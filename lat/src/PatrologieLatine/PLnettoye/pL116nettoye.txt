
PATROLOGIAE TOMUS CXuI.

HEBBO / HARTMANNUS / ERMANRICUS / ERCHAMBERTUS / NITHARDUS / AMULO / HAYMO.

HAYMONIS TOMUS PRIMUS.---CAETERORUM TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITIONIS. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXuI.


HEBBO,



HARTMANNUS,



ERMANRICUS,



ERCHAMBERTUS,



NITHARDUS,



AMULO,



HAYMO.



HAYMONIS TOMUS PRIMUS.---CAETERORUM TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume title page
SAECULUM IX.

HAYMONIS

HALBERSTATENSIS EPISCOPI

OPERA OMNIA

EX uARIIS EDITIONIBUS INEUNTE SAECULO SEXTO DECIMO COLONIAE DATIS AD PRELUM REuOCATA ET DILIGENTISSIME EMENDATA. PRAEMITTUNTUR

EBBONIS RHEMENSIS,



HARTMANNI MONACHI S. GALLI,



ERMANRICI AUGIENSIS MONACHI,



ERCHAMBERTI FRISINGENSIS

EPISCOPI,

NITHARDI S. RICHARII ABBATIS,



AMULONIS EPISCOPI LUGDUNENSIS,



SCRIPTA QUAE SUPERSUNT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 3 uOLUMINA 21 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXuI CONTINENTUR.


EBBO uEL EBO Rhemensis episcopus.
Confessio Ebbonis. 	Col. 10
Apologeticum eiusdem. 	11
Narratio depositionis eiusdem. 	17
Ebbonis pematica. 	21



HARTMANNUS S. Galli monachus.
Carmina. 	23



ERMANRICUS Augiensis monachus.
Fragmenta de Grammatica. 	26



ERCHAMBERTUS Frisingensis episcopus.
Epistola de Translatione corporis S. Bartholomei. 	31
Fragmentum ex Breuiario regum Francorum et maiorumdomus. 	34



NITHARDUS S. Ricarii abbas.
De dissensionibus filiorum Ludouici Pii. 	45



AMULO episcopus Lugdunensis.
Epistole. 	77
Opuscula duo. 	97
Sententie de predestinatione. 	105
Liber contra Iudeos. 	141



HAYMO Halberstatensis episcopus.
OPERUM PARS PRIMA.---COMMENTARIA BIBLICA. 	189
Explanatio in omnes psalmos. 	191
Commentaria in Cantica aliquot. 	695
Commentaria in Isaiam. 	715





Main uolume text





ANNO DOMINI DCCCL.
EBBO uEL EBO RHEMENSIS EPISCOPUS.





NOTITIA HISTORICA IN EBBONEM.


 uulfario successit EBO, uir industrius et liberalibus disciplinis eruditus, patria Transrhenensis ac Germanicus, imperatoris, ut fertur, Ludouici collactaneus, et conscholasticus, qui multis Ecclesiam curauit instruere commodis, et precipue artificibus, quibus undecunque collectis sedes dedit, et beneficiis munerauit. Mancipia uel colonos quosdam Ecclesie desertores tam per seipsum, quam per Radulphum uicedominum et Ecclesie aduocatum, apud iudices publicos legibus euindicatos et obtentos, ecclesiastico iuri restituit. Quasdam quoque res Ecclesie, atque mancipia, cum aliquibus personis pro partium commoditate commutauit. Sed et imperialia super eisdem commutationibus precepta obtinuit. Ab imperatore quoque Ludouico litteras ad Robertum Comitem pro ecclesiasticarum rerum defensione, quas quidam peruadere moliebantur, impetrauit. Colonias uero nonnullas Ecclesie, descriptis per strenuos uiros colonis eorumque seruitiis, ordinauit.

 Huius presulis hortatu Halitgarius, Cameracensis episcopus, sex libellos de remediis peccatorum, et ordine uel iudiciis penitentie conscripsit.

Hic Ebo presul papam Stephanum cum Ludouico rege Rhemis suscepit.

Orta denique simultate inter patrem et filium, Ludouicum scilicet imperatorem et Lotharium, partibus filii fauit, et cum ceteris episcopis corripuit imperatorem Ludouicum pro quibusdam erratis que ei obiiciebantur, quando filii sui comprehenderunt eum, et Lotharius adduxit secum patrem ad Compendium palatium, ubi eum affixit cum episcopis et ceteris nonnullis primatibus, qui iusserunt ut in monasterium iret, et esset ibi cunctis diebus uite sue. Quod ille renuens, non consensit uoluntati eorum. Tunc omnes episcopi qui aderant molesti ei fuisse narrantur, et improperantes illi peccata sua, abstulerunt ei gladium a femore suo, induentes eum cilicio.

 Itaque postquam Ludouicus ab equiuoco filio  suo restitutus est in regnum et honorem suum, Ebo propter huiuscemodi factum depositus est ab episcopatu pro infidelitate imperatoris.

Igitur Ebo post hanc depositionem suam in Cisalpinis fertur regionibus conuersatus usque ad obitum Ludouici imperatoris, qui contigit anno incarnationis Dominice 840. Quo imperatore defuncto, Lotharius ab Italia in Franciam uenit: cui Ebo ad Wormatiam ciuitatem occurrit, eique Lotharius post aliquot dies sedem et diecesim Rhemensem per edictum imperiale restituit.

Cui restitutioni, que Suessionis habita est, contradixit synodus, asserens quod damnatus a se, atque a quadraginta tribus episcopis, a minori numero restitui non ualuit. Quod edictum Rhemis Ebo secum detulit, et apud ipsos et plures illud diuerse professionis et ordinis diuulgauit, et in ecclesia Rhemensi publice recitari fecit. Ita eo tempore, quo Lotharius Carolum a regno expulit, et ultra Sequanam fugauit, Ebo sedem Rhemensem post sex annos  sue depositionis recepit, et episcopale ministerium agere cepit. Sicque ordinationes celebrans, quosdam clericos ordinauit, et per totum circiter annum hoc episcopium tenuit: donec Carolus, resumptis uiribus, in Belgicam reuersus est. Quod audiens Ebo, relicta sede Rhemensi, ad Lotharium profectus est, et in eius familiaribus mansit obsequiis: donec una cum Drogone, Metensium presule, Romam petiit, ubi a Sergio papa reconciliari ac pallium sibi tribui postulauit. Cui idem papa, communione tantum concessa, dare pallium renuit.

At Ebo Roma reuersus, abbatiam Sancti Columbani in Italia dono imperatoris Lotharii possedit, donec legationem in Greciam ab eodem imperatore sibi commissam exsequi detrectauit. Quocirca rebus sibi ab imperatore que date fuerant ablatis, ad Ludouicum regem Germanie demigrauit. A quo in regione Saxonie quoddam episcopium promeruit: ubi et episcopali deinceps perfunctus est ministerio.





EPISTOLA EBBONIS AD HALITGARIUM.







CONFESSIO EBBONIS.


 Ego Ebo indignus episcopus, recognoscens fragilitatem meam et pondera peccatorum meorum, testes confessores meos, Aiulfum uidelicet archiepiscopum, et Badaradum episcopum, necnon et Modoinum episcopum, constitui mihi iudices delictorum meorum,  et puram ipsis confessionem dedi, querens remedium penitendi, et salutem anime mee, ut recederem ab officio et ministerio pontificali, quo me recognosco esse indignum, et alienum me reddens pro reatibus meis, in quibus peccasse secreto ipsis confessus  sum. Eo scilicet modo, ut ipsi sint testes alium succedendi et consecrandi subrogandique in loco meo qui digne preesse et prodesse possit Ecclesie, cui hactenus indigne prefui. Et ut inde ultra nullam  repetitionem aut interpellationem auctoritate canonica facere ualeam, manu propria mea subscribens firmaui. Ebo quondam episcopus subscripsi.





EBBONIS APOLOGETICUM.



 EBONIS Rhemensis archiepiscopi, sancte sedis apostolice legati pro conuersione paganorum redemptioneque captiuorum, ex consensu Ludouici Cesaris, totiusque palatine dignitatis eius directi, postea qui  persecutionis tempore plurimorum episcoporum ceterorumque nobilium la√Øcorum exsilia passorum, Rhemensi ab ecclesia pulsus, septennique custodia pressus, hinc succedente Lothario Augusto reuocatus, publicaque ac auctoritate ecclesiastica restitutus, assistentibus uel decernentibus magnis consulibus pariter cum sanctis hic subscriptis catholicis presulibus, Drogone archipalatino presule, sanctaque unanimitate illi omnes isti concordes, Autgarius archiepiscopus, Amalwinus archiepiscopus, Audax archiepiscopus, Hetti archiepiscopus, Ioseph episcopus, Adalulfus episcopus, Dauid episcopus, Hrodingus episcopus, Gislebertus episcopus, Herminus episcopus, Frotharius episcopus, Badaratus episcopus, Hagano episcopus, Hrotgarius episcopus, Ado  episcopus, Samuel episcopus, Prouocatus episcopus, Hrambertus episcopus, Rataldus . . . . . . . Amalricus uocatus episcopus, cum ceteris plurimis presbyteris ac diaconibus, in Ingelenheim palatio publico assistentibus. His namque explicitis canonice restitutionis, palatinis summis negotiis, comprouincialium receptionis solemniter roborata uIII Idus Decembris exstitit principali in ecclesia et sancta sede Rhemensi, obuiam ibi occurrentibus cunctis dieceseos presulibus aut missis, cum conciuibus inclytis, ecclesiastica aut publica necessitate uel utilitate promotis, quibus ueniendi impossibilitas sola non restitit, generali conuentu congratulantes, hanc subscriptionem publicam concordi unanimitate celebrata, priscorum Patrum exemplis edocti rationabiliter ediderunt.

 Hec ita scribendo omnes subternotati antistites unanimiter prefigentes sanxerunt.

Dum non habetur incognitum, quod a pluribus uidetur esse compertum, qualiter Ecclesia hec maxima Galliarum sub regimine Francorum diuersis perturbationibus, ac discordiis principum indignatione uiolenta, his temporibus agitata uexatur; unde et plurimi episcoporum ui propriis a sedibus expulsi, aut timore derelictis gregibus, diuersis in partibus exsulantur. Inter quos etiam Ebo archiepiscopus Rhemensis ecclesie, raptus a propria sede, principum indignatione uiolenti exsilio ductus est. Unde et reductus sub custodia, ut periculum euaderet, et furores persequentium mitigaret, redimendo  tempus, ut meliori tempori se reseruaret, cum consensu episcoporum pontificali secessit a ministerio, dum inter terrores et discordias ratio non sinit immolare uictimas, dicente Domino: Si offers munus  tuum ad altare, et recordatus fueris quia frater tuus habet aliquid aduersum te, relinque ibi munus tuum, etc.  Postquam uero Deus Ecclesie sue tranquilliora reddidit tempora, placuit principibus et magistratibus ecclesiasticis, ut isdem pastor ad debitum ouile reuerteretur, et oues quas compulsus reliquerat, tuendas reciperet iterum.

Quibus et ecclesiasticis debitis negotiis ego Theodericus, Cameracensis episcopus, assensum canonice prebens: sicut prius de illius discessu compatiendo dolui, ita et modo de illius reuersione congaudens, constitutiones has seniorum uel fratrum roborando subscripsi; quia talia sepe contigisse et in aliis ecclesiasticis gestis legi.

Hrodhadus Suessionensis episcopus hec ita similiter  roboraui.

    Hildemannus Beluacensis similiter.
    Symeon Laudunensis similiter.
    Erpwinus Siluanectensis similiter.
    Raginharius Ambianensis similiter.
    Emmo Nomiomacensis similiter.
    Folcwinus Tarauanensis similiter.


In nomine Domini nostri Iesu Christi Dei summi, glorioso imperante Ludouico Cesare, cuius prima tempora regni quanquam ualde coruscarent prospera, ultima tamen eius concussa nimia aduersitate diuinam quasi indignationem illam passa, quam de nouissimis temporibus uis semper terret euangelica, dicens: Tradet autem frater fratrem in mortem, et pater filium, et insurgent filii in parentes . Multi denique hinc potentes expulsi sunt a patria; episcopi quoque Dei, aliiue ministri custodias et exsilia passi; quidam etiam utriusque sexus nobiles la√Øci ad monasticum habitum compulsi, ut saltem his flagellis celeri castigatione compuncti, remedia salutis reciperent; quia quos blanda uitiauerat prosperitas, necesse erat ut dira purgaret aduersitas, ne ad tartaream uindictam diuina ultro seuiret maiestas.

His etenim manifestis cognitis periculis, ego Rhemensis EBO indignus episcopus, inter ceteros anxios tribus afflictus pressuris, id est, sublatis rebus omnibus, in ira uel custodia oppressus principis, insuper et fessus egritudine corporis, sancto cum Psalmista  dicere non erubui: Iniquitatem meam annuntiabo, et cogitabo pro peccato meo ; diuinis flagellis monitus si in prosperis legem Domini neglexi, ad ipsam in aduersis confugere debui; ita ut, si quem per potentiam quondam iniuste lesi, hinc in angustiis me ledentem ferre patienter deuoui. Si cui etiam aliquid indebite abstuli, ablatis mihi omnibus non contradixi, sed auferenti tunicam, etiam et pallium reliqui. Si enim quandoque unicum neglexi inimicum diligere, hinc et pro persecutoribus orare didici. Sicque humili satisfactione memetipsum accusans, furores persequentium mitigare, plus quam litigare decreui; sancto instruente Abraham, qui inter pericula a prelatione uxoris se exuens, uim facientibus humiliter cedere magis,  quam damnabiliter resistere elegit. Sanctus utique Apostolus non minus eadem docuit, cum dixit: Non uosmetipsos defendentes, karissimi, sed date locum ire . Inter diuina siquidem uerbera beatus Iob non murmurare, sed orare atque confiteri peccata maluit, cum anxius inter cetera multa lamenta dixit: Peccaui: quid faciam tibi, o custos hominum?  Quibus multimodis Patrum animatus exemplis, ductus eodem mundano impetu, compulsus ad tribunal palatinum, non ad synodalem sanctorum conuentum, quo uiolenter non licet trahi, sed magis liberum canonice conuocari episcopum. Contigit tamen me in media multitudine sanctorum astitisse fratrum, hiemali uexatione diutina ibi afflictorum, quorum consolatione pia recreatus,  illa mihi diuinitus inspirata sententia caritatis presto apparuit condolentium, sicut scriptum est: Cum patitur unum membrum, compatiuntur omnia membra ; quorum consilio adiutus tres mihi ex ipsis elegi secretissimos adiutores, Aiulfum uidelicet archiepiscopum, Badaradum Modoinumque episcopos, cum quibus de Saluatoris nostri institutione peccatorumque remissione diligenter contuli, memor euangelici precepti dicentis: Si offers munus tuum ad altare et ibi recordatus fueris quia frater tuus habet aliquid aduersum te, relinque ibi munus tuum ante altare . Hac igitur auctoritate cernens, quia frater, quanto magis quia princeps meus commotus aduersum me erat, reliqui munus oblationis mee ante altare, et summa satisfactione  iam dictorum consensu confessorum uel fratrum succumbens propter [spem] recuperandi concordiam illatas omnes patienter suscepi iniurias, et puritate confessionis remissionem peccatorum ueniamque, et non condemnationem percipere credidi, quia superbiam in me iudicaui ut necem diabolicam, uanam gloriam, ruinam perpetuam: mundi huius  noxiam amicitiam, que diuino testimonio ad Dei pertinet inimicitiam, in me damnaui ut penam tartaream, sacra dicente Scriptura: Qui huius seculi amicus fuerit, inimicus Dei deputabitur . Fratris conuicium, ut fatue dictum, lege euangelica deputaui ut gehennale supplicium: mendacium quoque uel odium non minus  quam homicidium exsecraui, testante apostolo: Qui odit fratrem suum, homicida est . Eodem modo mendacium respui, ut scelus pessimum, de quo diuinitus habetur prefixum: Perdes omnes qui loquuntur mendacium : quo scelere offenditur Deus, decipitur proximus, perit et ipse propria necessitate dolosus. Quibus quidem aliisque similibus formidolosissimis pestibus territus atque compunctus, non ficte, sed deuote corripiente me Domino ingemui, qui quos amat, arguit, flagellat omnem filium, quem recipit , sancto clamante Apostolo: Cum iudicamur, a Domino corripimur, ut non cum hoc mundo damnemur .

Ne igitur seuientes in me amplius peccarent, Saluatoris  nostri euadendi usus sum argumento, qui inter manus persequentium se abscondit, et exiuit de templo, neque periculis imminentibus distuli exire de templo, et secedere a pontificali officio, qui uiolenter triennio iam exclusus eram a debito sacrificandi loco. Nam et apostoli tempore passionis territi, non ritum sacrificandi, sed prouida circumspectione abdita tantum loca orationis querebant latitandi: quia metus fraterna cum discordia diuina rite non celebrat carismata, etiam et tempus lugendi non exposcit solemnia, sed potius euadendi remedia, dicendo: Confitebor aduersum me iniustitias meas: et tu remisisti impietatem peccati mei: pro hac orabit ad te omnis sanctus in tempore opportuno . In hoc ergo tempore opportuno  si sancti pro remissione peccatorum laborant, peccatores utique ad confessionis remedia currere non differant necesse est. Unde et nequaquam noxia, sed potius saluberrima habenda est illa confessionis mee publica inscriptio, per quam perhibetur certa peccatorum posse fieri remissio, dum lex penitentium, que a merore incipit, ad gaudia merito consurgit, diuina dicente sententia: Qui seminant in lacrymis, in gaudio metent ; neque enim Dominus despicere aut damnare, sed potius sanare atque erigere contritos corde legitur. Subscriptionem ergo mihi in angustiis, nequaquam damnationis sed potius ereptionis titulo edidi, quam non conuictus, sed ualde constrictus pertuli, melius hic inserendam adnotatione publica preuidi in testimonio  ueritatis, ne aucta aut minuta maculetur alicuius emuli quandoque mendaciis, ut et quod tunc gestum est secreto ereptionis argumento, hinc iam publico ubique discutiatur ab omnibus uere caritatis studio, et dum nullum ibi certum damnationis prefigitur crimen, nullatenus ullum possit ultra pati confusionis discrimen. Non noxia ergo, sed ualde proficua habenda est talis subscriptio, que furores persequentium mitigauit, hiemales anxias uexationes fratrum porrecta leuigauit, me etiam ab ira persequentium eripuit; insuper et secundum sanctarum Scripturarum auctoritatem mihi confitenti remissionem porrigit peccatorum, si perseuerauero diuinitus castigatus certa in emendatione morum. Scripsi  utique in quo apud Deum non corrui, sed potius humili satisfactione conualui, et hec ita uim facientibus edita obtuli, quia certus sum, et scio cui credidi dicens: Ego Ebo indignus episcopus, etc. uide confessionem, supra.

Si quis uero per salutarem hanc in pressuris repertam conscriptionis formulam me damnandum decreuerit, similiter et in omnibus scriptis meis me opprimere poterit, in quibus nunquam me iustifico, sed semper indignum episcopum subscribens ubique denuntio. Nec tamen me in hac eadem subscriptione ullus uiolatorem aut mendacem deprehendere poterit: quia nemo ibi postea utilior prefuit, sed septenni ferme sub penitentie spatio, quo in sancta Ecclesia peccatorum penitentibus fieri solet remissio,  patienter exspectans, nemini consecrationis ibi dignitatem impediui. Nolite ergo, dicente Domino Deo nostro, condemnare, et non condemnabimini: in quo enim iudicio iudicaueritis, iudicabimini .

Conscriptio itaque hec diuersis necessitatibus, id est, delictorum uel persequentium occasione confecta, si adhuc scandalizanti alicui scrupulum generat, uniuersorum ibi queso uerborum rationem discutiat, in qua certo crimine inuento, unde canonica rite sequatur damnatio, iuste precor; et non liuide iudicet proximum, dumque se estimat stare, uideat ne cadat, quia liuidus iudex festucam in alterius querens trabem, in suo nequaquam sentit oculo. Luce clarius namque canonica fulget auctoritas, quod  sicut sine certo crimine canonice nunquam deiicitur episcopus, ita nec absolutione spontanea, quanto minus uiolenta alterius sub custodia non licet recedere episcopum sine concordi presentia, uel consensu ciuium subditorum.

Preualet ergo merito in omnibus his ecclesiastica repetitio supra quascunque alias adinuentiones uiolentas aut libitas, sua magis quam Iesu Christi querentium. Iuste ergo iudicantur omnia irrita, quecunque non fuerant auctoritate canonica undique fulta. Fidissimus denique tot talibusque presidiis ecclesiasticis ac statutis presentia et eterna quesiui remedia, dum nimis tacendo in tempore loquendi, nimisque loquendo in tempore tacendi, inter cetera memetipsum noxia reprehendi contagia, diuinam  maiestatem implorans, ut ponat ultra custodiam ori meo, et ostium circumstantie labiis meis. Ne declinet cor meum in uerba malitie ad excusandas excusationes in peccatis: sed corripiat me iustus semper in misericordia . Cum enim nec iustum nisi in misericordia sinat corripere diuina potentia: quomodo peccator peccatorem damnare licite poterit diuina sine uindicta? Dominus utique dominantium meretricem legalibus penis dignam,  nonnisi sine peccato quemquam damnare acquieuit : quo pietatis exemplo compunctum corde non mortificare, sed misericordiam magis quam sacrificium se uelle monstrauit . Publicanum siquidem seipsum accusantem non condemnauit , sed magis iustificauit, nec oppressit, sed extulit, cum non dixit: Qui se humiliat condemnabitur, sed exaltabitur . Semiuiuum similiter prostratum non respuit, sed procurandum sanctis stabulariis ligandi soluendique potestatem habentibus commisit, et super diuina accepta denariorum reparandi munera compassione proprie condolere pro eterne mercedis lucro commonuit, dicens: Quodcunque supererogaueris, ego cum rediero, reddam tibi .  Dauidica quippe compunctio momentanea, non deiectionem sed recuperationem meruit. Sancti quoque apostoli de promissa ac mentita in passione perseuerantia, post resurrectionem uero de stultitia, et incredulitate uel cordis duritia increpati: Petri etiam negatio contritione cordis purgata. Nequaquam damnatos hos, uerum etiam correctos pristinisque dignitatibus restitutos non solum celebrat, sed potius de reparatione lapsorum imitando gloriatur ubique gauisa sancta Dei Ecclesia. Moderna equidem auctoritate palatina compulsos in angustiis ad monasticum penitentis habitum utriusque sexus la√Øcos, itemque pace reddita redisse ad statum seculi pristinum manifestum est; quo etiam ritu nullum esse dedecus constat, si offensus clericus post humilem  satisfactionem sui debitum clericatum recuperat.

Igitur tam manifestis Noui ac ueteris Testamenti diuinis nobis ostensis beneficiorum exemplis, ad iam dictam uulgo notam satisfactionem humilem me deuotus obtuli, eo quod recuperationem magis quam damnationem unquam ab initio semper humilis meruit satisfactio. Postquam uero persecutionem succedente offensi principis glorioso herede Lothario Cesare, mox mihi ecclesiastica restituta est concordia, et uacantem Ecclesiam, quam quondam uiolenter amiseram inueniens, non presumptiue, sed repetentibus ibi sanctis ordinibus debite septennem fere post satisfactionem recepi, assistentibus cum principe magnificis presulibus plurimis, quorum auctoritate omnium reuocatus, hanc annotationem futuris  temporibus recitandam, scriptis his memorabilibus in uniuersa Ecclesia Dei catholica manifestam fieri placuit, et sinistras opiniones falsorum fratrum hac certa ueritate prolata delere, sanctis uerisque fratribus in his omnibus satisfacere decuit, et plus de gratia recuperationis congaudere quam de nequitia damnationis dolere, suggerens  festiua hec restitutio Deo dignis posteris procurabit.





NARRATIO CLERICORUM RHEMENSIUM, Qualiter EBBO Rhemorum archiepiscopus, quod in Ludouicum Pium imp. conspirauerat, ab episcopis depositus anno 835, et post ipsius Ludouici mortem sedi sue restitutus, ac deinde iterum deiectus est.


 Deserente omni populo Ludouicum imperatorem, et transeunte ad filium eius Lotharium, Ebbo etiam episcopus inter eos ad eumdem se contulit Lotharium. Qui scilicet Lotharius ueniens per imperialia palatia, adduxit secum patrem suum usque Suessionis ad monasterium S. Medardi; ibique hortantibus et iubentibus ceteris episcopis, seu primoribus regni, coactus est Ebbo, quia in diecesi eius erat, illi imponere publicam penitentiam. Unde nimiam et perpetuam eius incurrit offensam. Inde uero plurima pars procerum ac populi uerterunt se iterum ad iam dictum imperatorem, deserentes eius filium Lotharium, et restituerunt eum in imperium apud monasterium S. Dionysii. Morabatur autem tunc temporis Ebbo episcopus in monasterio S. Basoli,  infra parochiam Rhemensem, claudus utroque pede, et nimia afflictus infirmitate. Timens uero quia nec cum Lothario exire poterat, nec animum imperatoris aduersum se quidquam emollitum habebat, ne, sicut tali turbine furoris fieri solet, a leuibus et indisciplinatis hominibus, quasi pro fidelitate domni imperatoris perderetur, iussit se deportari ad quemdam fluuium nomine Matronam, qui propius erat, et mitti in nauim, atque Parisius ad quamdam deduci cellulam cuiusdam Reclusi, sperans ibi tute posse manere, usque dum aut animum imperatoris quoquo modo placare potuisset, aut recepta sanitate ire post Lotharium ualeret. Audiens uero domnus imperator eum illuc transfugisse, misit, et iussit eum deduci sub custodia ad uoldam monasterium Sancti  Bonifacii, ibique seruari, et post biennium adduci ad Teotonis-uillam in parochia Mettensi, ubi erat placitum imperatoris publicum. Presentatus autem concilio episcoporum, accusatus est ab imperatore, atque diu nimiis terroribus maceratus, inito tandem consilio cum ceteris cepiscopis et fratribus suis, quia episcopus nec archiepiscopus suis omnibus bonis exspoliatur, subque custodia tentus, et ab ecclesia sua sequestratus, in synodo apostolica auctoritate non conuocata, neque eius legatione roborata, damnari nullatenus iuxta decreta sanctorum Patrum potuisset, nec diutius in talibus torqueretur, et etiam sanus corpore iram maximi principis quocunque modo declinaret, coactus scripsit libellum hunc: ¬ªEgo Ebbo indignus quondam episcopus recognoscens  fragilitatem meam et pondera peccatorum meorum, testes et confessores, Aiulfum uidelicet archiepiscopum, et Bradaradum episcopum, necnon et Modoinum episcopum, constitui mihi iudices delictorum meorum, et puram ipsis confessionem dedi, querens  remedium penitendi, et salutem anime mee, ut recederem ab officio et ministerio pontificali, quo me recognosco esse indignum, et alienum me reddens, pro reatibus meis, in quibus me peccasse secreto illis confessus sum, eo scilicet modo, ut ipsi sunt testes alium succedendi et consecrandi subrogandique in loco meo, qui digne preesse et prodesse possit Ecclesie, cui hactenus indignus prefui; et ut inde ultra nullam repetitionem aut interpellationem auctoritate canonica facere ualeam, manu propria mea subscribens firmaui.¬´ Quorum testium uel confessorum testimonium in successione et in consecratione alterius nullus unquam requisiuit, cum etiam unus eorum, Badaradus scilicet, in restitutione Ebbonis fuerit.

 Finito autem concilio, reductus est sub arcta custodia ad eumdem, Sancti scilicet Bonifacii monasterium. Post aliquantum uero temporis, commendatus est similiter ad custodiendum Freculfo Lexouiensi episcopo, inde etiam Bosoni abbati in monasterium Sancti Benedicti, sub cuius manu exsulabat quando dominus imperator uiam totius ingressus est carnis. Defuncto autem imperatore, reductus est a iam dicto Bosone abbate ad Lotharium, et obuiauit ei apud Ingelenhaim. Ubi congregata synodo auctoritate apostolica et preceptione Lotharii imperatoris, apud eam restitutus est ab his episcopis, Drogone episcopo, Hecti archiepiscopo, Othgario archiepiscopo, Dauid archiepiscopo, Amalwino archiepiscopo, Ioseph archiepiscopo, Andaux archiepiscopo,  Adalulpho episcopo, Erminio episcopo, Badarado episcopo, Aganone episcopo, Samuel episcopo, Rodingo episcopo, Frothario episcopo, Gisleberto episcopo, Adone episcopo, Hramperto episcopo, Ratulfo uocato episcopo, Harcarrio uocato episcopo, Amalrico uocato episcopo, Bosone abbate ex monasterio Sancti Benedicti, cum aliis quampluribus abbatibus, presbyteris atque diaconibus. Remissus est autem a iam dicto imperatore Lothario, seu a prefato concilio, ad sedem propriam, Rhemensem scilicet ecclesiam. Ad quam ueniens uIII Idus Decembris, receptus est ab episcopis suffraganeis suis, Rothado episcopo, Simeone episcopo, Lupo episcopo, Erpuino episcopo, una cum legatis omnium aliorum episcoporum Rhemensis dieceseos, qui uariis detenti infirmitatibus  illuc corporali presentia occurrere non ualentes, suam tamen per ecclesiasticos legatos et excusatorias litteras illi exhibuerunt presentiam. Insuper etiam a canonicis et monachis, atque corregionalibus litteris totius diecesis, cum infinita multitudine  utriusque sexus, qui omnes cum ramis palmarum et cereis ardentibus, laudesque Deo intimis ex cordibus et excelsissimis uocibus proclamantes, longe ei ab ecclesia obuiauerunt, et usque ad ecclesiam indesinenter psallentes eum perduxerunt. Tunc oratione completa, silentioque imposito, ascendit Rothadus episcopus ambonem, ducens secum Ingobertum monachum, et primo allocutus est gaudenti plebe de desiderabili reuersione proprii pastoris, et qualiter restitutus a sancto concilio, seu ab imperatore Lothario, eis remittebatur. Et iussit Ingobertum monachum alta uoce ipsam eius restitutionem legere. Dederunt etiam presente omni ecclesia legati episcoporum unusquisque assensum proprii sui episcopi et plebis scriptum: qui omnes ecclesie  ab Ingoberto monacho publice relecti sunt. Ad ultimum dedit Iutaus [uitaus] chorepiscopus et uicarius Theoderici episcopi assensum infra scriptum. Quem idcirco hic pre ceteris inseruimus, quatinus in eo et res gesta licet breuiter comprehensa liquidius cognosci possit, et consensus eorum qui presentes adesse non ualuerunt in restitutione eius, manifestius intelligi. ¬ªDum non habetur incognitum, quod a pluribus uidetur esse compertum, qualiter Ecclesia hec maxima Galliarum sub regimine Francorum diuersis perturbationibus ac discordiis principum indignatione uiolenta istis temporibus agitata uexatur. Unde et plurimi episcoporum a propriis sedibus expulsi, aut timore derelictis gregibus diuersis in partibus exsulantur. Inter quos etiam Ebbo archiepiscopus  Rhemensis ecclesie raptus a propria sede, principum indignatione uiolenta in exsilio ductus est. Unde et reductus sub custodia, ut periculum imminens euaderet, et furores persequentium mitigaret, redimendo tempus ut meliori se tempori reseruaret, cum consensu episcoporum pontificali secessit a ministerio, dum inter terrores et discordias ratio non sinit immolare uictimas, dicente Domino: Si offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum, et cetera. Postquam uero Deus Ecclesie sue tranquilliora tempora reddidit, placuit principibus et magistratibus ecclesiasticis, ut isdem pastor ad debitum ouile reuerteretur, et oues quas, compulsus reliquerat, tuendas idem reciperet.  Quibus et ecclesiasticis debitis negotiis, ego Theodericus Cameracensis episcopus assensum canonicis prebens, sicut prius de illius discessu compatiendo dolui, ita modo de ipsius reuersione congaudens, constitutiones has seniorum uel fratrum roborando subscripsi: quia talia sepe contigisse et in aliis gestis ecclesiasticis legi.¬´ His ita peractis, iterum reboantibus signis, et uociferante omni Ecclesia, Te Deum laudamus, ductus est iam sepe dictus Ebbo episcopus in uestiarium, et indutus episcopalibus uestimentis, similiter etiam alii episcopi, et processerunt cum eo ad celebrationem Misse. Nam Rothadus episcopus dextra manu eum sustentans, habuit sue partis Lupum Catalaunensis ecclesie episcopum, et  Hirminfredum presbyterum, postea uero Beluacensis ecclesie episcopum. Sinistra autem manu sustinens eum Simeon episcopus, similiter sue partis Erpuinum episcopum, et uitaum [Iutaum] Cameracensis ecclesie chorepiscopum. Et sic ad sanctum altare cum eo procedentes, ad propriam sedem eum deduxerunt, atque cum eo cuncti sedentes, in omni pontificali officio ipsa die ei communicauerunt. Fuerunt autem per longum spatium eius exsulatus ordinati episcopi eo absente, Simeon episcopus, Lupus episcopus, Erpuinus episcopus; quod omnimodis sanctissimis prohibetur canonibus. Qui completa cum omni gaudio et letitia consecratione et solemnitate sacrificii presente omni Ecclesia deprecati sunt eum, ut ipsius auctoritate eorum statueretur ac roboraretur  ordinatio. Qui benignissime eorum preces obaudiens dedit eis publice coram sacrosancto altari annulos et baculos sue auctoritatis in confirmatione eorum ordinationis, et allocutus est de eis omni Ecclesie, ut scirent uniuersi se in caritate, que ex Deo est, eorum ordinationi consentire, absque subsistere.

Postea uero accipiens auxilium et legationem iam sepe fati Lotharii imperatoris, ad limina beatorum perrexit apostolorum, non satis habens in restitutione sua sine apostolice sedis auctoritate, consensu tantorum episcoporum, et aliorum bonorum hominum. Ubi a piissimo ac spiritali patre Gregorio, domno uidelicet apostolico, benignissime est receptus et apostolica auctoritate plenissime restitutus, sicuti  penes nos habemus. Postremum denique functos pacifice plus quam biennio omnibus episcopalibus officiis, uocauit nos iam sepe fata mater Rhemensis ecclesia ad gradus ecclesiasticos, ad quos, Deus nouit, non importune nos gessimus, sed electione ministrorum Ecclesie, magistrorumque nostrorum acclamatione, etiam atque oblatione totius Ecclesie delati sumus. Post hec uero diuidentes inter se regna paterna, Lotharius imperator ac domnus noster Carolus gloriosissimus rex, deuenit iam sepe dicta mater nostra Rhemensis ecclesia in partem et ditionem gloriosissimi regis Caroli, cum quo erat gratissimus ac potentissimus Fulcho abbas, qui ipsam ecclesiam domni Ludouici imperatoris antea presbyter obtinuerat, et gratia eiusdem regis, cum quo  erat, iterum adeptus est eam. Cuius impetum atque furorem metuens iam sepe dictus Ebbo episcopus, quippe qui nedum cum eodem rege pacificatus erat, cum Lothario, qui primitus adheserat, remanendo, secessit, et cum eo moratus, timens quia nullatenus suam adipisci posset pacifice sedem, apostolica auctoritate et consensu episcoporum, dono etiam Ludouici regis Germanie adeptus est pro tempore ipse uacans uacantem sedem Hiltinesheim, aspirans semper ad propriam sedem. Quam siquidem a domno Carolo rege, licet ualida pedum infirmitate grauaretur, repetisse multorum testimonio comprobatur. Unde necessitate compulsus, ad predictam sedem Hiltinesheim reuertens, secundum restitutionem  apostolice sedis episcopali officio functus usque in finem uite immutabiliter fuisse conuincitur. Ubi inter cetera multa bona, diuersas etiam fecit ordinationes, que absque ulla unquam reprehensione ab omnibus Deo amabilibus gaudenter amplexantur.

Interea uero unusquisque nostrum in suo ordine pacifice ministrauit, atque cum omnibus ad eamdem matrem Ecclesiam confluentibus, tam episcopis quam etiam regibus, atque cunctis potentibus, communicauit: donec iam supradictus Carolus rex eamdem ecclesiam longo post tempore reuerendo uiro Hincmaro gubernandam commisit. Qui statim post ordinationem suam nobis infestus ministrare prohibuit. Cui cum humiliter culpam nostram abiectionis querendo interrogassemus, nullam nobis culpam obiicere  uoluit, sed tamen a propriis officiis cessare precepit. Qui autem ab ecclesia Rhemensi ex nobis recedere pro hac eadem interdictione noluerunt, absque ulla contradictione postea semper ministrauerunt. Unde quanta iurgia et contentiones inter eum et nostrum ordinatorem iam sepissime dictum Ebbonem exstiterint, longum est litteris comprehendere, quia quod expetierat consequi nequiuit. Obtinuit enim tandem apud piissimum Leonem papam, ut daret ei iudices sue uicissitudinis, Drogonem episcopum, Otgarium archiepiscopum, Hecti archiepiscopum, et Gunbaldum archiepiscopum. Unde et litteris iam dicto Hincmaro mittens precepit, ut eis suam uicissitudinem habentibus ad causas reddendas contra Ebbonem se Treueris presentaret. Quod minime, uariis interuenientibus  occasionibus, ad effectum peruenit. Ista que inter hec duo signa habentur, ab ipso monacho et ab his qui interfuerunt audiuimus: nos tamen ipsi non uidimus. ¬ªSimiliter etiam ut fertur, sicut audiuimus quando pallium ab apostolica auctoritate isdem Hincmarus petiit, non antea impetrare potuit, quam ab Ermenardo quodam Orbacensi monacho eidem sancte Romane sedi sacramento firmatum est, Ebbonem iam seculo decessisse; cum adhuc, licet senectute et uariis infirmitatibus grauatus, superstes tamen, sedem Hiltinesheim pacifice regeret ac gubernaret. Sed tamen in ipsis apostolice auctoritatis litteris, quibus eidem Hincmaro usus pallii concessus est, caute, ut in scriniis sancte matris Romane Ecclesie inueniri potest, insertum legitur:  Concedimus tibi usum pallii, salua tamen contentione que inter te et Ebbonem habetur.¬´ Ad quam contentionis litem finiendam, nullo imperio, nulla unquam auctoritatis preceptione isdem Ebbo peruenire  meruit. Illis autem ita contendentibus, nos semper humiliter et pacifice nostram sustinendo portauimus ignominiosam deiectionem.

Defuncto autem iam dicto ordinatore nostro mense Martio, statim obtinuit dominus noster Hincmarus apud Carolum regem, ut conuocaret synodum Suessionis apud monasterium Sancti Medardi, et iussit nos fere tunc temporis quatuordecim numero presbyteros et diaconos illuc ire, promittens se de nobis misericorditer tractaturum. Qui renuentes, et humiliter deprecantes, ne nos illuc ad maiorem nostram confusionem ire faceret et deiectionem, non audiuit, sed potius magistris nostris precepit, ut omnimodis nos illuc ire facerent: quod et fecerunt. uenientes autem illuc, precepit nobis dare libellum  proclamationis: quod minime uolebamus, scientes iam ex parte, sicut et postea manifestius cognouimus, quid de nobis tractabatur. Tamen licet coacti, dedimus ceteri, excepto uno, qui, priusquam Ebbo remoueretur, litteris canonicis traditus est Liutado uincentiensi episcopo, et postea licentia et deprecatione ipsius nobiscum ordinatus. Ipse enim erat cum Carolo rege, et nullatenus ad synodum uenit: quippe cuius proprius episcopus ibi non erat. Sed nec ipse, sicuti et nos, ad synodum canonice uocatus aduenerat. Ideoque suum nomen illuc scriptum non misit, licet dicatur scripsisse in libello a nobis uolenti preceptione subscripto, et per Sigloardum, et Leutonem, atque Isaac, illuc transmisisse: quod minime fecit. Dato autem libello, surgens dominus  noster Hincmarus archiepiscopus elegit sibi iudices, Wenilonem archiepiscopum, Amalricum archiepiscopum, Pardulum quoque episcopum suum suffraganeum, commendans ei etiam locum suum. Iussit autem nos eligere, qui iam ab ipso solo, si fas est dicere, non canonice excommunicati eramus. Manentes autem in hac maxima tribulatione, timentes quod si non eligeremus, superbie et arrogantie deputaretur; si autem eligeremus, nullatenus nobis profuturum sciebamus, cum omnia uiolenter nobis extorquebantur, quia scilicet nos proloqui nequaquam cedebat, uel condemnationis preiudicium, uel euocatio non legalis ad synodum. Iudices etiam, qui erant nobis eligendi, quoniam non interposita temporis dilatione, uerum subite necessitudinis interpellatione  essent eligendi; cum secundum legum constituta per temporis spatium eligi iudices debeant, ut possint diligenter edoceri quibus de rebus sint iudicaturi.





EBBONIS PeMATIA.




I. Inscriptio quam Ebbo prefixit ecclesie Sancti Petri.

Ludouicus Cesar factus coronante Stephano
 Hac in sede papa magno: tunc et Ebo pontifex
Fundamenta renouauit cuncta loci istius,
Urbis iura sibi subdens presul auxit omnia.


II. Epitaphium matris Ebbonis.

Mea forte si requiris temporis initia,
Scito Caroli fuisse regni sub primordia:
Ludouico triumphante dies fluxit ultima.
Rhenus primos lauit mores, alueus Germanicus;
Hunc nutriuit et secundos Liger, amnis Gallicus;
Sequana fouit iumentam, sordes sordens uidula.
Presul erat urbis huius mihi natus unicus:
Idem me conduxit sibi sociam laboribus,
 Proximum ruine locum renouandi cupidus.
Decem ferme nuper annos simul hic peregimus
Ebo rector, ego mater Himiltridis humilis,
Fundamenta sedis sancte pariter ereximus,
Deo debitum laborem dum gerebat pontifex:
Fessa quietem querebam. Ecce sub hoc tumulo
Quinto me September mensis Kalendarum rapuit.
O uiator, esto cautus semper ab excessibus.
Fateor non profuisse ut debui, dum potui,
ueniam dic pro uindicta da Deus peccantibus.





ANNO DOMINI DCCCL.
HARTMANNUS S. GALLI MONACHUS.





NOTITIA HISTORICA IN HARTMANNUM.


 HARTMANNUS, monachus S. Galli, quem tempore Grimaldi abbatis et Harmoti, hoc est circa annum 850, claruisse testatur Eckerhardus in uita Notkeri cap. 15  , consilio magnum, qui litaniam, sanctus humili prece, texuit, et melodiam fecerat. Litaniam illam inter alios Hartmanni sacros hymnos edidit Canisius tom. uantiq. Lect., parte II , recusos inde in Bibliotheca  Patrum edit. Lugdun., tom. XXuII, pag. 509 seq. Confer que ex ms. Bibliothece Helmstadiensis proferuntur a Polycarpo Leysero in Historia petarum medii eui, pag. 263. Ab illo Hartmanno Eckhardus ibidem distinguit Hartmannum iuniorem, cuius, inquit, et Waltmanni melodie, ipsi quales fuerint, non celant: opera enim illorum multa per Ecclesiam clara exstant.





CARMINA HARTMANNI.







ANNO DOMINI DCCCL.
ERMANRICUS AUGIENSIS MONACHUS.





NOTITIA HISTORICA IN ERMANRICUM.


 ERMENRICUS, siue Ermanricus, Walafridi Strabonis abbatis Augiensis discipulus, monachus ipse Augiensis, post Walafridum anno 849 exstinctum, scripsit librum de Grammatica ad Grimoldum archicapellanum. Ex eo fragmenta, in quibus multa de uiris illustribus S. Galli, edidit Mabillonius tomo Iu  Analectorum, pag. 329 . Opusculum breue, quod de inceptione Augiensis cenobii et fratrum ibidem Deo famulantium uita, ad Gozbaldum episcopum misisse se Ermenricus testatur, nemo hactenus in lucem protulit.





FRAGMENTA EX LIBRO ERMANRICI DE GRAMMATICA [a 2Kb] AD GRIMOALDUM ARCHICAPELLANUM, Ubi multa de uiris illustribus S. Galli.



 Diu sane mihi pertractanti, preceptorum doctissime, quo primo exordium adipiscende dilecte amicitie uestre caperem, inter multa animo opposita occurrerunt mihi duo magna luminaria: luminare maius, quo illuminamur ut diligatur Deus, et luminare minus unde proximus: ad que precepta cetera coherent, ueluti etiam nomini et uerbo, in quibus personam tenemus et actum, cetere partes omnes inuicem appendent. Cum enim non ignoro te tam in pemate quam in omni arte priorum adprime cautum, in tantum, ut interdum cothurno comico, aliquando uero ueste septemplici, quam Sophia sibi suis manibus texuerat, indutus mirifice procedis. Preter hec etiam gemmis omnium uirtutum adornatus, humilitate precipuus, iustitia temperans, fortitudine  serenus, prudentia cautus, temperantia modestus, zelo Dei feruidus, patientia lenissimus, in aduersis letissimus, in prosperis humillimus pares. Et non immerito his uirtutum alis ceteros precellis: quia primo etatis flosculo inter aulicos beatorum Augustorum mores decentissimos enutritus es, tam dogma totius discipline, quam normam recte uiuendi ab eis didicisti, qui in omni imperio cum Deo summi fuere.

Sed et hactenus riuo iucundissimo ac in omni uirtutum stemmate prefulgido ex primoribus fontibus totius Europe emananti coheres, Ludouico scilicet dilectissimo regi nostro, qui licet angustiori limite terrarum, uirtute tamen uincit Herculem centauros dominantem, et agilitate Ulyssem. Interroga Sclauos  in gyro, et non miraris epitoma meum. Habemus denique nos, ipsius alumni pauperculi, in eodem riuo maiores copias Scythico Canai formasque ipsas Nilo preferentes. Ei gratias referimus, qui nobis  tam limpidum atque salubrem totius boni fontem concessit, unde cuncta pacifica et utilia semper haurimus, haustumque ipse omnibus ad se properantibus indeficiens prebet et cupit hauriri.

Sed eheu! idem ipse tam labilis fons ne late flueret, quam sepe machinamentis quorumdam tam priuatorum, quam etiam ethnicorum seu externorum hominum dispendio obstruitur, eremus prodit, ac bestie loquuntur, donec restagnatus in sese, et non sine periculo sui patientissime se exedebat, Deoque eum protegente armis rempublicam defendebat: in cuius etiam laribus tu ipse ueluti fidelis Iola conuersatus, latusque dexterum obseruans, nostri melius quam incomparabilis sit eius pietas, uirtus et ingenium, aliarum gentium legibus! quippe qui in Deo  solo potentiam possidet, et copia diuitiarum eius est sapientie decus. Quippe aliis sophia, ut dictum est, impar, auo tantum parte censore iudicatus: quatenus eo superstite habeas, unde ingenium grandeuo iam senio fessum exacuas, et seu Carolum optimum pre oculis habes, nil sit uel quod doleas, uel pertimescas. Sed hec latius alias.

Ceterum, mi carissime didascale, ne me longius ab incepta uia egressum obiurges, redeo demum ad id, quo omnes uirtutes spectant, hoc est, ut primo diligamus Deum et Dominum nostrum ex toto corde, et ex tota anima, et ex tota mente, qui est eterna pulchritudo, eterna dulcedo, eterna suauitas, eterna fragrantia, eterna iucunditas, perpetuus honor, indeficiens felicitas. Dein diligamus proximos nostros  tanquam nos ipsos.

Postea auctor agit de anima et ratione; tum subdit: Hec idcirco, de anime statu uel substantia, tam late protuli, ut sciant legentes, qui se Deum diligere  profitentur, quod ita eum diligere debent ueluti tu diligis, ex tota uidelicet anima, id est cum ratione, et cum omnibus sensibus suis, fide firma, spe certa, caritate perfecta; credens in eum, sperans in eum, diligens eum a quo omnia, in quo omnia, et per quem omnia sunt bona, atque permanentia.

Ob cuius amorem, licet habitu hereas, animo tamen spernis presens seculum, cupiens dissolui et esse cum Christo: terrena atque temporalia magis agens ex debito, quam ex intentione; misericordie operibus deditus, hospitalitate precipuus, Dei seruitio intentus, omne quod ad cultum, uel ad religionem diuine pietatis pertinet, quod Greci uocant, summopere colis. Sacerdotes Christi diligis, uasaque sacrarum edium restauras, monasteria uisitas,  ac uisitata paterno affectu disponis, et equanimiter, si qua sunt in eis anomala, dirigis, atque ad statum equitatis perducis. Et propter quem uel propter quid hec agis, nisi propter Deum quem diligis, et propter proximum quem ita diligis ut te ipsum, ac interdum plusquam te ipsum? Nonne cum cibum uel uestem tibi subtrahis, et indigenti tribuis, indigentem proximum plusquam te ipsum colis? Et ut tibi pernota incutiam: ecce pro inuictissimo rege nostro post Deum, tanquam pro capite nostro, eique carissima laterali costa, atque pro tota simul prole inde procedente, quantis precibus incumbis, quantasque uigilias pateris, quot itinera conficis, quantaque hinc et inde in commune uulgus expendis? Ambulas, curris, in montibus reptans, in fluminibus  natans; siluas pertransis, et uolitas in campis: nec est iam his labor diligentis animo, quia labor parit patientiam, patientia tolerantiam, tolerantia assiduitatem, assiduitas autem adducit caritatem.

Tum multa affert de dilectione proximi, deinde de quatuor uirtutibus cardinalibus, et intellectualibus. Postmodum descendit ad grammaticalia, ac demum redit ad moralia de dilectione, de anima, de redemptione; et ad laudem ipsius Grimoaldi postmodum hec subdit: Ac ne me in his laudibus hypocritam sentias, dicam tibi absque fuco simulationis, quia, prout nosti, beatissimo preceptore meo Walahfredo pro responso quodam domni regis ad Carolum germanum suum pergente, ibique defuncto, interim quo eum inde sperabas  incolumem reuersurum, iussisti me de Auuauensi monasterio, ad monasterium S. Galli commorandi, et discendi gratia proficisci, ibique a fratribus honorifice receptum aliquandiu commorari, quod et feci iuxta preceptum benignitatis uestre. Nauem conscendi, atque illuc cum omni prosperitate, Deo gubernante, perueni, tantasque uirtutes in iisdem fratribus conspexi, ut uix illas, ne dicas me, sed neque Pythagoram de Samo egressum putem eloqui posse. Alius enim alio humilior, et patientior inuenitur, nec est zelus amarus inter eos, uel inuidie liuor: sed sola caritas ibi principatur, et iustitia regnat. Et sic caritas mater est uirtutum, et concordia filia eius, ac simplicitas earum pedisequa illic  sine dubio domicilium proprium habet, que etsi pro tempore aliquanto in aliis locis commorata fuerit, et particulatim se ibi ostenderit, hic tamen semper cum filia et ministra tota consistit.

Nec est aduentantium hospitum ullus, cui ab his tribus non occurratur. Sunt enim iugiter simul indissolubiles, ut funiculus triplex, et inter omnes sparse, integre tamen unum omnibus ministerium prebent. A cuius scilicet caritatis uberibus suxit domnus Engilpertus largitatem, et ingeniosissimus Herimodus benignitatem: ambo tam Deo quam hominibus dignissimi, tibi etiam domino carissimo per omnia fidelissimi, ceu aurea candelabra lucent in domo tua ante Deum. Nec nocet si unius lux paulo feruentius ardet, alterius uero lenius, et ob hoc longius:  cum utrumque placeat, et botrus qui a calore solis citius, et qui sero maturescit; et equus uelox, et qui pedetemptim ambulat, eque laudatur ab his, qui interdum huius, interdum uero illius utilitate, prout res liceat, utuntur.

Longum est sane per singulos nominatim uelle discurrere, quantos, qualesque Dei famulos in omni arte et uirtutum stemmate redimitos ibi uiderim. Sed neque in edificiis construendis ex omni materia, tam industrios uiros, uel raro usquam reperi sicuti bene in nido apparet, quales uolucres ibi inhabitant. Cerne basilicam et cenobii claustrum, et non miraris quod refero. Et ne de omnibus sileam, quid est Uuinihartus, nisi ipse Dedalus? uel quis Isenricus, nisi Beseleel secundus? in cuius manu uersatur semper dolabrum,  excepto quando stat ad altaris sacri ministerium. Tanta humilitas in eis est, ut tam perfecti uiri non dedignentur opus rusticum per se ipsos actitare, pensantes scriptum: Humilitate penetratur celum, et caritate peruenitur ad regnum sempiternum. Quid memorem de domno Amalgero, in consiliis prouido, et uniuersitate morum honestate preclaro? In diuino autem cultu quam religiosus sit, testatur altare aureum, ante quod sedulo sedet, nec iacet orans. Taceo de domno Radgero, uiro simplicissimo, usquequo uentum fuerit ad hoc, quo latius id ualeam exponere, qualiter omnis congregatio illa per totum diem laborauerat in una columnarum illarum, que in basilica ipsa circumstant. Ad ultimum omnibus iam fessis, ac inde secedentibus, solus ille  ab incepto opere non recessit; sed tamen frustra sudabat, antequam in hec uerba prorupit, dicens: Sancte Galle, finde illam, mirumque in modum in his uerbis simpliciter edictis rupis illius moles immensa, sua sponte inde fissa enituit, unde tota illa multitudo ante laborauit, ut aperte daretur intelligi, quod hanc findere non labor hominum, sed meritum sancti Galli potuit, que per inuocationem nominis eius simplicem, tam facile fissa apparuit. Et quia idem ipse frater columna spiritualis edificii fuit, in tali miraculo optime claruit.

Longum est denique si omnia illorum fratrum bene gesta, quibus per meritum sancti Galli preeminent, uelim tam breui sermone concludere, dum omnes  unum sint, et ipsi in Christo, et Christus in eis: quia nichil impossibile est capiti Deo, qui diligit membra sua: sed nec aliquid ad impetrandum difficile erit membris suis, qui sic coherent capiti suo. Fateor, omnia laudabilia uidi in eis, et precipue caritatem ridentem, et unum uel nusquam, uel in paucis hic nullum mussitantem; completurque in eis quod olim Deus per Prophetam suum promisit dicens: Et ueniens habitabo cum eis, et ipsi mecum, et inter illos ambulabo, et ero illorum Deus, et ipsi erunt mihi populus. Et iuxta Psalmiste cohortationem, senes ibi cum iunioribus semper laudant nomen Domini.

Quapropter, mi carissime Pater domne Grimolde, diu opitulatam mentis mee intentionem nunc recludendam sentio. Quia tamen bona in te, et in familia  tua, per Dei gratiam conspexi, ceu basium quoddam rependens caritati uestre, cogitaui scripto commendare que mihi constant de uestra bonitate nota, et dignissima. Et cur non memorie tradimus facta uirorum cum Christo uiuentium, si tanto studio legimus facta hominum iniquorum mortuorum, et cum diabolo in inferno sepultorum? Quid enim Iupiter, uel Mauors, nisi homines pessimi? et quid e contra sanctus Columbanus, et sanctus Gallus nisi homines optimi fuerunt? quorum familia, tantis terrarum spatiis dirempta, talis est, ut una sit; tantaque est, ut per Dei gratiam signa faciat. Sed quia de omnibus longum est commemorare, uel de uita sancti Galli, cuius tu pastor quam optime tugurium possides, et familiam regis; liceat amoris causa uirtutum  eius quosdam floscellos decarpere, et metricis melodiis, ceu floreum diadema capiti tuo componere: ut si superius te omni uirtutum decore dixi gemmatum, sine corona tantum non te uideat sol stellatum. Scripsit itaque eiusdem confessoris Christi uitam supradictus preceptor meus, uir simplicissime uite, et per omnia recte, domnus Walhafredus tibi notissimus, quem etiam tu ipse ut peritus cathegeta peritum sophistam enutristi, et ut plus in domo Dei luceret, lumine Dei preuentum super candelabrum eleuasti. Sed heu pro dolor! mors acerba, que nulli parcere nouit, subito eum nobis tulit: nec tamen sibi animam illam uindicauit, quam Christus assumpsit. uoluit uero ille petico cothurno gesta beatissimi Galli comere, sed morte preuentus, uitam in  uita finiuit. Unde ego rogatus sum a quibusdam fratribus, et precipue a deuotissimo Gozperto, ne dicas Caluo, sed pilis cephali auretenus nudo, omni tamen sancta beneuolentia pleno, felicissimi abbatis Gozperti nepote, cum quadam ui impulsus, ut quod magister deuotus non impleret, ego cliens assecla compleam illud factum, asserens esse unum tam incipientis ex animo, quam perficientis premium. Fecissemque, fateor, in hac re uotis satis, si supradictus dilectus noster in hac petitione aliquam patientiam habuisset. Est enim tam feruentis studii, ut in una eademque hora, et lac uelit mulgere, et caseum premere: cum nec Roma una die sit condita, sed neque triticum eodem die metitur, quo seminatur. Ad  hec etiam de uno fonte non putauit sitibundus sitim suam posse sedari. Ad mare cucurrit, scilicet Homerum nescio quem nouum pro hac re inuocans cis Rhenum, qui in morem Flacci non currit in pemate, sed fluit. Insuper et Alpes philosophantur uirum, sub quibus iugum Sambutinum Radpertus lyrico possidet sono: et si nosset antra Musarum, esset talis, ut Cynthius Apollo. Cuius pesis prisco si interdum alternatur more, Hartmodus eius aures auellit, apta repingens proprietati. Nam et ipse scientiam philosophandi habet, ut Aristoteles calamum in mentem erigens. Et quia multa sunt miracula sancti Galli, plures decet habeat astipulatores multiplicesque laudatores. Ac ne solus in eius laude sileam, usque beneficia immensa in me ipso expertus sum,  tam in uocis claritate, quam etiam in luctus mei solamine, ita ut noctu ante tinnitum nole, hunc uersum cantaret ante me:

O alumne, tuos comprime luctus.
Quem etiam luctum pro manenti concordia, ne propter me ibidem unquam mutaretur, in crypta eiusdem sancti Deo fudi. Quapropter licet supra nominatis petis sim abiectior, et ob ipsorum facetam urbanitatem satis spretus, quia nec petam nec amuseterum [] me esse profiteor: tamen uestra auctoritate iubente, quibus uerba delectant, de magnis parua excerpo, etc.

Inter hec etiam et cuiusdam Scottice pere iacula  uereor, seu ex latere emissa, que modo in partibus Ausonie puttoni Littonias, uel aliud quid incogniti cibi colligit, et licet attrita fronte, apparebit, quando putto inde gustabit. Tertius timor me premit, Caluus iam dictus partibus his fauens, sed tuo priuilegio semper saluo. Consolatur me una res super eo: quia talis Caluus nunquam erit saluus, imo erit saluus, si bene fuerit Caluus.

Hancque horripilationem forsan in ponte Cumetensi hauserat, quando de Bobionensi cenobio reliquias sancti Columbani secum ferens rediit, et ob incuriam quamdam de naui egrediens, proram impegit, et in mare cecidit: indeque a subleuantibus emersus, putabatur a nautis ut esset Paulus. Sed quia ut quondam Iacob claudicabat, cognitus est a  ducentibus, ut is esset, qui antea per se talis incedebat. Grande tamen tantum periculum, et laudandus Deus, qui eum liberauit per suum miraculum. Hecque alias suo loco dicenda relinquo.

Ceterum, mi magister et domine amabillime, in calce huius epistole sanctitatem uestram obnixe deposco, ut nugas presentis eloquii mei ita suscipiatis, ueluti optime confido in paternitatem uestram.

Adiunxi autem et huic operi breue opusculum, quod de inceptione nostri cenobii, et fratrum ibidem Deo famulantium uita conscripsi; ipsaque dicta uiro per omnia doctissimo domno Gotbaldo episcopo uel approbanda, seu refutanda commendaui. Et quia ille hec sibi grata diiudicauit, uestro non ingrata iudicio  examinanda destinaui. Simul et hoc scitote, quod nec in cera uel in tabula hec expressi, sed, sicut in presentibus scholis dictata sunt, ita sunt uobis directa: ut si forsan coram lecta non placuerint, non sit dolor perisse, quod constat uile fuisse. In priori quidem opere Anicium Betium sum imitatus, in isto uero Prosperi nostri morem ex parte secutus. Tu uero, doctor sagacissime, lynceis oculis in talibus utens, orationibus tuis me adiuua, quatenus ad portum quietis quandoque prospere euectum audias me inter letissimos celeuma ex alto canentem. Sancta et inseparabilis Trinitas uos cum omni grege uestro bene ualere faciat, mei memorande semper in euo. Amen.

O felix uates senioris nomine dignus,
    Poscimus optatam det tibi Christus opem, etc.
Sane antequam de uita sancti Galli aliquid tangam, de sancte Trinitatis essentia uel substantia pauca dicam, etc.

Primo sane, antequam de uita sancti Galli tangamus, de situ patrie huius et fluminibus eius, Rheni scilicet et Danubii, dicendum summatim ratum duximus.


Nunc primum loca tangentes cum flumine Rheno,
In quibus est commoratus dignissimus heros, etc.
Has Europa tenet prisco sub nomine gentes,
Quas Hister secum retinet diuortia Rheni.
Et satis hinc dictum, clarum nunc persono flumen.
 Rhenus ab Ausoniis descendens montibus altis,
In Brigantinum mare se stagnare uidetur.
Antiquo ex fluuio sic dictus nomine Pontus,
Qui modo Podamicus uocitatur gurgite noto.
Et dum se extendit circum per longa uiarum,
Fertilitate sui nullis manet equiparandus
Fluminibus, prestans piscosi germinis agmen.
Hinc equor medium secat et complectitur urbem,
Nomine que proprii est regis Constantia dicta,
Quam Salomon nunc antistes clarissimus ornat,
Doctrina et pietate Dei cultuque benignus.
Exin progrediens parit Auuam cespite claram,
Insula que est aliis prestantior Augia sola.
Auget enim indoctis doctam cum dogmate uitam,
Fertilis arboribus cum uitibus undique cincta.
 Quo flores uernant semper, quo lilia spirant.
Que me nutrit ouans, et cum nutrimine sancto;
Quam laudet populus . . . hinc usque Britannos
Cuius adest Folcwinus custos, Candidus, abbas,
Tempore qui longo saluus sit charus adopto,
Et multis annis tranquilla pace fruatur.
Possideat sine fine noue, et noua gaudia uite, etc.
Quin potius cunctos dimittens ore Pelasgos,
Totum se uersat Gallum cantate beatum,
Gallum, inquam, Domini, sanctum et pietate benignum,
Cuius amore quidem cupimus nos scribere quedam.
Sed tu blanda manu hec tu ne scindas, Homere.
Quin etiam magnas magnis concede magistris:
At paruas paruis nostras da carminis odas.




ANNO DOMINI DCCCLIII.
ERCHAMBERTUS FRISINGENSIS EPISCOPUS.





NOTITIA HISTORICA IN ERCHAMBERTUM.


 ERCHAMBERTI fragmentum ex breuiario regum Francorum et maiorumdomus a Chlodhario usque ad Theodoricum Dagoberti iunioris filium, siue ab anno 613 ad 727 apud Freherum, tom. I Scriptorum Francorum, pag. 167; apud Andream du Chesne, tom. I  Scriptorum de rebus Francorum, pag. 780, 781, et apud Ruinartum ad Gregorium Turonensem, pag. 1352. uide et Carolum Le Cointe, tom. Iu Annalium, pag. 176.





ERCHAMBERTI Epistola ad suos de corpore sancti Bartholomei apostoli in Boiariam, ut ferebatur, allato.


 ERCHAMBERTUS, Dei gratia donante, humilis episcopus, omnibus fratribus Christo militantibus in Domino salutem.

Denique cognoscat beneuolentia uestra quod quidam  uir, nomine Felix, per missum suum demandauit seniori nostro rege, dicens se corpus S. Bartholomei apostoli et aliorum sanctorum corpora secum nostris partibus detulere. Quod nos cum gaudio et  libenti animo Deum laudando audiuimus. Sed adhuc incertum habemus, utrum credibile nobis existere debeat, an non contigit fideles senioris nostri insimul uenisse in sua presentia: et de eo incipiebamus meditari. Et tunc demum, quando pertractauimus, ita nos coadunauimus, triduanum ieiunium agere, quatenus a Deo omnipotente in aliquibus signis nobis ostendere mereamur, si ipse supradictus  Felix uerum dicat aut aliter: et ne fallente diabolo nos decipiat. Rogamus uero et iubemus, qui spontanea uoluntate hoc ieiunium colere [uolueritis], ut abstineatis uos a uino et carne et medo et melscada, ceruisa, et de lacte et ouo, et sequimini crucem ad horam nonam in XII K. [Kalend.] in XI K., et X K., et ut istam notitiam aliis in antea non negligatis transmittere.





ERCHAMBERTI FRAGMENTUM, Ex Breuiario regum Francorum, et maiorumdomus.


 Chlodharius rex de Austris, postquam Theodericus et Theodebertus reges et germani mortui sunt, recepit regnum eorum, consilio et adiutorio Pippini senioris, qui tunc temporis maiordomus erat. Et sortitus est prefatus rex trium regnorum monarchiam sexdecim annis, sicut illi sanctus Columbanus abba in prophetico spiritu antea predixit: quia ille Theodericus rex instigante Brunichilta auia sua de suo monasterio illum expulerunt. Quam etiam statim ut comprehendit Chlodharius, uitam ignominiose finire fecit. Maiordomus tunc Gundolandus uir egregius erat.

Post non multum rex prefatum Pippinum in Austris cum filio suo iam adulto Dagoberto misit, ibidem eum regem constituendum, ipsumque ei in  maioremdomus ac pedagogum constituens.

Dagobertus rex, post mortem patris, regnauit annis sexdecim. Hic magnificus ecclesiis Dei largitor ac distributor fuit. Maiordomus eius Erchanoldus [Erchanbaldus] uir illuster, Pippino interim in Auster duce, ac non post multum mortuo post mortem Dagoberti regis.

Chlodoueus rex, filius Dagoberti, regnauit sexdecim annis, qui omni spurcitie deditus fuit. Maiordomus qui supra.

Chlodharius rex, filius Chlodouei, adhuc in puerili etate sue iuuentutis mortuus est, regnauitque annis quatuor. Maiordomus Ebroinus.

Theodoricus rex, filius Chlodouei, frater Chlodharii, regnauit annis nouemdecim. Maiordomus Bertharius.  Quo occiso, Pippinus iunior filius Ansegisili [Ansgisi] ueniens de Austrasiis, successit in principatum maiorumdomus.

Exhinc reges nomen, non honorem habere ceperunt. Quibus tamen ubi constitutum fuerat, uictus fuerat exuberans, custodiaque iugis erga illos habebatur, ne aliquid iure potestatis agere possint. Illis namque temporibus ac deinceps Gotefredus dux Alamannorum, ceterique circumquaque duces noluerunt obtemperare ducibus Francorum, eo quod non potuerunt regibus Meroueis seruire, sicut antea soliti fuerant. Ideo se unusquisque secum tenuit,  donec tandem aliquando post mortem Gotefridi ducis, Carlus ceterique principes Francorum paulatim ad se reuocare illos arte qua poterant studuere.

Chlodoueum adhuc puerum filium Theodorici constituunt regem, qui tantum regnauit annos duos. Maiordomus Pippinus qui supra.

Childebertum filium Theodorici, fratrem Chlodouei, statuunt in regnum, qui regnauit annos septemdecim. Maiordomus constituitur Grimoaldus, filius Pippini, quia ipse Pippinus egrotare ceperat, qua infirmitate et moritur, et interim Grimoaldus occiditur.

Dagobertum filium Childeberti regem statuunt, qui regnauit annos quinque. Maiordomus Thedoaldus filius Grimaldi, post quem Regnifredus [Raginfredus].

 Illis temporibus Carlus, filius Pippini ex concubina, in custodia a Plectrude matrona eiusdem Pippini tenebatur: auxiliante Domino uix euasit.

Danihelem quondam clericum, cesarie capitis crescente, regem Franci constituunt, quem Chilpericum nuncupant: quia deficiente prosapia regum, illum quem propinquiorem Meroueis inuenire poterant, statuere; quia Merouei  sicut antiquitus Nazarei, nullo capitis crine inciso erant. Regnauitque annis sex.

Interim predictus Carlus princeps ad Austrasios paternarum sedium aufugiens, ibique principatum arripiens, regemque sibi nomine Chlodharium constituens, multa bella cum Chilperico rege et suo maioredomus  nomine Reganfredo commisit, eosque ut uoluit superauit, et thesaurum patris sui a Plectruda recepit, suusque rex Chlodharius post non multum obiit.

Theodericum filium Tagoberti [Dagoberti] iunioris Franci in regem sibi statuunt, qui nutritus in Cala monasterio erat, regnauitque annis sex. Maiordomus ac princeps Carolus; qui iam utraque regna uiriliter gubernans, circumquaque cum regibus ac ducibus bella semper superando committens, donec eum omnes uincendo, qui ei contrarii fore uidebantur, uincere constabat.




ANNO DOMINI DCCCLIII.
NITHARDUS S. RICHARII ABBAS.





NOTITIA HISTORICA IN NITHARDUM.


 Nithardus S. Angilberti filius, Caroli Magni nepos ex Bertha filia, abbas S. Ricarii ord. Bened. in Gallia dieceseos Ambianensis, atque in prelio aduersus Danos exstinctus an. 853. uide Sammarthanos tom. Iu, p. 787, ubi de Angilberto, et p. 788; Paulum Petauium in syntagmate de Nithardo, edito Paris., 1616, in-4o, et in tomo II Andree du Chesne de rebus Francorum, pag. 351; uossium II, 34; Baluzium ad Lupi epist. 55, et Casp. Barthium XLuI, 9. Aduersar. quo iudice ¬ªcordatus hic scriptor et prudens, proque iis temporibus egregie disertus, qualem sane decuit uirum tanto genere oriundum, tanta rerum experientia subnixum; nam et legationibus inter filios Ludouici Pii functus est, et turmis nonnullis a partibus Caroli Calui prefuit hic Nithardus, satis cetera laudatus, modo odio in Lotharium minus indulgeret suo.¬´

Scripsit ad fratrem Lotharii , de dissensionibus filiorum Ludouici Pii ab anno Christi 814, quo Carolus Magnus obiit, ad annum  usque 843, libros Iu editos primum a Petro Pitheo inter scriptores cetaneos duodecim, Paris., 1588. Francof. 1594, in-8o, p. 433, 488. Inde in Andree du Chesne tom. II de rebus Francor.. p. 359,  emendatiores ex manuscr. Alexandri Petauii: denique in Io. Georgii Kulpisii scriptoribus rerum Germanicarum, quos Aenee Syluio de rebus Friderici III subiicit, Argentorat., 1685 et 1702, in-folio, p. 83. Bonauenture uulcanii excerpta ex historiarum Nithardi libro tertio, in eius sylloge de litteris et lingua Getarum, Lugd. Bat., 1597, in-8o, p. 67, continent repetitam ex Nithardo formulam federis inter Ludouicum, Ludouici Pii filium et Carolum Caluum lingua utraque: Theotisca et Romana, de qua formula dixi supra, tom. Iu, p. 287. Auctores historie litterarie Gallice, tom. u, p. 204, censent insignem hunc Gallicum scriptorem monasticam professionem nequaquam exercuisse; quod enim monachus exstiterit, nulla alia coniectura scriptores Gallici sibi olim persuaserunt, nisi quod eius cadauer eamdem cum Angilberto patre suo abbate S. Ricarii sepulturam habuerit; cum tamen ex uulnere in bello accepto obiisse constet, multo probabilius hinc suspicantur iidem historie litterarie Gallice scriptores,  tom. u, p. 205, militem egisse, atque obiisse, quo tempore Normanni Neustriam, et Ambianensem tractum hostiliter excurrebant, anno 858 uel 859.





DE NITHARDO CAROLI MAGNI NEPOTE AC TOTA EIUSDEM NITHARDI PROSAPIA, BREuE SYNTAGMA E Pauli Petauii in Franc. curia consiliarii bimestri Rerum prolatarum otio.

 NITHARDUS  Angilberto patre, matre uero Bertha Caroli Magni filia, natus est. Angilbertus autem [a 1Kb] gentis nobilitate illustris, animique industria ac probitate precipuus, sub Pipino rege Caroli Martelli filio, palatinis atque regalibus negotiis prefuit. Quod apto et aperto magis sermone dixit Alcuinus, [b 1Kb] primicerius fuit palatii Pipini regis. Nam ut illud Alcuini de Pipino Pio Francie, non de Pipino Italie rege, illius nepote, interpretarer, et premissa et multa alia induxerunt. Nec quemquam ipsa series et connexio epistolarum Alcuini moueat, que  temere congeste, nec digeste unquam [c 1Kb] fuerunt. Etsi autem  summa illa esset palatii dignitas, data tamen Angilberto  in minori adhuc etate agenti. Idque uult uite ipsius Angilberti auctor, ubi monuit Carolum, et Carlomannum, ipso uiuente Pipino, Angilbertum filii uel fratris loco habuisse. Quibus etiam aptari debent que postea Carolo Magno regi rescripsit Adrianus Romanus pontifex [d 1Kb] : ¬ªDirectus, inquit, nobis est a uestra precelsa regali potentia, fidelis familiaris uester, Angilbertus abbas et minister capelle, qui pene ab ipsis infantie rudimentis in palatio uestro enutritus est, et in omnibus consiliis uestris receptus est.¬´ Ceterum [e 1Kb] aui et proaui illius clarissimi, Francorum regibus karissimi, primisque in dignitatibus, ac magnatum affines et propinqui,  omnes fuere. Is certe, stature elegantia, uultusque uenustate, cunctis gratus, cum liberalibus studiis apprime eruditus esset, parentum suasu, principumque assensu, clericatus titulo insignitus, magnum pie conuersationis lumen palatinis prebuit. Pipino mortuo, Carolus Angilbertum habuit [a 1Kb] pre omnibus familiarissimum, omnium secretorum conscium, et primatem capellanorum fecit; sibi quoque eumdem silentiarium statuit, ut eius consilio regnum totum componeret, atque eidem Bertham filiam suam coniugem dedit; ad augmentum palatini honoris, illi totius maritime terre ducatu commisso. Hincque Nithardus noster, et Harnidus, procreati. Post aliquod uero tempus, cum Angilbertus graui affectus infirmitate, monastici ordinis subeundi uotum Deo nuncupasset, ualetudini restitutus, primo Bertham coniugem, sacro uelamine consecratam, loco congruenti intra cenobium Centulense, uigiliis et ieiuniis uacaturam collocauit. Ibidemque mox ipse monachi indumentum a Symphoriano ipsius loci abbate  suscepit: ac eodem abbate intra breue tempus decedente, omnium suffragiis  suffectus, Centulense illud monasterium  restaurare constituit, et edificiis, rebus, monachorumque numero ampliare. uerum cui anno ascriberem Symphoriani obitum, initumque ab Angilberto abbatitium illud officium, nondum sum assecutus. Constat certe anno 792 Felicem [b 1Kb] Urgelitanum episcopum, per Angilbertum [c 1Kb] abbatem in presentia Adriani apostolici deductum, heresim suam, facta confessione, damnasse. Et forte fuerit eiusdem anni epistola Alcuini 28 [Ms., 63] ad Adrianum pontificem magnum, qua Alcuinus , ita Angilberti meminit: ¬ªQuia electissimus domni mei regis missus, filius equidem meus carissimus Angilbertus, ad beatissimam, summe auctoritatis uestre, dirigitur paternitatem, non esse necesse putaui, litteris exarare, quod ille uir fidelis et  prudens melius uiua uoce secundum mandatum domni regis auribus excellentie uestre poterit intimare,¬´ etc. Eumdemque uocat regie uoluntatis secretarium, ac omnibus amicis ualde fidelem asserit. Quanquam nescius non sim, quod et hec ipsa Alcuini epistola in annum 794 commode reiici possit, quo ipse Adrianus papa Capitulare Caroli Magni aduersus synodum, quam Greci septimam uocari uoluere, per Angilbertum transmissum sibi esse, litteris [d 1Kb] ad Carolum ipsum regem, monuit. Sed inest mihi hoc loco hic scrupulus, quod in scripto codice  hec in calce habentur: ¬ªIngelrannus abbas iussu Caroli Magni hunc librum scripsit, et ad Adrianum papam tulit.¬´ Quomodo enim quadrare  ista possint cum Adriani predicta [f 1Kb] epistola, non uideo. Nec certe hic Ingelrannus potest esse Metensis archiepiscopus, qui sub Carolo Magno sancte capelle primicerius fuit. Obierat enim ille anno [g 1Kb] 791. At dum Engilramni memini, aliud, quod pene exciderat, memorie recurrit; qui fieri possit, ut cum Angilbertus sub Carolo Magno archicapellanus fuerit  tam precise tamen Adalhardus  sub Carolo Magno hosce tres tantum, Fulradum scilicet, Engelramnum, [h 1Kb] Hildiboldum apocrisiarios fuisse asserat. Nec enim archicapellanus alius ab apocrisiario. Nam et [h 1Kb] apocrisiarium nostrates, inquit ipse Adalhardus, capellanum appellant. Inde etiam Alcuinus [i 1Kb] huncce Engilramnum, sanctum capelle primicerium; et episcoporum Metensium chronicum, eumdem, palatii archicapellanum nuncupant. uerum de his alias. Ad Angilbertum redeo [k 1Kb] ; anno quippe 796 cum Leo papa post Adrianum ordinatus  claues confessionis sancti Petri  et uexillum Romane urbis ad regem Carolum cum aliis muneribus misisset, et ut mitteret aliquem de optimatibus suis, ad confirmandum [l 1Kb] sibi per sacramentum, Romanum populum, rogasset: ¬ªMissus est ad hanc rem Angilbertus abbas monasterii sancti Ricarii, per quem etiam magnam partem thesauri, quem Henricus dux Foroiuliensis, spoliata Hunorum regia, que Hringus uocatur, eodem anno regi de Pannonia attulerat, misit,¬´ etc. Tum uero detulit Angilbertus et Alcuini [m 1Kb] litteras ad Leonem III et Paulinum Aquileiensem patriarcham.

Interea surgunt predicti Sancti Ricarii, siue Centulensis monasterii edificia, et tres tandem illic erecte ecclesie a duodecim uenerabilibus episcopis dedicate sunt, Meginhardo scilicet Rothomagensi episcopo, Georgio, Absalone, Gerfrido, Pleone, Hildigardo,  Teodoino, Ydelmaro, Benedicto, Kellano, Ioanne preterea et Passiuo sancte Romane Ecclesie legatis. Quod contigit paulo ante adeptum a Carolo magno imperium. Quem et huic dedicationi interfuisse quis forte coniiceret, ex his que Nibelungus, Annales editi, Regino, Ademarus in uita Caroli Magni, Peta saxo, et alii annotarunt, Carolum anno Domini 800 sanctum Pascha apud Sanctum [n 1Kb] Ricarium celebrasse. Sed stare id non potest, cum apud Centulam Kal. Ianuariis istius dedicationis  ecclesie solemnitas fiat. Quo uero ornatu, quibusque sanctorum pignoribus ecclesiam ille suam ditauerit, in breuiculum hoc nec potuit, nec debuit congeri; uti aliquot illius uersus, sparsim et uarie collectos, addere, eadem mente, non uisum. Eumdem porro Carolum mox futurum Imperatorem, Angilbertus quoque Romam comitatus est, et a domno Leone III priuilegio [o 1Kb] obtinuit, ut  totius Centule uille curam ecclesiasticam solus haberet abbas, nec quidquam episcopus Ambianice sedis de ecclesiis aut clericis eiusdem loci constituere posset. Idque ¬ªsuggestione¬´  ¬ªfratris et cepiscopi nostri Ambianensium antistitis Iesse, simulque Angilberti abbatis, quam quidem in presentia gloriosi atque excellentissimi filii nostri Caroli  nobis intimarunt,¬´ etc. Fitque ibidem mentio Centulensis monasterii ¬ªnuper,¬´ inquit, ¬ªrestaurati et in nobilem statum redacti. [a 1Kb] Libellum uero de uita sancti Ricarii rudi sermone digestum, euocato ad se Alcuino magistro, comptius atque lucidius componi et transcribi [b 1Kb] curauit Angilbertus, hymnosque nocturnos et diurnos ac antiphonas, super uita ipsius idem Alcuinus composuit. Tandem testanti Carolo adfuit Angilbertus, Eginardo teste: eodemque pene tempore decessit quo et Carolus Magnus, nempe XII  Kalend. Martii, anni 814, cum dies u, ante Kalend. Februar. eiusdem anni, ipsius Caroli uite ultimus fuisset. [c 1Kb] Angilbertus autem corpus suum sepeliri uoluit ante portam Sancti Saluatoris, ac Sancti Ricarii ecclesie. Cuius loci septum, ideo graue forte non fuerit, si ab illius uite auctore  addidero. ¬ªIpsa, inquit, menia, que uocantur Paradisus [le paruis], turrita mole surgentia, tribus altariis consecrata sunt: uidelicet in porta occidentali altare sancti Michelis: in porta australi altare sancti [d 1Kb] Gabrielis, que uenerabilis Hildiuardus episcopus consecrauit. In porta autem septentrionali altare sancti Raphelis dedicauit religiosus Ambianorum episcopus Iesse, II Non. Septemb.¬´ etc. Eo uero e loco [e 1Kb] 28 post decessum anno Nonis Nouembris [f 1Kb] Angilbertus leuatus, corpore absque aromatibus indissoluto repertus est, et a Ribbodone abbate intra ecclesiam translatus, inque ingressu  chori a parte occidentali eiusdem maioris ecclesie collocatus, cum abbas Ribbodo diutius ferre noluisset tanti uiri reliquias ingredientium ecclesiam pedibus calcari. Mox enim pluribus claruit miraculis, sanctorumque consors factus, letaniam auxit [g 1Kb] Gallicam. Cuius miracula aliquot, tribus contenta libris, eiusdem cenobii abbas Anscherus [h 1Kb] Radulfo Remorum archiepiscopo, longos post annos, transmisit. Frustra tamen Angilbertum queras, ut et innumeros tutelares nostros sanctos, inter moderna sanctorum syntagmata. Hecque de Nithardi patre dicta sunt.

Mater Bertha fuit, filiaque illa Caroli Magni et Hildegarde. De Carolo uero, hoc unum minus notum  puto, quod illi etiam Dauid nomen fuit; quo nomine sepius Alcuinus in epistolis, aliique illius eui illum interpellant; propriumque hoc ei fuisse nomen, non adscititium, comprobant ista ad illum eiusdem Alcuini uerba [i 1Kb] . ¬ªClarissimis, inquit, uestre nobilitatis filiis benedictio copiosa per uestra benefacta accrescat, sicut per solius homonymi tui Dauid Deo dilectissimi regis sanctitatem, omnibus  nepotibus suis, regalis throni potestas conseruata fuit,¬´ etc. Nec enim Dauid homonymum uocaret, si ab illius similitudine tantum et imitatione, mens Alcuini fuisset Carolum hoc nomine donare. Et forte immutatum illi nomen, cum uel baptizatus, uel in regem unctus est. Nam de Pipino Italie rege, illius filio, hoc idem [i 1Kb] factitatum. Mirorque e tot auctoribus, qui gesta Caroli Magni scripsere, tam paucos id obseruasse. Nebelungo etenim, Childebrandi comitis, Pipini Francorum regis auunculi, filio, et Geruasio Tilleberiensi, regni Arelatensis Marescallo, Othonis Iu propinquo, hoc debemus,  Nibelungi certe ad annum 781 hec uerba sunt. ¬ªPerrexit Carolus rex Romam, et baptizatus est ibi filius eius, qui uocabatur [k 1Kb] ei Carlomannus. quem [l 1Kb] Adrianus papa, mutato nomine uocauit Pipinum, et unxit in regem super Italiam, et fratrem eius Hludouicum super Aquitaniam, et ibi desponsata est [m 1Kb] Rotarud filia regis Constantino imperatori.¬´ Hec ille. Ne quid amplius de Carolo addam.

Cuius uxor Hildegarda, seu Hildegardis, Berthe mater, Sueuorum precipue [n 1Kb] nobilitatis femina, parentes habuit [o 1Kb] Esnerium dominum Campidonensem, et Regardam natione Bauaram; fratrem uero [p 1Kb] Uldalricum. Fundatrixque ipsamet fuit cenobii Campidonensis  quod adhuc unum est e quatuor Romani imperii monasteriis, illicque anno 783 sepultam quidam uolunt; cum tamen auctor Chronici episcoporum Metensium, in ecclesia Sancti Ioannis Euangeliste Metis: at uerius uita Ludouici Pii, in Basilica Sancti Arnulfi,  cum Ludouico imperatore, filio suo, et Drogone archiepiscopo, quiescere eam asserant. Ceterum, matri Nithardi Berthe inditum nomen, ab auia sua, matre scilicet Caroli Magni que etsi alienigena, habuit tamen nomen longe ante usurpatum Francis, imo notatione plane Francicum, si uite [q 1Kb] sancte Berthe uetusto auctori fides. ¬ªBertha, inquit, Francicum nomen, quod Latino eloquio, fulgida seu splendida sonat.¬´

His ergo de Nithardi natalibus premissis, quid et ubi ille egerit, bellorum inter Lotharium, Ludouicum, et Carolum fratres, seuiente turbine, ab illius Historie lectione elicere facile est. Ea certe ad Carolum directa, iussu etiam illius conscripta est. Sub  Carolo etenim Nithardus militauit, utpote ducatus siue comitatus Francie maritime a patre heres. Cumque bona alia que illi hereditario iure contigerant, ultra et cis Mosam haberentur  etsi longi tedio belli otium undequaque quereret, nullibi haberi posse credidit, cum illum  de uniuersis rebus, hinc inde fortuna iunxisset. Ceterum, etsi ex illis fuerit, quibus anno 842 cum Lotharius a regno fugisse putaretur, regni illius [b 1Kb] inter Ludouicum et Carolum partitio commissa et mandata est; pacis tamen inter fratres componende auidus semper fuit. At fraternis odiis nusquam detumescentibus, mens tandem illi fuit omnimodo a republica secedere . Itaque, cum a scribenda historia destitit, agebatur annus Domini 844, et tum, ex nupera translatione sancti Angilberti per Ribbodonem abbatem, secessus, et solitarie uite, maius innatum illi desiderium est. Obierat uero eo ipso anno apud  Centulam abbas Ribbodo. Ribbodoni mortuo successit Hludouicus, uir  regie stirpis; quique dicitur ab alio eiusdem loci monacho [c 1Kb]  ¬ªregali semine natus.¬´ Isque ipse est, quem Lupus abbas Ferrariensis, in ipso cenobio Ferrariensi mansitasse, et haud procul ab eo [d 1Kb] educatum fuisse, dein  epistolare in palatio Caroli Calui gessisse officium, notat: quique postremo ab eo, abbatum  summus et  clarissimus appellatur. Hunc et Carolus rex, diplomate  suo apud Compendium palatium regium u Kalend. Octob. anno regni u, indict. 7, uocat ¬ªuenerabilem et dilectum proximum suum.¬´

Nithardus ergo, et eo ipso tempore relicto seculo, Deo sese mancipauit. At quo se monasterio primum contulerit haud ita certo asserere ualeo. Centulum enim abiisse, et sancti Angilberti eius parentis memoria,  et Hludouici abbatis affinitas, facile persuaserint. Sed dubium me et ancipitem agunt, que legi apud Lupum Ferrariensem, ad Marcuuardum [e 1Kb] Prumiensem abbatem tertium epistol. 55. ¬ªNithardi, inquit, aduentus ad [f 1Kb] Siluacum, quo me monasterii necessitas traxerat, uehementer letificauit: cuius presentia factum est ut he littere uestre paternitati redderentur, cum uos esse sospites, et communem filium [g 1Kb] Egilem ex ualidissima infirmitate, opitulante fauore diuino, reualuisse ostendit,¬´ etc. Et preterea que idem Marcuuardus Prumiensis abbas ad  Didonem [h 1Kb] abbatem, medicum peritissimum, scripsit, epistol. 72: ¬ªArtis uestre  singularis peritia multorum oratione peruulgata, fratris Nithardi potissimum relatione nobis innotuit: quo etiam referente comperimus passim uos accessum indigentibus aperire,¬´ etc. Ista enim Prumiensem potius monachum, quam Centulensem, Nithardum fuisse relinquunt. Ut ut sit, ab Hariulfo et aliunde certum est Centulam illum abbatem habuisse. Sed fefellit Hariulfum, Centulensis historie scriptorem, memoriola, cum patri suffectum dixit; ut et uite domni Angilberti auctor male post Ribbodonem abbatem constituit. Etenim Angilberto, Hericus; huic, [i 1Kb] Helysachar; ei, Ribbodo; illi, Hludouicus successit; tum Nithardus; dein Hruodulfus auunculus Caroli Calui, frater scilicet Iudith imperatricis, etc. Idque monuit me notatiuncula hec, margini codicis Hariulfi ab antiquo ascripta. ¬ªPost domnum, inquit, Hludouicum prefectus dicitur domnus Nithardus: et quoniam tum persecutio grauis insistebat  paganorum, etiam maritime  comitatum suscepit.¬´ Fuit igitur post Hludouicum Nithardus abbas et comes, uti et eius pater Angilbertus fuerat; mansitque eadem dignitas successoribus aliquot eiusdem cenobii [i 1Kb] archimandritis. At cum comitatus iste maritime Francie, ab Hariulfo, et ab illius eui auctoribus, promiscue etiam ducatus nominetur, hoc obiter inseram: Haud magni apud me ponderis fuisse, quod et in Ambaziensium [k 1Kb] dominorum Historia, et in Andegauorum [l 1Kb] consulum gestis, aliquando legi: Hugonem ducem Burgundie, Carolo Simplici, adhuc puerulo, tutorem datum, accepta potestate, que tum abbacomitatus dicebatur, et a successoribus, in arrogantius uocabulum, quod est ducamen, mutata est. uerum Nithardus paucissimis [m 1Kb] diebus Centulensi monasterio prefuit, bello ipse peremptus, anno, ut e multis coniicio, 853, cum Dani [n 1Kb] Sueuique, quos Theotisci Nortman, id est Aquilonares, appellant,  habitationis finibus egressi, iam per uiginti annos omnem oram maritimam incendiis, rapinis, omnique crudelitatis genere afficerent. Atque eodem in loco, quo primum quieuerat Angilbertus, sepultus ipse est; in aditu nempe, seu porticu maioris ecclesie, que sancto Saluatori, sanctoque Ricario dicata erat. Quod Hariulfus [o 1Kb] his, et prolixioribus etiam uerbis, enarrauit. ¬ªTempore, inquit, Geruini, [p 1Kb] huius nominis primi, Centulensis abbatis, domni ac sancti Angilberti tumulus ignorabatur, nec ullo, ob hoc, terreno honore potiebatur, quamuis  eius celeberrima memoria in ore uniuersorum Franciscorum, uel Pontiuorum, atque aspectu egregii templi, quondam ab eo fundati, resplenderet. Cum itaque aliquando uenerabilis Geruinus cenobium Gorziam, quod est situm in confinio Metensis ciuitatis, iuisset, inuentum ibi codicem,  ab illius loci fratribus mutuatum, Centulam detulit: in quo repertum est, quod sanctus abbas Angilbertus XII Kal. Martii transisset ad gloriam. Et inde Centulenses monachi, quoniam ab eo tempore, quo sub Guaramundo pagano combustum fuerat monasterium, usque ad hec tempora, eos dies transitus eius latuerat, plurimum exhilarati fuere. Igitur Geruinus  ad fores ecclesie, quo compererat illum primo tumulatum, perquirere cepit: nec illius quidem corpus ibi inuenit, sed in eodem, quo quondam pausauerat, sarcophago, inuenit lecticam ligneam coriatam, domni  Nithardi filii eius abbatis et comitis corpus continentem, sale perfusum; in cuius capite uidebatur illa percussura, qua euentu prelii fuit occisus. Recludens itaque eumdem tumulum, aliorsus sanctam corporis Angilberti glebam querere proposuit,¬´ etc. Nec enim te, lector, pluribus morabor, et properante calamo irrepsere multa, que intertexere initio non erat animus. Hoc unum de Nithardi libro titulo addam: Etiamsi in scripto [a 1Kb] libro, e quo, seculi sui honor P. Pitheus illum in publicum dedit, nulla habeatur et libri et auctoris inscriptio: Et e Centulensis Historie [b 1Kb] codice, ¬ªChronicum¬´ seu ¬ªGesta Francorum¬´ dici debere uideatur; non abs re tamen esse, quod ab illo, opus istud, ¬ªHistoria de discordia,¬´ seu ¬ªdissensionibus filiorum Ludouici Pii,¬´ appelletur. Huic etenim Nithardi opusculo, hunc fuisse titulum, planum erit ab auctore [c 1Kb] incogniti nominis, qui anno 1214 Latine tribus libris, Francorum scripsit historiam:  quamquidem post 50 annos, alius Equitania oriundus, Gallicam fecit, et Alfonso Pictaui et Tolose comiti sancti Ludouici regis fratri, dicauit. E cuius prefatione que subsunt, exscripsimus. ¬ªSumpta, inquit, sunt hec a gestis sanctorum Remigii, Lupi, [Al., uind.] Indicelli; a uita etiam sancti Lamberti, que sic incipit: Gloriosus uir Lambertus eterno Regi martyr acceptus, etc., a Chronicis Hugonis [d 1Kb] Floriacensis, Roberti [e 1Kb] Autisiodorensis; quedam autem a libro Isidori, qui Etymologiarum dicitur; a Chronicis [f 1Kb] sancti Petri uiui Senonensis; ab historia Longobardorum; a libro Guertini, qui se alumnum Caroli Magni fatetur; a quadam historia, que nomine Turpini intitulatur; a quodam libello, qui de gestis regum Francorum loquitur, qui apud sanctum Germanum de Pratis iuxta Parisius reperitur; a libro etiam Nithardi, qui de discordia filiorum Ludouici Pii agit; a Chronicis de Charitate; ab historia Hierosolymitana; quedam autem  de Operibus Ludouici Pii et Philippi, qui modo regnat,¬´ etc. Hec ille. Totum autem hoc hic ascripsi, ut historie Francice plures necdum uulgati scriptores tibi, lector, innotescerent. Utque Gallie nostre  illustrande, desiderium aliquod aut iniicerem, aut, quod mauelim, aliquatenus augerem.


ADDITIO.


Pag. 4, u. 12 ad illud, ¬ªSilentiarium statuit: ut eius consilio regnum totum componeret,¬´ in interiori margine addita hec erant. Ipsissima uerba ueteris uite sancti Angilberti enarratoris hec sunt: ¬ªSibi Karolus eumdem silentiarium statuit: ut in quo compererat prudentie altitudinem, eius consilio componeret totius regni utilitatem.¬´ Quibus addo. Ideo me uerba ipsa ueteris scriptoris subiicere, ut, si forte in huius silentiarii officium inquirere uelis, non sit quod arguas, uerborum a me immutatum quidquam. Mihi certe in facili non est, que munia illius essent, certo constituere. Nec adducar, ut credam, fuisse unum e schola silentiariorum, de quibus est tit. 16 libri XII Cod. Iustinian. Hi siquidem, ad sacri consistorii limina excubias agentes, nonnisi quietem, et silentium imperabant. Recteque Zonaras, huicce collegio ascribens, quod legerat Anastasium Dicorum ante adeptum imperium  silentiarium fuisse, addit . Nam opera ista seruilis fuit. Et fuere inter seruos silentiarii. Ac scite Saluianus, lib. Iu de Prouidentia . ¬ªAd fugam, inquit, seruos non miserie tantum, sed et supplicia compellunt: pauent quippe actores, pauent silentiarios, pauent procuratores: prope ut, inter illos omnes, nullorum minus serui sint, quam dominorum suorum,¬´ etc. Hinc fit, ut nonnisi inuitus, ad illos quoque referam, quod de Anastasio dictum  ante delatum illi imperium silentiarium fuisse: uti et quod lib. Iu de Aedific. Iustiniani monuit Procopius; Theodorum Iustiniani silentiarium fuisse. Ego enim silentiarium principis, ab his qui e silentiariorum fuere schola, seiungo. Idque produnt hec, huiusce auctoris ueteris de Karolo uerba: ¬ªSibi silentiarium statuit.¬´  Deinde, cum ei totius regni utilitas cure sit, et Angilberto summis iam honoribus perfuncto, addita illa sit dignitas, paulo antequam Bertham, regis filiam, coniugem acciperet; longe ab excubitore, regis silentiarium abesse, nemo inficias iuerit. Forte uero silentiarius is fuerit, qui silentio preerat. Dictum enim illa etate silentium, paucorum congregatio, qui, seorsim a populo, de grauioribus negotiis inuicem disceptarent. Inter quos imperator in ambone, seu tribunali, sublimis sedebat; cuius erat, oratione persequi, que in concilio agitanda essent. Idque forte, imperatoris uice, peragebat silentiarius. Nam et ista uocabatur, testibus Zonara tom. III, Niceta et aliis. At ipsum quoque conuentum,  silentium dici, Historie Miscelle auctor docuit. Qui lib. XXI: ¬ªImpius Leo, inquit, silentium contra sanctas et uenerabiles celebrauit iconas,¬´ in tribunali decem et nouem cubituum, ¬ªaduocato quoque Germano partriarcha,¬´ etc. Nec enim eo loci aliud uult,  quam quod lib. XXII de Constantino Copronymo, istius Leonis III filio, retulit. ¬ªImpius, inquit, Constantinus contra sanctas et uenerabiles imagines concilium iniquum triginta octo episcoporum congregauit.¬´ Et idem: ¬ªQui cum in Blachernas conuenissent, ascendit Constantinus imperator in ambonem, tenens Constantinum Sylei episcopum. Et cum orasset,  uoce magna pronuntiauit, dicens: Constantino uniuersali patriarche multos annos,¬´ etc. Hec uero, neutiquam a me pro ueris plene asserta noueris, lector. Quinimo, si hanc litteraturam calles  tibique, quid melius istis, occurrerit; me eruditionis tue preconem, tuique sequacem inuenisti. Fruere interea, et uiue.

Sapienti pauca sufficiunt.





NITHARDI ANGILBERTI FILII, CAROLI MAGNI IMPERATORIS EX BERTHA FILIA NEPOTIS, DE DISSENSIONIBUS FILIORUM LUDOuICI PII LIBRI QUATUOR.  AD CAROLUM CALuUM FRANCORUM REGEM. Recens a mendis et corruptionibus innumeris expurgati, partim ope uetustissimi ms. codicis, qui exstat in bibliotheca D. Alexandri Petauii S. P., partim coniecturis a sensu historie desumptis.



LIBER PRIMUS.



PRAEFATIO.


Cum, ut optime, mi domine, nosti, iam pene annis duobus illatam a fratre uestro persecutionem uos uestrique haud quaquam meriti pateremini, antequam Cadhellonicam introissemus ciuitatem, precepistis, ut res uestris temporibus gestas styli officio memorie traderem. Opportuna quidem placidaque res fateor, fuerat precepta, si otium tanti negotii ut digne exsequeretur, fuisset concessum. Nunc autem si quid minus, uel incultius quam oportuerit, pro rerum magnitudine huic operi inueneritis insertam, tanto facilior uenia a uobis uestrisque mihi debetur, quanto me nostis eodem turbine quo et uos, dum hoc opus peregerim, esse agitatum. Preterire autem ea que temporibus pii patris uestri  gesta sunt, disposueram, sed facilius cuilibet legenti altercationum uestrarum ueritas patebit, si quedam, que suo in tempore contigisse nouimus, summotenus prelibauero. Aui quoque insuper uestri uenerandam memoriam per omnia obmittere ratum minime uidetur. Ac per hoc textus hinc sumat exordium.

Karolus bone memorie, et merito Magnus, imperator ab uniuersis nationibus uocatus, hora uidelicet plus minus diei tertia, in senectute bona decedens, omnem Europam omni bonitate repletam reliquit. uir quippe omni sapientia et omni uirtute, humanum genus suo in tempore adeo precellens, ut omnibus orbem inhabitantibus terribilis, amabilis  pariterque et admirabilis uideretur; ac per hoc omne imperium omnibus modis, ut cunctis manifeste claruit, honestum et utile effecit. Nam super omne quod admirabile fateor fore, Francorum Barbarorumque ferocia ac ferrea corda, que nec Romana potentia domare ualuit, hic solus moderato  terrore ita repressit, ut nichil in imperio moliri preter quod publice utilitati congruebat, manifeste auderent. Regnauit feliciter per annos duos et triginta, imperiique gubernacula nichilominus cum omni felicitate per annos quatuordecim possedit.

Heres autem tante sublimitatis Lodhuwicus filiorum eius iusto matrimonio susceptorum nouissimus, ceteris decedentibus, successit. Qui, ut pro certo patrem obiisse comperit , Aquas ab Aquitania protinus uenit: quo undique ad se uenientem populum, absque quolibet impedimento, sue ditioni addixit; de ceteris, qui sibi creduli uidebantur, deliberaturus. Initio quidem imperii suscepti pecuniam ingenti numero a patre relictam trifariam diuidere iussit, et unam partem in causam funeris expendit,  duas uero inter se et sorores suas a patre iusto matrimonio susceptas diuisit, quas et instanter a palatio ad sua monasteria abire precepit. Fratres quoque adhuc tenera etate, Drogonem, Hugonem, et Theodericum, participes mense effecit, quos et in palatio una secum nutriri precepit, et Bernardo nepoti suo filio Pippini regnum Italie concessit . Qui, quoniam ab eo paulo post defecit, capitur, et a Bertmundo Lugdunensis prouincie prefecto luminibus pariter et uita priuatur. Hinc autem metuens ne post dicti fratres populo sollicitato eadem facerent, ad conuentum publicum eos uenire precepit, totondit, ac per monasteria sub libera custodia commendauit . Quo peracto, filios suos iusto matrimonio iunxit, et uniuersum imperium  inter eos ita diuisit  ut Pippinus quidem Aquitaniam, Lodhuwicus autem Baioariam, Lodharius uero post discessum eius uniuersum imperium haberet: cui et una secum imperatoris nomen habere concessit. Interea Irmengardis regina materque illorum decessit, ac paulo post Lodhuwicus imperator  Iudith in matrimonium sumpsit , ex qua Karolus creatur.

Karolo quidem nato, quoniam omne imperium inter reliquos filios pater diuiserat, quid huic faceret, ignorabat. Cumque anxius pater pro filio filios rogaret, tandem Lodharius consensit, ac sacramento testatus est, ut portionem regni, quam uellet, eidem pater daret, tutoremque ac defensorem illius se fore contra omnes inimicos eius in futuro, iurando firmauit. Instigante autem Hugone, cuius filiam in matrimonium Lodharius duxerat , ac Mathfrido, ceterisque, sero se hoc fecisse penituit, et quemadmodum illud quod fecerat annullare posset, querebat. Quod patrem matremque minime latuit, ac per hoc, hinc inde quod pater statuerat,  Lodharius diruere, etsi non manifeste, occulte studebat. Ad quod Bernardum quemdam ducem Septimanie pater in supplementum sibi sumens, camerarium constituit, Karolumque eidem commendauit, ac secundum a se in imperio prefecit. Qui dum inconsulte republica abuteretur, quam solidare debuit, penitus euertit. Per idem tempus Karolo Alamannia per edictum traditur. Tum tandem Lodharius, quasi iusta querimonia reperta, tam fratres quam et uniuersam plebem ueluti ad restaurandum reipublice statum animabat. Quamobrem pariter cum omni populo patri ad Compendium superueniunt . Reginam uelauerunt, fratres eius Cunradum et Rodulfum totonderunt, atque in Aquitaniam seruandos Pippino commiserunt. Bernardus  quoque fuga lapsus in Septimaniam se recepit. Eribertus frater eius captus, ac luminibus priuatus, in Italiam custodiendus traditur. Et Lodharius quidem eo tenore republica adepta, patrem et Karolum sub libera custodia seruabat : cum quo monachos, qui eidem uitam monasticam traderent, et eamdem uitam illum assumere suaderent, esse preceperat. Res autem publica, quoniam quisque cupiditate illectus sua querebat, quotidie deterius ibat. Quamobrem tam monachi, quos supra memorauimus, quam et ceteri, qui quod factum fuerat dolebant, illum percunctari ceperunt, si respublica eidem restitueretur, an eam pro uiribus erigere ac fouere uellet, maximeque cultum diuinum, quo omnis ordo tuetur ac regitur. Quod quia facile  confessum, in restauratione eius ocius consensum est: assumptoque Guntbaldo quodam monacho, sub specie religionis in hoc negotio ad Pippinum Ludouicumque filios eius occulte direxit: promittens, si in sua restitutione, una cum his qui hoc cupiebant, adesse uoluissent, regnum utrisque se ampliare uelle. Ac per hoc perfacile cupideque paruere, conuentuque condicto, regina et fratres eius eidem restituuntur, ac plebs uniuersa ditioni eius se subdidit. Hinc hi, qui cum Lodhario senserunt, in concilium deducti, et ab ipso Lodhario ad mortem diiudicati, aut, uita donata, in exsilium retrusi sunt. Lodharium quoque sola Italia contentum, ea pactione abire permisit, ut extra patris uoluntatem nichil  deinceps moliri in regno temptaret. Cumque se hec ita haberent, et respublica paululum respirare uideretur, confestim Guntbaldus monachus, quem supra memorauimus, quia multum in restitutione eius laborauerat, secundus in imperio esse uolebat. Quod quoniam Bernardus, ut premissum est, olim fuerat, summa industria iterum esse certabat. Pippinus quoque et Lodhuwicus, quanquam eis regna, sicut promissum fuerat, aucta fuissent, tamen ut in imperio post patrem primi essent, uterque laborabat. At illi, per quos tunc respublica tractabatur, uoluntati eorum obsistebant.

Per idem tempus  Aquitania Pippino dempta Karolo datur, et in eius obsequio primatus populi, qui cum patre sentiebat, iurat. Quod quidem hi  quos supra retulimus, grauiter ferentes, ut respublica inutiliter tractaretur, diuulgant, populumque quasi ad iustum regimen sollicitant. Walanam, Elisachar, Mathfridum, ceterosque, qui in exsilium retrusi fuerant, custodia emittunt: Lodharium, ut rempublicam inuadat, compellunt. Insuper autem et Gregorium Romane summe sedis pontificem, ut sua auctoritate liberius quod cupiebant perficere possent, sub eadem specie magnis precibus in supplementum sue uoluntatis assumunt. Quamobrem imperator, una cum omni quod habebat imperio, tres reges, filiique eius, aduersus eum cum ingenti exercitu, insuper papa Gregorius eum omni comitatu Romano, Elisatam confluunt, iuxtaque montem Siguualdi castra ponunt, ac uariis affectionibus populum  ut a patre deficeret, filii compellunt. Nouissime, quibusdam fuga lapsis, cum perpaucis pater capitur. Uxor ab eo dempta in Langobardiam exsilio mittitur, ac Karolus una cum patre sub magna custodia seruatur. Gregorius siquidem papa itineris penitudine correptus, tardius quam uellet Romam reuertitur. Et Lodharius quidem iterum eo tenore imperium adeptum, quod iniuste tam facile iterato obtinuit, iterato facilius iuste amisit . Nam Pippinus et Lodhuwicus uidentes quod Lodharius uniuersum imperium sibi uindicare, illosque deteriores efficere uellet, grauiter ferebant. Insuper autem dum huc Lambertus atque Mathfridus, quis illorum secundus post Lodharium in imperio haberetur, ambigerent, dissidere ceperunt. Et quoniam  quisque eorum propria querebat, rempublicam penitus negligebant. Quod quidem populus cernens, molestus erat. Occurrebat insuper etiam filiis uerecundia et penitudo, quod patrem bis honore priuauerant; uniuerse plebi, quod bis imperatorem dimiserant, ac per hoc hinc inde in restitutione eius consentiunt, et undique ad Sanctum Dionysium, ubi tunc Lodharius patrem et Karolum seruabat, affluere contendunt. Cernens Lodharius predictam animositatem uires suas excedere, antequam conueniant, arma sumit: patrem ac Karolum dimittit, itinereque arrepto uiennam petit. Plebs autem non modica, que presens aderat, etiam etiamque Lodhario pro patre uim inferre uolebat. Rege recepto, basilicam  sancti Dionysii una cum episcopis et omni clero confluunt, laudes Deo deuote referunt, coronam et arma regi suo imponunt, et ad cetera deliberaturi contendunt. Lodharium pater persequi distulit, sed legatos, qui eum citra Alpes festinare iuberent, post illum direxit. Pippinum ad se uenientem benigne excepit, gratias in eo, quod pro sua restitutione laborauerat, egit: ac reuerti eum in Aquitaniam, uti petiuerat, permisit. Hinc inde fideles, qui euaserant, et rempublicam regere consueuerant, confluunt: cum quibus itinere arrepto, Aquis hiematum petit, tandemque Lodhuwicum uenientem gratanter excepit: quem et una secum causa presidii esse precepit. Interea hi, qui Iudith in Italia seruabant, audientes quod Lodharius fugam  inierat, et pater imperium regebat, arrepta Iudith fugam ineunt, Aquis prospere perueniunt, gratum munus imperatori deferunt. uerumtamen haud est thoro regio recepta, donec se criminibus obiectis innoxiam, quia criminator deerat, sacramento una cum propinquis coram plebe effecit.

Per idem tempus  Mathfridus et Lambertus, ceterique a parte Lodharii, penes Marcam Britannicam morabantur. Ad quos pellendos missus est uodo, et omnes inter Sequanam et Ligerim degentes. Qui, manu ualida collecta, hinc atque inde conuenerunt. Et hos quidem paucitas, ac per hoc summa necessitas, unanimes effecit. uodonem autem et suos maxima multitudo securos, discordes, et inordinatos reddidit. Quapropter prelio commisso,  fugerunt. Cecidit uodo, et Odo, uiuianus, Fulbertus, ac plebis innumera multitudo. Quod quidem citato cursu uictores Lodhario notantes, mandant ut quantocius posset illis cum exercitu occurrat. Qui libenter paruit, et Cauillonum collecta manu ualida uenit, ciuitatem obsidione cinxit: preliando triduum obsedit, et tandem urbem captam una cum ecclesiis incendit. Gerbergam more maleficorum in Ararim mergi precepit. Gozhelmum et Senilam [Gauzelinum et Sanilam] capite puniuit. Warino autem uitam donauit, et ut se deinceps pro uiribus iuuaret, iureiurando constrinxit. Hinc autem Lodharius et sui duobus preliis feliciter gestis magnanimes effecti, uniuersum imperium perfacile inuadere sperantes, ad cetera deliberaturi Aurelianensem  urbem petunt. Quod pater audiens, e Francia manu ualida collecta, insuper Lodhuwico filio suo, cum uniuersis, qui trans Rhenum morabantur, in auxilium sibi assumpto, tantum facinus a filio in imperium commissum uindicaturus perrexit. Lodharius quoque eadem spe, qua Francos abducere consueuerat, animatus, ire obuius ratum duxit. Ac per hoc hinc inde confluunt, supraque fluuium, iuxta uillam que Caluiacus dicitur castra ponunt. Sed Franci, eo quod imperatorem bis reliquerant, penitudine correpti, et ut deinde tale quid committerent turpe iudicantes, ad defectionem impelli dedignati sunt. Quamobrem cum nec fuge, nec prelii locum uideret, ea pactione nouissime prelium diremit,  ut infra dies statutos Alpibus excederet, ac deinceps, sine patris iussione, fines Francie ingredi non presumeret, et extra patris uoluntatem in eius imperio deinceps nichil moliri temptaret. Quod et ita se et suos seruaturos, tam is quam et sui sacramento firmauerunt.

His ita compositis , pater, uti et cum quibus consueuerat, imperium regebat. uidens autem quod populus nullo modo diebus uite sue illum relinquere, uti consueuerat, uellet, conuentu Aquis hieme indicto, portionem regni his terminis notatam Karolo dedit, id est a mari per fines Saxonie usque ad fines Ribuariorum, totam Frisiam, et per fines Ribuariorum comitatus Moilla, Halt, Trahammolant, Masagobbi [Masagouui]. Deinde uero quidquid  inter Mosam et Sequanam usque Burgundiam una cum uiridunensi consistit: et de Burgundia, Tullensem, Odornensem, Bedensem, Blesensem, Parthensem, utrosque Barrenses, Brionensem, Tricasinum, Autisiodorensem, Senonicum, Wastinensem, Milidunensem, Stampensem, Castrensem, Parisiacum; et deinde per Sequanam usque in mare Oceanum, et per ipsum mare usque in Frisiam: omnes uidelicet episcopatus, abbatias, comitatus, fiscos, et omnia infra predictos fines consistentia, cum omnibus ad se pertinentibus, in quacunque regione consistebant, et sui iuris esse uidebantur: una cum auctoritate diuina atque paterna, prefato filio suo Karolo dedit, firmumque ut permaneret Dei omnipotentis clementiam exorauit. Hilduinus autem  abbas ecclesie sancti Dionysii, et Gerardus comes Parisius ciuitatis ceterique omnes predictos fines inhabitantes conuenerunt, fidemque sacramento Karolo firmauerunt. Quod quidem Lodharius et Ludhuwicus audientes, grauiter ferebant: unde et colloquium indixerunt. Ad quod uenientes, cum nichil ex his indignari se posse uiderent, callide dissimulantes quippiam se contra patris uoluntatem moliri uelle, discesserunt. uerumtamen ob id colloquium commotio non modica exorta est, sed facile quieuit. Hinc autem Carisiacum mediante Septembrio uenit, seditionemque quamdam similiter perfacile sedauit, ac prefato Karolo arma et coronam, necnon et quamdam portionem regni inter Sequanam et Ligerem dedit, Pippinum ac Karolum, ut uidebatur,  unanimes effecit: ac deinde Pippinum in Aquitaniam abire cum gratia permisit; Karolum uero in partem regni, quam ei dederat, direxit. Quo ueniens, omnes hos fines inhabitantes ad illum uenerunt, et fidem sacramento commendati eidem firmauerunt. Eodem tempore nuntiatur quod Lodhuwicus a patre suo desciuisset, et quidquid trans Rhenum regni continebatur, sibi uindicare uellet. Quod pater eius audiens, indicto conuentu, Magontiam conuenit, ac traiecto exercitu fugere illum in Baioariam compulit. Post Aquis exsultans rediit, quoniam, quocunque se uerterat, nutu diuino uictor erat. uerumtamen ingruente senili etate, et propter uarias afflictiones pene decrepita imminente, mater ac primores populi,  qui in uoluntate patris pro Karolo laborauerant, metuentes, si infectis rebus decederet, odia fratrum usque ad internecionem sibi insurgere, ratum duxerunt ut quemlibet e filiis pater in supplementum sibi assumeret: et si post discessum eius ceteri concordes esse nollent. saltem hi duo unanimes effecti, ualerent resistere inuidorum factioni. Cumque necessitate instante, ac per hoc assiduis meditationibus in hac electione uersarentur, uniuersorum sententia consensit, si Lodharius certum se in hoc negotio prebere uellet, cum eo fedus iniri debere. Nam, uti premissum est, idem olim patri matrique ac Karolo iurauerat, ut partem regni quam uellet pater, eidem daret, et eamdem se consentire et protegere illi contra omnes inimicos omnibus diebus  uite sue deberet. Quamobrem missos deligunt, et in Italiam ad Lodharium mittunt: promittentes, si patris uoluntatem deinceps erga Karolum conseruare uellet, omnia que in illum hactenus delinquerat, remitti, et omne regnum, absque Baioaria, inter illum et Karolum diuidendum. Que quoniam Lodhario et suis rata uidebantur, utraque ex parte sic uelle, ac sic se perficere, iurauerunt.

Ergo ad urbem uangionum conuentu indicto conuenerunt  in quo Lodharius humillime ad pedes patris coram cunctis procidit, dicens: ¬ªNoui me coram Deo et te, domine pater, deliquisse. Non regnum, sed indulgentiam, et ut gratiam tuam merear, queso.¬´ Idem autem, ut pius ac clemens pater, et delicta postulanti indulsit, et gratiam roganti  concessit: eo scilicet pacto ut deinceps nichil quolibet modo contra suam uoluntatem nec in Karolum, nec in regnum alicubi egisset. Dein benigne illum excepit, ac deosculans, gratias Deo pro filio quem auersum reconciliauerat egit. Ad prandium deinde conuersi sunt, in crastinum de ceteris, que sui iurauerant, deliberaturi. Die autem altera concilium ineunt. Hinc pater, ut sui iurauerant, perficere cupiens: ¬ªEcce, fili, ut promiseram, regnum omne coram te est; diuide illud prout libuerit. Quod si tu diuiseris, partium electio Caroli erit. Si autem nos illud diuiserimus, similiter partium electio tua erit.¬´ Quod idem cum per triduum diuidere uellet, sed minime posset, Iosippum atque Richardum ad patrem direxit, deprecans ut ille et sui regnum diuiderent,  partiumque electio sibi concederetur. Insuper uero, in ea fide, quam illis iurauerant, testati sunt, quod pro nulla re alia, nisi sola ignorantia regionum, id peragere differret. Quamobrem pater, ut equius ualuit, regnum omne absque Baioaria cum suis diuisit, et a Mosa partem Australem Lodharius cum suis elegit, quinimo et accepit. Occiduam uero, ut Carolo  conferretur, consensit, et una cum patre coram omni populo ita se uelle annuntiauit. Hinc autem pater fratres, prout ualuit, unanimes effecit, rogans ac deprecans ut inuicem se diligerent, et ut alter ab altero protegeretur adhortans, exorat, et quod fieri desiderat, optat. Quibus peractis, benigne et pacifice Lodharium in Italiam ditatum remissionis gratia, ac regni muneribus, remittens, sacramenta que sepe iurauerat, quoties in illum deliquerat, quoties delicta eidem donauerat, in memoriam reducens, ac piis uisceribus monens, contestabatur ne saltem id quod tunc nouissime peregerant, coramque cunctis ita se uelle confirmauerat, frustrari quolibet modo permittat.

Eodem tempore, ut Pippinus decessisset, pater  nuntium acceperat, et pars quedam populi, quid auus de regno uel nepotibus iuberet, prestolabatur: pars autem, arrepto filio eius Pippino, quia natu maximus erat, tyrannidem exercebat. Quapropter his ita, ut prefatum est, cum Lodhario perfectis, collecta manu ualida, per Cauillonem, Clarummontem una cum Carolo ac matre pater petit, ac partem populi, que illum prestolabatur inibi, benigne recepit. Et quoniam olim regnum Aquitanie Carolo donauerat, ut illi se commendarent, hortando suasit, iussit. Qui omnes commendati, eidem sacramento fidem firmauerunt. Post quod quomodo tyrannos compesceret, contendit. Per idem tempus Ludhowicus a Baioaria solito more egressus, Alamanniam inuasit, cum quibusdam Toringis et Saxonibus sollicitatis  . Quamobrem pater eius ab Aquitania reuocatus, dimisso uidelicet Carolo una cum matre eius Pictauis: ipse uero sanctum Pascha Aquis celebrauit, et sic uno eodemque itinere Toringam petiit. A qua Lodhuwico filio eius pulso, per Sclauos itinere redempto, eum in Baioariam fugere compulit. Quo peracto, Kal. Iulii ad uangionum urbem conuentum indixit, ad quod Lodharium filium suum ab Italia uenire precepit: cum eo, ceterisque sibi credulis de Lodhuwico deliberaturus. Cumque se hec ita haberent, et Lodharius in Italia, Lodhuwicus trans Rhenum, et Karolus in Aquitania essent, Lodhuwicus imperator, paterque illorum, in insula quadam iuxta Magonciacum XII Kal. Iulii obiit. Quem Drogo frater, et episcopus, atque archicapellanus eius, Metis ciuitate  sua apud sanctum Arnulfum, una cum episcopis, abbatibus, comitibusque congruo honore sepulture tradidit. uixit per annos sexaginta quatuor. Rexit Aquitaniam per annos triginta septem. Imperiale uero nomen per annos uiginti septem, et per menses sex obtinuit.




LIBER SECUNDUS.



PRAEFATIO.


Explicitis pro tempore ac uiribus dissensionum  uestrarum initiis, e quibus quique lector scire cupiens quamobrem post obitum patris uestri, Lodharius  uos fratremque persequi statuerit, decernat, colligat, et si iuste egerit, cognoscat: hinc iam qua uirtute ac industria hoc exsecutus sit, prout memoria uiresque suppleuerint, notare curabo. uos uero difficultates que ex eadem molestia paruitati mee obstiterint inspicere deposco. Et si quid in hoc opere neglexero, ut ignoscatis queso.

Audiens Lodharius patrem suum obisse, confestim nuntios ubique, presertim per totam Franciam, mittit, qui se uenturum in imperium, quod olim fuerat illi datum, affirment: promittens unicuique honores a patre concessos se concedere, et eosdem augere uelle. Dubios quoque fide sacramento firmari precepit. Insuper autem iussit, ut quantocius possent,  obuiam illi procederent. Nolentibus uero, capitale supplicium ut prediceretur, indixit. Ipse autem pedetemptim, quo se res uerteret, antequam Alpes excederet, scire uolens. Ergo cupiditate terroreque illecti undique ad illum confluunt, et hoc cernens spe uiribusque magnanimus effectus, quibus artibus uniuersum imperium liberius inuadere posset, deliberare cepit. Lodhuwicum quoque, quem itineri suo contiguum esse prospexit, ut primum in illum manum mitteret, ratum duxit; et ut eumdem uiribus annullaret, operam omni uirtute adiecit. Interea ad Karolum in Aquitaniam legatos callide dirigens, mandat se erga illum, sicut pater statuerat, et sicut erga filiolum ex baptismate oportebat, beneuolum esse. uerumtamen, ut nepoti suo filio Pippini, donec  cum eo loqueretur, parceret, deprecatus est. Et his ita compositis, ad urbem uangionum iter direxit. Eodem tempore Lodhuwicus partem exercitus inibi causa custodie reliquerat, et Saxonibus sollicitatis obuiam illis perrexerat. Quamobrem Lodharius paruo conflictu custodes fugere compulit. Rhenum cum uniuerso exercitu transiens, Franconofurt iter direxit, quo insperato hinc Lodharius, inde Lodhuwicus confluunt: paceque sub nocte composita, alter inibi, alter uero quo Moin in Rhenum confluit, castra haud fraterno amore componunt. Cumque Lodhuwicus uiriliter resisteret, et Lodharius illum absque prelio sibi subigere diffideret, sperans Karolum facilius superari posse, ea pactione prelium diremit, ut III Idus Nouembris eodem loco rursum conueniant,  et ni concordia statutis interueniat, quid cuique debeatur, armis decernant. Et his ita omissis, Karolum sibi subigere contendit.

Per idem tempus Karolus Bituricas ad Placitum, quo Pippinum sui iurauerant uenturum, uenerat. Qui quidem ex omnibus nuntio recepto, missos, uidelicet Nitardum et Adelgarium, delegit, et uti ocius ualuit, ad Lodharium direxit: mandans ac deprecans, ut memor sit sacramentorum que inter se iurauerant, et seruet que inter illos pater statuerat. Insuper etiam fraterne, filiolique conditionis meminerit: haberet sua sibi, et quod illi pater suo consensu concesserat, absque conflictu illum habere permittat . Promittens si hoc faceret, fidelem  se illi et subiectum fore uelle, ita ut primogenito fratri esse oporteret. Insuper etiam quidquid hactenus in illum denquerat, pollicitus est se ex corde remittere, deprecatus ne amplius suos sollicitet, nec regnum sibi a Deo commissum perturbet. Cederent undique paci atque concordie, et hoc se sua suorumque ex parte ratum uidere, ac per hoc conseruare uelle, mandauit. Quod, etsi alter hoc ita esse non crederet, quocunque uellet modo, ex his illum certum se efficere promisit. Que quidem Lodharius simulans se benigne suscipere, legatos tantum salutationis causa redire permisit, ac per suos se responsurum de ceteris esse respondit. Insuper etiam, quoniam ad ipsum se uertere frustrata fide noluerunt, honoribus, quos pater illis dederat, priuauit.  Ita quid fratri facere cogitaret, nolens indicium dabat. Interea omnes inter Mosam et Sequanam degentes ad Karolum miserunt, mandantes, ut antequam a Lodhario preoccuparentur, ueniret: aduentum eius se prestolaturos promittentes. Quamobrem cum perpaucis Karolus hoc iter accelerans, ab Aquitania Carisiacum uenit, et a Carbonariis et infra ad se uenientes benigne suscepit. Extra uero Herenfridus, Gislebertus, Bouo, ac ceteri ab Odulfo decepti, firmatam fidem negligentes defecerunt.

Eodem tempore missus ab Aquitania uenit, nuntians quod Pippinus cum his qui parti sue fauebant, super matrem Karoli irruere uellet: ac per hoc Karolus Francos inibi omittens, mandat, si illos frater suus donec reuerteretur opprimere uellet, obuiam  sibi procederent. Insuper ad Lodharium, Hugonem, Adelhardum, Gerhardum, et Hegilonem direxit, cuncta que tunc nuper illi mandauerat replicans: nec non et pro Deo deprecatus est, ne suos sibi subtrahens, regnum, quod Deus, paterque suo consensu illi dederat, amplius dissipet. Et his ita compositis, in Aquitaniam festinus perrexit, superque Pippinum et suos irruens, fuga illos abire compulit. Per idem tempus, cum Lodharius a Lodhuwico reuerteretur, et omnes citra Carbonarias ad illum uenirent, Mosa traiecta, ratum duxit ut Sequanam usque procederet. Quo dum tenderet, Hilduinus abbas Sancti Dionysii, et Gerardus comes Parisii ciuitatis, a Karolo deficientes, fide frustrata ad illum uenerunt. Quod quidem Pippinus filius Bernardi regis Langobardorum,  ceterique cernentes, elegerunt potius more seruorum fidem omittere, iuramenta contemnere, quam ad modicum tempus facultates relinquere. Ac per hoc, fide relicta, quos supra memorauimus secuti, eidem se dederunt. Hinc quoque Lodharius magnanimus effectus Sequanam excessit, premittens more solito qui ad defectionem inter Sequanam et Ligerim degentes, partim minis, partim blanditiis subducerent. Ipse quoque uti consueuerat lento itinere subsecutus, Caremtenam ciuitatem tendebat. Cumque Theodericum, Ericum et hos, qui illum sequi deliberauerant, ad se uenturos didicisset, spe multitudinis sue fretus, Ligerim usque ut produceret, deliberauit. Karolus quoque a fuga, qua Pippinum  et suos disperserat, reuersus, et quoniam matrem ubi tuto relinqueret non habebat, pariter ad Francie partes properabat.

Audiens autem Karolus interea, quod hi omnes, quos supra memorauimus, ab eo defecissent, et Lodharius cum ingenti exercitu persequi illum usque ad internecionem statuisset, hinc autem Pippinus, et hinc Brittones infesti erant, quid facerent, concilium conuocant, ineunt, deque his omnibus facile deliberaturi, facile consilium perfacile inuentum est. Et quoniam nichil preter uitam et corpora reliquum habebant, elegerunt potius nobiliter mori quam regem proditum derelinquere. Quamobrem obuiam Lodhario pergunt, atque Aurelianensem urbem hinc inde petunt, castra ponunt, distantes ab inuicem  plus minus leucas sex. Legatos inuicem dirigunt. Et Karolus quidem sola iustitia pacem petebat: Lodharius uero, quo astu absque prelio illum decipere ac superare posset, operam dabat. Quod cum peragere, strenue resistentibus, diffideret, sperans uires suas, uti ceperant, quotidie accrescere, quam cum Karolo decreuissent, facilius illum subiugari posse arbitrabatur. Hac autem spe deceptus, ea pactione prelium diremit, ut cederet Karolo Aquitania, Septimania, Prouincia, et decem comitatus inter Ligerim et Sequanam, eo uidelicet modo, ut his contentus interim inibi esset, donec Attiniacum uIII Id. Maias conueniant: qua siquidem communi consensu utrorumque utilitatem preuidere ac statuere uelle promisit. Primores quoque partium Karoli cernentes  negotium uires suas excedere, maximeque timebant, ne forte prelio commissio in tanta paucitate regem suum saluare difficile possent. Erat enim spes cunctis non modica indolis eius. Quamobrem statutis eo tenore consentiunt, ut deinceps Lodharius Karolo ita fidus amicus sit, sicut frater per iustitiam fratri esse debet; et regna, que illi deputabat, quieta habere faceret; ac interim super Lodhuwicum hostiliter ire dedisset: aliter autem, iure quod iurauerant absoluti esse deberent. Qua quidem arte et regem suum a periculis subtrahunt, et se mox a sacramento absoluunt. Nam antequam iidem, qui hec iurauerant, domo egrederentur, aliquos ex his qui aderant subducere ab illo temptauit, et in crastinum quosdam suorum recepit. Insuper et in regna,  que illi deputauerat, statim direxit, et in quantum potuit, ne illi se subderent, perturbauit: et ut e Prouincia ad se uenientes exciperet, perrexit, et quemadmodum Lodhuwicum dolo an ui superare posset, intendit.

Interea Karolus Aurelianensem urbem ueniens, Teotbaldum et Warinum cum quibusdam e Burgundia ad se uenientes gratanter ac benigne excepit. Hinc autem obuiam Bernardo, sicut mandauerat, Niuernensem urbem petit. Sed Bernardus, more solito, ad illum uenire distulit, dicens se cum Pippino suisque sacramento firmasse, ut neuter absque alterius consensu cum quolibet quodcunque pactum inire deberet. Quamobrem testatus est ad illos se ire  uelle, et si efficere posset una secum sui deuenirent, bene; sin aliter, soluto iuramento, infra dies quindecim ad illum reuersurum, sueque ditioni se commissurum esse promisit. Quamobrem Karolus Bituricas iterum obuiam illi uenit. Quo Bernardus ueniens, cum neutrum fecisset, grauiter Karolus ferens seductiones, quas patri fecerat, et hactenus illi faciebat, timens ne aliter illum comprehendere posset, subito in illum irruere statuit. Sed hoc Bernardus, quanquam tarde, presensit, fugam iniit, ac uix euasit. Karolus autem quosdam e suis strauit, quosdam saucios ac semiuiuos reliquit: quosdam uero illesos cepit, ac more captiuorum custodiri precepit; supellectilem autem uniuersam diripere permisit. Hinc quoque Bernardus humilior effectus,  paulo post supplex ad Karolum uenit, dicens et fidelem se illi fuisse, et tunc, si liceret, esse uoluisse; et deinceps, quanquam hac contumelia affectus esset, in futurum fore minime diffideret. Quod, etsi quilibet aliter dicere uellet, armis se obpropulsurum promittit. Quibus Karolus credulus effectus, ditatum muneribus et gratia in societatem amicitie suscepit; et ut Pippinum ac suos, uti promiserat, subditos sibi efficere temptaret, direxit. Et his ita compositis, Cenomannicam urbem adiit, Lantbertum Ericumque, una cum ceteris recepturus. Cumque ille illos inibi perhumane reciperet, protinus ad Nomenoium ducem Brittanorum mittit, scire cupiens si sue se ditioni subdere uellet. Qui acquiescens consiliis plurimorum, Karolo munera mittit, ac sacramento  fidem deinceps seruandam illi firmauit. Quibus peractis, quoniam tempus placiti, quod Attiniacum condixerant, appropinquare uidebatur, quid consulte ac solida fide sibi suisque agere oporteret, Karolus anxius erat. Ergo participes secretorum conuocat, rem omnibus notam replicat, ac quemadmodum a tanta calamitate congruentius se suosque exui posse existimarent, ut aperiretur, deposcit, seque in omnibus publice utilitati parere uelle: insuper etiam, si oporteret pro ea mortem subire, minime differre fatetur. Quibus cum undique uires creuisse uiderentur, reminiscentes insidiarum, quas Lodharius temporibus patris sui patri et Karolo inferre studuerat, quas etiam post obitum patris fratribus suis absque remedio struebat.  Occurrebant insuper sacramenta, que tunc nuper fefellerat. Aiebant se omnem iustitiam ab eo libenter consequi uelle, sed his indiciis nil boni sperare posse. Idcirco sibi undique consultum uideri, quocunque modo posset, ad condictum placitum uenire minime differret. Quod si frater suus, uti promiserat, communem utilitatem querere ac statuere uellet, hoc omnibus notis placere, et ut gratanter reciperetur, congruum esse. Sin aliter, fretus iustitia, ac per hoc auxilio diuino, suorumque fidelium, et quidquid regni pater suus amborumque fidelium consensu illi dederat, obtinere omni uirtute non negligat.

Ergo omnes Aquitanos qui sue parti fauebant, una cum matre post se uenire precepit: insuper  quicunque e Burgundia, necnon et inter Ligerim et Sequanam sui iuris esse uellent, similiter fecit. Idem autem ipse, una cum his qui per presens aderant, quanquam difficile uideretur, prefatum iter arripuit. Cumque ad Sequanam uenisset, reperit Guntboldum, Warnarium, Arnulfum, Gerardum, necnon et omnes a Carbonariis et infra, comites, abbates, episcopos, ob hoc uidelicet a Lodhario inibi relictos, ut si absque suo consensu transire uellet, minime posset. Accedebat insuper, quod amnis inundans uada ubique denegauerat. Custodes autem fluminis omnes naues aut contriuerant, aut certe submerserant. Gerardus quoque pontes quoscunque reperit, destruxit. Igitur supra modum transitus difficilis effectus non modicam transire cupientibus importabat molestiam.  Cum autem tot difficultatibus animi multimodis agitarentur, consiliis tandem mercatorum, naues ab ostio, quo Sequana mare influit, feruenti estu abducte, propterque Rothomagensem urbem exposite nuntiantur. Quo ueniens, harum duas minus de triginta Karolus armato milite complet, idemque ingressus premittit qui se uenturum prenuntient, unicuique uolenti delicta cedens: nolentibus autem, ut abeant, regnumque a Deo sibi datum illi relinquant. Que dum spreuissent, classisque appropinquare uideretur, crucem, in qua iurauerant, et Karolum, ut cognouerunt, relicto littore protinus fugerunt. Quos, quoniam, quod in traiiciendo equi moram fecerant, consequi nequibat, ad sanctum Dionysium laudis obsecrationisque causa iter direxit. Quo ueniens,  comperit quod hi, quos fuga disperserat, in unum una cum Arnulfo et Gerardo ceterisque coissent, et super Teutbaldum, Warinum, Otbertum, ceterosque, qui, uti mandatum fuerat, ad Karolum ueniebant, irruere uellent. Quamobrem ad Sanctum Germanum causa orationis perrexit, ac per totam noctem iter faciens, aurora dilucescente, ubi Luua Sequane confluit, Warinum cum sociis saluum recepit: ac sic uno eodemque itinere Senonicam adiit urbem. Hinc noctu consurgit, per Uttam iter faciens, speransque, uti nuntiatum illi fuerat, quos supra memorauimus in eodem saltu consistere. Disposuerat enim ubicunque et qualitercunque posset, supra illos irruere. Quod et utique fecisset, nisi sollicitis uite mors imminens pro foribus nuntiaretur. Quamobrem  pene cuncti supra modum exterriti, quo quisque ualuit, fugam iniit. Quos quoniam Karolus consequi non potuit, sociis equisque fessis, post Cenam Domini quieti indulget, ac Tricasinorum ciuitatem in crastinum adiit.

Eodem tempore dum hec, que premisimus, a Karolo exsequerentur, Lodharius, uti prefatum est, dolo an ui Lodhuwicum aut subdere, aut, quod mauult, perdere posset, tota mente tractabat. In quo negotio congrue Otgarium Magontie sedis episcopum, et Adhelbertum Metensium comitem conuocat. Habebat enim uterque Lodhuwicum ad mortem usque exosum. Iam enim Adhelbertus ex infirmitate, qua pene per annum detentus fuerat, uelut  in supplementum fratricidii respirauerat. Erat enim eo in tempore ita prudens consilio, ut sententiam ab eo prolatam non quilibet mutare uellet. Cuius instinctu Lodharius collectam hinc inde infinitam multitudinum Rhenum traiecit, premittens more solito, qui minis blanditiisque pendulam plebem subducere temptarent. Timens autem populus, qui cum Lodhuwico erat, ne tantum exercitum ferre ualeret, partim defecti ad Lodharium transeunt, partim fugam ineunt, ac Lodhuwicum desolatum relinquunt. Qui, quoniam omne suffragium aliud undique deerat, cum perpaucis abiit, et in Baioariam se recepit. Quod quoniam Lodhuwico contigit, minime deinceps Lodharius aliquid illum preualere putauit. Igitur Adhelbertum ducem, quem supra modo memorauimus, ob  hoc inibi reliquit, ut et populum sacramentis sibi firmaret, et si Lodhuwicus ad Karolum ire uellet, nullomodo posset. Ipse uero, quoniam Karolum Sequanam transire repererat, obuiam ire parabat. uelociter quidem premittit rei ueritatem, ubi et cum quibus esset, scire cupiens, Aquis Pascha celebraturus.

Mira sane ac merito notanda res Karolo in eodem sancto sabbato contigit. Nam neque ipse, neque quilibet in suo comitatu quidquam, absque quod corpore gerebant, et absque armis et equis, habebant. Cumque de balneo quidem egrederetur, et eadem uestimenta que exuerat induere pararet, repente ab Aquitania missi pro foribus astiterant, qui coronam et omnem ornatum tam regium, quam et quidquid ad  cultum diuinum pertinebat, ferebant . Quis non miretur paucos et pene ignotos uiros, tot terrarum spatia, dum ubique omnes rapine insisterent, tot talenta auri gemmarumque infinitam multitudinem ferre illesos ualuisse? et, quod maxime mirandum fateor fore, qualiter ad definitum locum, uel certe ad statutam diem et horam uenire poterant: cum nec idem Karolus, ubi se suosque oporteret, sciebat? Quem quidem euentum haud aliter quam munere ac nutu diuino uisum est euenire potuisse. Ac per hoc commilitonibus stuporem iniecit, omnesque maximam ad spem salutis erexit. Hinc uero Karolus, cunctaque cohors exsultans, ad festa celebranda sese conuertit. Expleto autem quod ceperat, missos Lodharii benigne excipiens, conuiuari  una secum precepit. Quibus et ut in crastinum redirent, iniunxit, per suos se responsurum de eo, quod frater suus illi mandauerat, promittens. In legatione uero Lodharii querebatur, cur absque suo consensu terminos, quos illi statuerat, excederet: et quia fecerat, saltem ubique illum reperirent, mandat ut interim eo loco quiescat, donec illi mandaretur, si ad statutum locum, an alio, ubi congruentius illi uideretur, uenire deberet. Karolus per suos e contra se ob hoc statutos terminos excessisse respondit, quoniam de omnibus bonis sua ex parte illis promissis ac iureiurando firmatis nichil stabile esse permisit. Nam suorum hominum, ultra quod firmatum fuerat, sollicitatos quosdam suo iuri adiecit,  quosdam uero uita priuauit. Insuper regna, que subiecta illi efficere debuit, in quantum ualuit, perturbauit, et, quod maximum est, in fratrem hostiliter irruit, necnon et suffragium a paganis illum querere compulit. uerumtamen, quanquam se hec ita haberent, in conuentum, quod communi consensu statuerant, uenire se uelle mandauit: ubi si communem utilitatem, uti promiserat, querere ac statuere uellet, sibi placere, sin aliter, de regno quod Deus paterque suus suorum consensu illi dederat, consiliis suorum fidelium in omnibus, secundum Dei uoluntatem, parere se in notuit. Et his ita compositis, idem iter arripuit, atque ad prefatum locum pridie quam uenerat, preuenit. Quo quidem Lodharius, ueluti ex consulto,  uenire distulit. uerumtamen missos uariis querimoniis refertos frequenter mittebat, et ne forte ex improuiso Karolus supra illum irruere posset, cauebat.

Interea legati a Lodhuwico uenerant nuntiantes, quod si sciret quomodo fieri posset, in illius adiutorium uenire uellet. Quo se Karolus et indigere respondit, gratias congrue uoluntati egit, et ut hoc accelerare studerent, protinus prefatos missos remisit. Cumque quatuor uel eo amplius dies inibi aduentum Lodharii prestolaretur, et ille uenire differret, concionem aduocat, concilium iniit quidnam consultius deinceps illi agendum uideretur, deliberaturus. Quidam autem aiebant, quoniam mater sua una cum Aquitanis ueniebat, obuiam  illi ire debere. Sed maxima pars aut obuiam Lodhario iter arripere suadebant, aut certe, ubicunque uellet, aduentum illius prestolari debere dicebant: ob hoc quidem maxime, quoniam si quomodo aliorsum iter flectere cepisset, cuncti fugam illum iniisse iactarent, et hinc Lodharium et suos audentiores fieri debere. Atque hi, qui adhuc causa timoris neutri sese copulauerant, ad illum affluere undique sperabant, quod et euenit. Quanquam difficile, preualuit tamen sententia priorum. Quamobrem Cadhellonicam Karolus adiit urbem, ibique matre una cum Aquitanis recepta, repente nuntiatur quod Lodhuwicus cum Adelberto duce Austrasiorum prelio commisso uicisset, Rhenoque traiecto ob illius adiutorium, quantocius posset, ueniret.  Quod cum ocius uniuersis castris omnibus notum fieret, cuncti alacri animo ut illi obuiam irent, suadebant. Lodharius quoque hec ita se habere ut deprehendit, circumfuse plebi Karolum fugam inisse, persequique illum quantocius posset, uelle denuntiat. Quo quidem nuntio fidos sibi alacriores reddidit, dubiis autem quibusque et affluendi audaciam iniecit, et firmiores sue parti reddidit. Cumque Karolus a Lodhario persequi se didicisset, quoniam in difficili loco aquis paludibusque circumfusis castra posuerant, ut absque qualibet difficultate, si Lodharius uellet, congredi possent, protinus obuiam illi perrexit. Que quidem Lodhario ut nuntiata sunt, castra posuit, ac ueluti fessis  equis biduo requiem dedit. Iterato itaque cum hec eadem fecissent, missosque inuicem frequenter mitterent, sed nichil proficui deliberare possent, tandem appropinquantes Lodhuwicus et Karolus conueniunt, deque his omnibus in eodem conuentu que Lodharius absque quolibet moderamine erga se suosque seuiebat, dolendo conferunt: quid uero deinceps agendum opportunius uideretur, in crastinum deliberaturi. Aurora siquidem delucescente conueniunt, concilium ineunt, in quo multum de tanta calamitate conqueruntur [conquirunt]. Cumque alteruter que, quantaue et qualia passi a fratre fuerant, referre desiissent, uniuersis uisum unaminiter parique consensu, tam ex sacrosancto ordine episcoporum, quam et laicorum, uiros nobiles, prudentes,  beneuolos deligant, per quos, que pater inter illos statuerat, et que post obitum patris ab illo passi sint, mandent: insuper obsecrent, ut memor sit Dei omnipotentis, et concedat pacem fratribus suis uniuerseque Ecclesie Dei; cederet cuique, quod patris fratrumque consensu iuste debebatur Insuper etiam, ut iustis precibus acquiesceret, offerant illi quidquid absque equis et armis in uniuerso exercitu habere uidebantur. Et si his monitis obsecrationibusque acquiescere uellet, placere: sin aliter, aiebant se diuino ex munere suffragium absque dubio sperare posse, si omne quod iustum est, uellent, et hoc fratri offerre humiliter studerent. Que quoniam merito rata uidebantur, protinus expleta sunt.

Sed hec ueluti pro nichilo ducta Lodharius spreuit:  per suos, se nichil absque prelio uelle mandauit; confestimque obuiam Pippino, qui ab Aquitania ad illum ueniebat, iter arripuit. Quod cum ocius didicissent Lodhuwicus et sui, supra modum rem grauiter ferentes  uerumtamen quanquam se hec ita haberent, timentes ne forte si ab auxilio fratris frater deficeret, posteris suis indignam memoriam reliquissent. Quod quidem ne facerent, elegerunt omni penurie, etiam si oporteret, morti potius subire, quam nomen inuictum amittere. Quamobrem ex eadem magnanimitate mestitia oppressa, inuicem se adhortantes, gaudentes uelociterque ut Lodharium cito consequi possent,  ibant. Cumque insperate propter urbem Alciodorensem uterque exercitus alter ab altero uideretur, confestim Lohdarius uerens, ne forte fratres sui absque dilatione supra se irruere uellent, armatus castra aliquantulum excessit. Quod quoniam fratres sui facere illum cognouerunt, quosdam secum armatos assumunt, et absque dilatione obuiam procedunt. Missos inuicem mittunt, pacemque sub nocte componunt. Castra autem ab inuicem distabant plus minus leucas tres, et intererat paucula palus saltusque: ac per hoc erat utrique ad alterum difficilis accessus. Quapropter aurora delucescente, Lodhuwicus et Karolus ad Lodharium mittunt: mandant sibi ualde displicere, quod illis pacem absque prelio  denegauerat. Quod etiam, quoniam uellet, et absque qualibet fraude, si fieri deberet, esset. Et primum quidem ieiuniis ac uotis Deum inuocent. Deinde si ille transire ad illos uoluisset, locum transeundi se daturos promittunt: ut omni impedimento sua suorumque ex parte ablato, absque qualibet occulta deceptione congredi possent. Que et si uellet, sacramento firmare preceperunt. At si nollet, ut eadem illis concederet atque firmaret, rogant et petunt. Is autem more solito per suos se responsurum promisit, et ut legati regressi sunt, protinus obuiam iter arripuit, ac locum quo castra poneret, Fontaneum petit. Eadem autem die fratres sui post Lodharium iter accelerantes, antecesserunt illum, et propter uicum, qui Tauriacus dicitur, castra posuerunt. Crastina  die exercitus preparati ad prelium, castra aliquantulum excesserunt. Premittentes Lodhuwicus ac Karolus Lodhario mandauerunt, ut memor esset fraterne conditionis, sineret Ecclesiam Dei et uniuersum populum Christianum pacem habere, concederet illis regna a patre suo consensu concessa, haberet sua sibi, non merito, sed sola misericordia a patre illi relicta. Et in munere offerebant illi quidquid in uniuerso exercitu absque armis et equis habere uidebantur. At si id nollet, cedebant illi uterque portionem regni, alter usque Carbonarias, alter uero usque Rhenum. Quod et si renueret, uniuersam Franciam equa lance diuiderent, et quidquid horum uellet, sue ditionis esset. Ad quod Lodharius, more solito, per suos se quidquid placeret notare  respondit, mittensque per presens Drogonem, Hugonem, et Hegibertum, mandat, non illos aliquid tale antea illi mandasse: ad quod considerandum, spatium habere se uelle aiebat. Re autem uera Pippinus non uenerat, illum hac dilatione exspectare uolebat. uerumtamen Ricuinum, Hirmenaldum, et Fredericum sacramento firmare precepit, quod pro nulla re alia has inducias peteret, preter quam quod commune profectum tam illorum quam et uniuerse plebis, sicut iustitiam inter fratres et populum Christi oportebat, querere uolebat. Quo quidem sacramento Lodhuwicus et Karolus creduli effecti, eadem die, et in crastinum, insuper etiam usque  in horam secundam diei tertie, quod euenit uII Kalend. Iulii, pace utrorumque ex parte iureiurando firmata, ad castra redeunt, missam uero sancti Ioannis in crastinum celebraturi. Pippino quoque eadem die Lodharius in supplementum recepto, mandat fratribus suis, quoniam scirent illi imperatoris nomen magna auctoritate fuisse impositum, ut considerent quatenus eiusdem nominis magnificum posset explere officium. Insuper autem haud se libenter utrorumque querere profectum. Interrogati autem, si quiddam horum que mandauerant recipere uellet, uel si quamlibet finitiuam sententiam illis mandasset, nichil sibi horum fuisse iniunctum responderunt. Quamobrem cum omnis spes iustitie ac pacis sua ex parte ablata uideretur, mandant  illi, si melius non inuenisset, aut reciperet unum horum que illi mandauerant, aut nosset illos in crastinum , ad omnipotentis Dei iudicium, quod illis absque illorum uoluntate mandauerat, esse uenturos. Que quidem Lodharius solito more insolenter spreuit, et uisuros se quid agere deberet, respondit. Dum hec super Ligerim iuxta sanctum Eludualdum consistens scriberem, eclypsis solis hora prima, prima feria, Xu Kal. Nouembris Scorpione contigit. His ita omissis, diluculo Lodhuwicus et Karolus consurgunt, uerticem montis castris Lodharii contigui cum tertia, ut uidetur, exercitus parte occupant, aduentumque eius, et horam secundam, ut sui iurauerant, exspectant.  Cumque utrumque adesset, prelium super Riudam [Riuolum] Burgundiorum magno certamine committunt. Et Lodhuwicus quidem ac Lodharius in loco, qui Brittas dicitur, strenue confligunt. Quo superatus Lodharius, terga uertit. Pars autem exercitus, quam Karolus in loco, qui Fagit uulgo dicitur, excepit, protinus fugit. Pars uero, que in Solennat Adhelardum, ceterosque, quibus haud modicum supplementum, Domino auxiliante, prebui, appetiit, strenue conflixit. Quo et utrique uicerunt. Sed nouissime omnes a parte Lodharii fugerunt. Quo finem primi certaminis dedit Lodharius, terminetur liber secundus.




LIBER TERTIUS.



PRAEFATIO.


Quoniam sinistrum quiddam me ex genere nostro ut audiam, pudet, referre presertim quam maxime piget. Quamobrem imperio haud quaquam maliuole contempto, ut finis optatus libri secundi affuit, per omnia finire hoc opus animus decreuit. Sed ne forte quilibet quocunque modo deceptus, res nostro in tempore gestas, preter quam exacte sunt, narrare presumat, ex his quibus interfui, tertium Libellum ut adderem, acquieui.

 Prelio quidem, ut prefatum est, strenue peracto, quid de palantibus peragere deberetur, Ludhuwicus et Karolus in eodem campo deliberare ceperunt. Et quidam ita correpti, persequi hostes suadebant: quidam autem, et maxime reges, miserantes fratris plebisque, et ut iudicio Dei, et hac plaga repressi, ab iniqua cupiditate resipiscerent, et Deo donante, deinceps unanimes in uera iustitia deuenirent, piis uisceribus, solito more, optabant. In quo negotio Dei omnipotentis misericordia ut prestolaretur, suadebant. Quibus cetera multitudo assentientes,  a prelio et preda discesserunt, et fere mediante die ad castra redeunt: quid deinceps consultius acturum uideretur, deliberaturi. Fuit quidem ingens numerus prede, et ingens cedes: insuper admirabilis, imo et merito notabilis misericordia, tam regum quam et uniuersorum. Nam diuersis pro rebus diem Dominicum inibi acturos se deliberarunt. In quo, missa peracta, amicos et inimicos, fideles et infideles pariter sepulture tradebant; plaga correptos, ac semiuiuos, eodem modo uiribus ex animo refouebant. Post hos, qui fuga euaserant, miserunt offerentes, si reuerti sana fide uellent, omnia delicta remitti. Post hec reges, populique, super fratre populoque Christiano dolentes, percontari episcopos ceperunt, quid agere super hoc  negotio deberent. Quamobrem unanimes ad concilium omnes episcopi confluunt, inuentumque in conuentu publico est, quod pro sola iustitia et equitate decertauerint, et hoc Dei iudicio manifestum effectum sit; ac per hoc immunis omnis Dei minister in hoc negotio haberi, tam suasor quam effector, deberet. At quicunque conscius sibi aut ira, aut odio, aut uana gloria, aut certe quolibet uitio quiddam in hac expeditione suasit, uel gessit, esset uere confessus secrete, secreti delicti, et secundum modum culpe diiudicaretur. uerumtamen in ueneratione ac laude tante declarationis iustitie, pro remissione, delictis mortuorum fratrum suorum  uti suo adiutorio ab  his exuti liberarentur. Insuper autem, uti hactenus in iustitia adiutor et protector illis Deus exstitit, ita et deinceps ubique existeret. Proque his omnibus triduanum ieiunium iniunctum, imoque libenter ac celebre celebratum est.

His ita rebus peractis, Ludhuwicus ut Rhenum peteret, decreuit: Karolus autem diuersis pro rebus, et maxime propter Pippinum, ut illum sibi subdere studeret, in Aquitaniam ut proficisceretur, ratum duxit. Nam Bernardus dux Septimanie, quanquam a loco predicti prelii plus minus leuuas tres defuerit, neutri in hoc negotio supplementum fuit. uictoriam autem ut Karoli esse didicit, filium suum Willelmum ad illum direxit. Et si honores, quos idem in Burgundia habuit, eidem donare uellet, ut se illi  commendaret, precepit. Insuper iactabat se posse, necnon et aiebat, quod Pippinum una cum suis Karolo federe quo ualeret subdere uellet. Quam legationem benigne excepit, et sicut postulauerat per omnia concessit: monens ut de Pippino et suis, quod promiserant, in quantum posset, ut perficeretur, operam daret. Cumque aduersa undique propulsa uiderentur, ac spes prosperitatis cuique hinc inde faueret, Lodhuwicus cum suis Rhenum petiit, Karolus uero una cum matre Ligerim adiit. Res autem publica inconsultius quam oporteret omissa, quo quemque uoluntas rapuit, perfacile omissus abscessit. Quod quidem Pippinus audiens, paulo ante desideratum cum illo fedus inire distulit. Bernardus quidem ad  illum uenit, sed ut illi se commendaret, minime acquieuit. Quidam tamen a Pippino desciuerunt, et hoc tantum prefata expeditio Karolo profuit, quos illos sibi federatos recepit. Interea Adhelardus, ceterique, quos Karolus ad Francos direxerat, scire cupiens si ad illum reuerti uellent, Carisiacum uenientes quo illi ut missos dirigeret mandauerant perpaucos obuiam habuerunt: qui hoc dicebant, si idem Karolus ad presens esset, ad illum uenire minime differrent. Aliter autem nescire aiebant utrum uiueret an non. Iactauerant enim hi, qui parti Lodharii assentiebant, in prelio Karolum cecidisse, Lodhuwicum uulneratum, et fuga lapsum abisse. Quapropter inconsultum aiebant, in incertis rebus aliquod fedus cum quolibet inire debere. At  Guntboldus, ceterique coadunati, supra prefatos Karoli missos irruere se simulabant; et utique fecissent, si ausi essent. Quapropter ad Karolum Adhelardus et ceteri miserunt, mandantes, ut quantocius posset, uenire satageret, quatenus et illis adiutorium preberet; et si Franci, uti aiebant, ad illum uenire uellent, scire posset. Ipsi uero Parisiacam ciuitatem adeunt, aduentum Karoli prestolaturi. Quod cum Karolo nuntiaretur, protinus his in partibus iter direxit. Ad Sequanam autem ut peruenit, Adhelardum una cum ceteris in Spedonna obuiam habuit. Et quanquam propter conuentum, quod cum fratre in Lingonicam urbem Kal. Sept. condixerat, quoniam imminebat, anxius esset: ratum duxit, ut saltem citato cursu per urbem Beluacensem,  ac deinde per Compendium et Suessiones, hinc per Rhemensem et Cadelonensem, Lingonicam peteret urbem; quatenus eo tenore id, quod cum fratre statuerat obseruare studeret, et si quilibet e Francis ad illum uenire uellet, posset. Franci uero eamdem paucitatem, quam et Aquitani spreuerant, spernentes, uariis fictionibus illi se per presens subdere distulerunt. Quod ut Karolus cognouit, prefatum iter accelerare cepit. Cumque Suessonicam peteret urbem, monachi de sancto Medardo occurrerunt illi, deprecantes ut corpora sanctorum Medardi, Sebastiani, Gregorii, Tiburcii, Petri et Marcellini, Marii, Marthe, Audifax et Abacuc, Honesimi, Meresine et Leocadie, Mariani, Pelagii, et Mauri, Floriani cum sex fratribus suis, Gildardi,  Sereni, et domni Remigii Rothomagorum archiepiscopi, in basilicam, ubi nunc quiescunt, et iam tunc maxima ex parte edificata erat, transferret. Quibus acquiescens, inibi remansit, et uti postulauerant, beatorum corpora propriis humeris cum omni ueneratione transtulit. Insuper et uillam, que Barnacha dicitur, rebus eiusdem ecclesie per edictum addidit. His ita peractis, Rhemensem urbem petiit. Quo cum uenisset, nuntium recepit, quod Lodhuwicus ad conuentum, quod in Lingonicam urbem condixerant, uenire non posset, eo quod Lodharius in regnum illius hostili manu irruere uellet. Mandauerant etiam huc auunculus eius necnon et Gislebertus comes Mansuariorum [Mausuariorum], si in illis  partibus iisset, ad illum se una cum ceteris esse uenturos.

Ergo tam pro fratris adiutorio, quam et ut hos, si ad illum uenire uellent, recipere posset, ad Sanctum Quintinum iter direxit. Quo quidem Hugonem, sicut mandauerat, obuiam habuit, et inde in partes Traiecti iter direxit. Lodharius autem ut hec audiuit, omisso Lodhuwico, quem paulo ante persequi statuerat, a Warmacia ad conuentum, quod ad Teotonis uillam indixerat, iter arripuit, et qualiter super Karolum irrueret, intendit. Quod cum Karolus in Wasiticum didicisset, Hugonem, et Adhelardum, et Gislebertum, una cum ceteris, ut eum federe quo ualerent sibi adnecterent, direxit. Rabanonem etiam ad Lodhuwicum dirigens, mandat qualiter pro suo  adiutorio illis in partibus esset. Quod Lodharius audiens, illo omisso, supra se cum omnibus copiis ire pararet, ad Pipinum dirigit: monetque ac deprecatur, ut quantocius posset, solito more adiutorium illi prebere studeret. Insuper autem Karolus Exemenonem uenerabilem episcopum ad Lodharium direxit: solito more humiliter precepit ut roget, ut obsecret, meminerit quod frater filiolusque eius sit. Meminerit que pater inter illos statuerat, que tam is quam et sui inter illos iurauerant. Meminerit quod nouissime iudicio Dei inter illos uoluntas eius declarata sit. Et si horum omnium recordari nolit, cesset a persecutione sancte Dei Ecclesie: misereatur pauperum, uiduarum, orphanorumque; et regnum a patre suo consensu sibi datum ut ingrediatur,  omittat, ne forte iterato populum Christianum ad cedem mutuam confluere compellat. Et his ita compositis, idem ipse Parisiacam urbem adiit, tam fratris sui Lodhuwici aduentum, quam et ceteros fideles suos, quos undique conuocauerat, prestolaturus. Quod cum Lodharius didicisset, ad eamdem urbem iter direxit. Habebat enim tam Saxonum quam et Austrasiorum, necnon et de Alamannis partem haud modicam secum; horumque auxilio premaxime confisus, ad Sanctum Dionysium uenit. Repererat autem inibi naues plus minus uiginti. Insuper quoque Sequana, uti mense Septembrio solet, exigua erat, transitumque perfacilem prestabat. Quamobrem iactabant se sui facile transire posse, et hoc utique simulabant se maxime uelle.  Ergo Karolus quosdam Parisium et Milidonem custodire precepit: quosdam uero ubicunque uada uel nauigia esse nouerat, residere fecit; ipse uero e regione Sancti Dionysii iuxta Sanctum Fludualdum castra in meditullio posuit, ut et Lodhario, si ita oporteret, transitum prohibere, aut si alicubi super suos irruere uellet, illis succurrere posset. Et ut perfacile dignosceretur, quo in loco adiutorium preberi deberet, more maritimo signa in locis congruis atque custodias deputauit. Insuper autem Sequana, mirabile dictu, dum nos nusquam eo in tempore infra duos menses pluuias esse nouimus, repente ere sereno tumescere cepit, ac sponte his in locis uada ubique prohibuit. Cumque hec ita haberent, cernens  Lodharius transitum inibi undique sibi prohibitum, eo tenore cum Karolo pacem inire se uelle mandauit, ut fedus, quod Karolus cum fratre suo Lodhuwico sacramentis firmauerat, omisisset. Et ille econtra fedus, quod cum Pipino nepote suo similiter sacramentis firmauerat, omitteret, et haberet Karolus a Sequana partem Occiduam absque Prouincia et Septimania, essentque quasi pace perpetua federati. Re autem uera sic se utrosque facilius decipere posse putabat, omneque imperium hac arte inuadere sperabat. At Karolus respondit se fedus, quod cum fratre suo necessitate coactus inierat, minime uiolare uelle. Insuper ut a Mosa usque Sequanam regnum, quod pater illi dederat, nequaquam congruum uideretur ut illi omitteret; presertim cum tanta nobilitas  illum secuta de his regionibus esset, quos in sua fide deceptos esse minime oporteret. Quamobrem quoniam hiems aderat, haberet quique honores quos pater illis dederat, si uellet, mandauit, donec ueris tempore uel cum paucis, uel etiam cum omni comitatu, omnes conueniant; et ni statutis aut statuendis concordia concurrat, quid cuique debeatur, armis decernant. Que quidem Lodharius more solito spreuit et a Sancto Dionysio obuiam Pipino, qui ab Aquitania ad illum ueniebat, Senones iter direxit. Karolus autem econtra, qualiter Lodhuwicum in adiutorium suum recipere posset, intendit.

Interea nuntiatum est Karolo, quod soror sua Hildigardis Adelgarium quemdam ex suis captum haberet, et in urbe Laudunensi una secum custodiri  fecisset. Qua pro re expeditos ad hoc opus Karolus sibi delegit, ac protinus decedente iam die, his in partibus festinus perrexit. Distabat enim urbs eadem plus minus leuuas triginta. Per totam siquidem noctem iter faciens, impediente gelu preualido, hora fere diei tertia, insperate subito sorori et ciuibus cum infinita multitudine nuntiatur Karolus adesse, omnisque urbs militibus circumdata fore. Quo quidem nuntio exterriti, quoniam nec euadendi, nec aderat spes menia tuendi, pacem sub una eademque nocte petunt: Adelgarium confestim reddunt, et ut se urbemque absque conflictu in crastinum dedant, cum omni subiectione promittunt. Dum hec agerentur, milites moram huius rei grauiter ferentes, insuper laboris tedio preterite noctis, quod passi  fuerant, permoti, in excidium urbis ruere undique ceperunt. Essetque proculdubio protinus flammis rapinisque tradita, ni idem Karolus misericordia insuper ecclesiarum Dei sororisque, nec non et populi Christiani permotus, minis atque blanditiis horum animos maximo labore compescere studuisset. Quos cum abscedere fecisset, ut soror postulauerat, concessit, et Salmonciacum ab urbe discessit. Crastina quoque die Hildigardis ad fidem suam, sicut spoponderat, uenit, urbemque illesam et absque conflictu suo iuri restituit. Sororem suam siquidem Karolus benigne excepit, et omnia que hactenus erga illum deliquerat, illi donauit. Multisque uerbis blande illam allocutus, omnem benignitatem, quam  frater sorori debet, si deinde beneuola erga illum esse uellet, ei perhumane promisit, ac quo uoluit illam abire concessit. Urbi sua iura statuit, et ad suos, quos circa Parisium omiserat, his ita peractis rediit. Senones autem Lodharius Pipino recepto, quid agere deberet, anxius erat. Nam Karolus partem exercitus Sequanam traiecit, et in saltum, qui Pertica uulgo dicitur, direxit. Quos quoniam Lodharius uel se, uel suos, impedire timuit, primum insectari statuit. Qua quidem re sperabat se et hos facile dedere, et hoc terrore sibi residuos subiugare, maximeque Nomenoium Brittanorum ducem suo subdere dominatui posse. Sed frustra hec omnia expleturus adiit, dum nichil horum ad effectum perduxit. Nam exercitus Karoli omnis ab eo saluus euasit,  insuper ex suis neminem recepit; et Nomenoius omnia que illi mandauerat insolenter spreuit. His ita se habentibus, repente nuntium accepit, quod Lodhuwicus et Karolus una cum ingenti exercitu alter alteri studeret. Cumque se undique rebus aduersis circumseptum uideret, maximo ambitu inaniter expleto, a Turonis redire cepit, et fatigato exercitu tandem fessus Franciam peruenit. Pipinus autem, quod se illi sociauerat, penitudine correptus, Aquitaniam se recepit. Interea audiens Karolus, quod Otgarius Maguntie sedis episcopus, una cum ceteris, Lodhuwico fratri suo transitum ad se prohibuisset, iter per Tullensem urbem accelerans, Elisazam [Elizatam], ad Zabarnam introiit. Quod cum Otgarius didicisset, una cum ceteris littore relicto  abiit, et quo quisque ualuit ocius se abdidit.

Ergo XuI Kalend. Martii Lodhuwicus et Karolus in ciuitate, que olim Argentaria uocabatur, nunc autem Strazburg uulgo dicitur, conuenerunt, et sacramenta que subter notata sunt Lodhuwicus Romana, Karolus uero Teudisca lingua iurauerunt. Ac sic ante sacramenta circumfusam plebem alter Teudisca, alter Romana lingua allocuti sunt. Lodhuwicus autem, quia maior natu, prior exorsus sic cepit: ¬ªQuoties Lodharius me et hunc fratrem meum post obitum patris nostri insectando usque ad internecionem delere conatus sit, nostis. Cum autem nec fraternitas, nec Christianitas, nec quodlibet ingenium, salua iustitia, ut pax inter nos esset, adiuuare posset: tandem coacti rem ad iudicium omnipotentis Dei detulimus,  ut suo nutu, quid cuique deberetur, contenti essemus. In quo nos, sicut nostis, per misericordiam Dei uictores exstitimus. Is autem uictus, una cum suis, quo ualuit, secessit. Hinc uero fraterno amore correpti, necnon et super populum Christianum compassi, persequi atque delere illos noluimus: sed hactenus, sicut et antea, ut saltem deinde cuique sua iustitia cederetur, mandauimus. At ille posthac non contentus iudicio diuino, sed hostili manu iterum et me et hunc fratrem meum persequi non cessat. Insuper et populum nostrum incendiis, rapinis, cedibusque deuastat. Quamobrem nunc necessitate coacti conuenimus. Et quoniam uos de nostra stabili fide ac firma fraternitate dubitare credimus, hoc  sacramentum inter nos in conspectu uestro iurare decreuimus. Non qualibet iniqua cupiditate illecti hoc agimus, sed ut certiores, si Deus nobis uestro adiutorio quietem dederit, de communi profectu simus. Si autem, quod absit, sacramentum quod fratri meo iurauero uiolare presumpsero, ab subditione mea, necnon et a iuramento, quod mihi iurastis, unumquemque uestrum absoluo.¬´ Cumque Karolus hec eadem uerba Romana lingua perorasset, Lodhuwicus, quoniam maior natu erat, prior hec deinde se seruaturum testatus est. Pro Deo amur, et pro Christian poblo, et nostro commun saluamento dist di in auant, in quant Deus sauir et podir me dunat, si saluareio cist meon fradre Karlo, et in adiudha, et in cadhuna cosa, si cum om per dreit son fradre  saluar dist, in o quid il mi altre si fazet. Et abludher nul plaid numquam prindrai, qui meon uol cist meon fradre Karle, in damno sit. Quod cum Lodhuwicus explesset, Karolus Teudiscua lingua sic hec eadem uerba testatus est. In Godes minna induithes [indintbes] Christianes folches ind unser bedhero gealt nisi [iusi] son thesenioda ge grammor desso fram so mir Got geuuiz ei indi madh furgibit so hald ihtes an minan bruodher soso manmit rehtu sinan bruher scal iuthi utha zermig soson maduo, in dimit luheren in nothe inuit hinc nege gango zheminam uuillon imo ces cadhen uuerhen. Sacramentum autem quod utrorumque populus quique propria lingua testatus est, Romana lingua sic se habet: Si Lodhuuigs segrament que son fradre Karlo iurat, conseruat, et Karlus meos sendra  de suo par non lo stanit, si io returnar non lint pois, ne io ne ueuls cui eo returnar int pois in nulla aiudha contra Lodhuwig nun li iuer. Teudisca autem lingua: Oba Karl theu eid then er sine no bruodher Ludhuwige gesuor gele istil, ind Ludhuwig min herro then er imo gesuor forbrih chit, obi hina nes iou uen denne mag, noh ih, noh thero, noh hein thenihes iruuenden mag uuidhar Karle imo ce folus tine uuirdhit. Quibus peractis Lodhuwicus Rhenotenus per Spiram, et Karolus iuxta Wasagum per uuizzumburg, Warmaciam iter direxit. Aestas autem, in qua prefatum exactum est prelium, fuit frigida nimis, et omnes fruges persero collecte sunt. Autumnus uero et hiems naturalem ordinem peregerunt. Ac eadem die, qua predicti fratres, necnon et primores populi, prefatum  pepigerunt pactum, subsequente gelu nix multa cecidit. Stella cometis mense Decembrio et Ianuario, necnon et Februario, usque prelatum conuentum apparuit. Per Pisces centrum ascendit, et inter signum, quod a quibusdam Lyra, a quibusdam uero Andromeda uocatur, et Arcturum obscuriorem, hoc concilio expleto defecit. His paucis de temporum siderisque serie delibatis, ad historie tramitem reuertamur. Cumque Warmatiam uenissent, missos deligunt, quos protinus ad Lodharium, et in Aquitaniam [Saxoniam] mittunt: et horum, necnon et Karlemanni aduentum inter Warmatiam et Magonciam cum prestolaretur, statuunt.

Hic quoque haud quaquam ab re, quoniam iocunda  ac merito notanda uidentur de qualitate horum regum, et unanimitate qua interea deguerint, pauca referre libet. Erat quidem utrisque forma mediocris, cum omni decore pulchra, et omni exercitio apta. Erat uterque audax, largus, prudens pariter et eloquens, omnemque premissam nobilitatem excedebat fratrum sancta ac ueneranda concordia. Nam conuiuia erant illis pene assidua, et quodcunque pretium habebant, hoc alter alteri perhumane dabat. Una domus erat illis conuiuii, et una somni. Tractabant tam pari consensu communia, quam et priuata. Non quidquam aliud quilibet horum ab altero petebat, nisi quod utile ac congruum illi esse censebat. Ludos etiam hoc ordine sepe causa exercitii frequentabant. Conueniebant autem quocunque  congruum spectaculo uidebatur, et subsistente hinc inde omni multitudine, primum pari numero Saxonorum, Wasconorum, Austrasiorum, Brittannorum, ex utraque parte, ueluti inuicem aduersari sibi uellent, alter in alterum ueloci cursu ruebat. Hinc pars terga uersa protecti umbonibus, ad socios insectantes euadere se uelle simulabant. At uersa uice, iterum illos, quos fugiebant, persequi studebant: donec nouissime utrique reges cum omni iuuentute ingenti clamore, equis emissis hastilia crispantes exsiliunt, et nunc his, nunc illis terga dantibus insistunt. Eratque res digna pro tanta nobilitate, nec et moderatione, spectaculo. Non enim quispiam in tanta multitudine ac diuersitate generis, uti sepe inter paucissimos et notos contingere solet, alicui  aut lesionis aut uituperii quippiam inferre audebat.

His ita se habentibus, Karlemannus cum ingenti exercitu Baioariorum et Alamannorum ad patrem suum Mogontiam uenit. Bardo uero, qui in Saxoniam missus fuerat, similiter fecit, nuntians quod Saxones mandata Lodharii spreuissent, et quidquid Lodhuwicus et Karolus illis preciperent, libenter id facere uellent. Lodharius quoque missos, qui ad se directi fuerant, inconsulte audire distulit. Quod tam Lodhuwicus quam et Karolus, necnon et uniuersus exercitus, egre tulerunt; et qualiter iidem ipsi ad illum peruenire possent, intendunt. Ergo XuI Kalend. Aprilis illis in partibus uiam dirigunt, et Karolus quidem per Wasagum iter difficile ingressus, Lodhuwicus uero terra Rhenoque per Bingam,  Karlomannus autem per Einrichi ad Conflentum in crastinum hora fere diei sexta uenerunt, protinusque ad Sanctum Castorem orationis causa pergunt. Missam audiunt, ac deinde iidem reges armati naues conscendunt, et Mosellam ocius traiiciunt. Quod cum Otgarius Mogontie sedis episcopus, Hatto comes, Herioldus, ceterique uiderunt, quos Lodharius ob hoc inibi reliquerat, ut illis transitum prohibuissent, timore perterriti, littore relicto, fugerunt. Lodharius quoque ut fratres suos Mosellam transisse in Sinciaco didicit, confestim et ipse abire et regno et sede non destitit, donec se super ripam Rhodani cum paucis, qui se sequi deliberauerunt, ceteris omissis, excepit. Qua finem secundi certaminis dedit Lodharius, terminetur liber tertius.




LIBER QUARTUS.



PRAEFATIO.


Non solum me, uti prefatum est, ab hoc opere narrationis quiescere delectat, uerum etiam quo ab uniuersa republica totus secedam, mens uariis querimoniis referta, assiduis meditationibus anxia uersat. Sed quoniam me de rebus uniuersis fortuna hinc inde iunxit, ualidisque procellis merentem uehit, qua portum ferat, imo uero penitus ignoro. Interim autem si aliquod tempus otiosum reperero, quid oberit, si uti iussum est, facta principum procerumque nostrorum styli officio memorie mandare curabo? Ergo huic rerum operi quarto insistam [assistam], et si in ceteris rebus futuris prodesse nequiuero, saltem in his erroris nubeculam proprio labore posteris detergam.

 Usque Lodhuwicus et Karolus Lodharium a regno suo abiisse certis indiciis cognouere, Aquis Palatium, quod tunc sedes prima Francie erat, petentes, sequenti uero die quid consultius de populo ac regno a fratre relicto agendum uideretur, deliberaturi. Et primum quidem uisum est, ut rem ad episcopos sacerdotesque, quorum aderat pars maxima, conferrent; ut illorum consultu, ueluti numine diuino, harum  rerum exordium atque auctoritas proderetur Et hoc illis, quoniam merito ratum uidebatur, commissum est. Quibus ab initio gesta Lodharii considerantibus, quomodo patrem suum regno pepulerit, quoties populum Christianum periurum sua cupiditas effecerit: quoties idem ipse hoc, quod patri fratribusque iurauerat, frustrauerit; quoties post patris obitum fratres suos exhereditare atque delere temptasset; quanta homicidia, adulteria, incendia, omnigenaque facinora uniuersalis Ecclesia, sua nefandissima cupiditate perpessa sit; insuper autem neque scientiam gubernandi rempublicam illum habere, nec quoddam uestigium bone uoluntatis in sua gubernatione quemlibet inuenire posse, ferebant. Quibus ex causis non immerito, sed iusto Dei omnipotentis  iudicio, primum a prelio, et secundo a proprio regno fugam illum inisse aiebant. Ergo omnibus unanimiter uisum est, atque consentiunt, quod ob suam nequitiam uindicta Dei illum eiecerit, regnumque fratribus suis melioribus se iuste ad regendum tradiderit. uerumtamen haudquaquam illis hanc licentiam dedere, donec palam illos percontati sunt, utrum illud per uestigia fratris eiecti, an secundum Dei uoluntatem regere uoluisset. Respondentibus  autem, in quantum nosse ac posse Deus illis concederet, secundum suam uoluntatem se et suos gubernare et regere uelle, aiunt: ¬ªEt auctoritate diuina ut illud suscipiatis, et secundum Dei uoluntatem illud regatis, monemus, hortamur atque precipimus.¬´ Hinc autem uterque illorum duodecim e suis ad hoc opus elegit, quorum unus exstitit, et sicut illis congruum, ut inter illos hoc regnum diuideretur, uisum est, contenti sunt. In qua diuisione non tantum fertilitas aut equa portio regni, quantum affinitas et congruentia cuiusque aptata est. Euenitque Lodhuwico omnis Frisia [a 1Kb] . . . . .

Karolo uero [b 1Kb] . . . . .

Quibus peractis, quique illorum e populo, qui se secutus est, suscepit, ac sibi, ut deinceps fidelis esset,  sacramento firmauit. Et Karolus quidem Mosam regnum suum ordinaturus traiecit: Lodhuwicus uero, Saxonorum causa Coloniam petiit. Quorum casus quoniam maximos esse perspicio, pretereundos minime puto. Saxones quidem, sicut uniuersis per Europam degentibus patet, Karolus Magnus imperator ab uniuersis nationibus non immerito uocatus, ab idolorum uaria cultura multo ac diuerso labore ad ueram Dei Christianamque religionem conuertit. Qui ab initio tam nobiles, quam et ad bella promptissimi, multis indiciis persepe claruerunt. Que gens omnis in tribus ordinibus diuisa consistit. Sunt enim inter illos qui Edhilingi, sunt qui Frilingi, sunt qui Lazzi illorum lingua dicuntur. Latina uero lingua hoc sunt: nobiles, ingenuiles,  atque seruiles. Sed pars illorum, que nobilis inter illos habetur, in duabus partibus in dissensione Lodharii ac fratrum suorum diuisa, unaque eorum Lodharium, altera uero Lodhuwicum secuta est. His ita se habentibus, cernens Lodharius quod post uictoriam fratrum, populus qui cum illo fuerat deficere uellet, uariis necessitatibus astrictus, quocunque et quomodocunque poterat, subsidium querebat. Hinc rem publicam in propriis usibus tribuebat, hinc quibusdam libertatem dabat, quibusdam autem post uictoriam se daturum promittebat. Hinc etiam in Saxoniam misit, Frilingis Lazzibusque, quorum infinita multitudo est, promittens, si secum sentirent, ut legem, quam antecessores sui tempore quo idolorum  cultores erant, habuerant, eadem illis deinceps habendam concederet. Qua supra modum cupidi, nomen nouum sibi, id est Stellingua imposuerunt; et in unum conglobati, dominis e regno pene pulsis, more antiquo, qua quisque uolebat lege uiuebat. Insuper autem Lodharius Nortmannos causa subsidii introduxerat, partemque Christianorum illis subdiderat: quibus etiam, ut ceteros Christianos depredarent, licentiam dabat. Igitur metuens Lodhuwicus, ne iidem Nortmanni, necnon et Sclaui, propter affinitatem  Saxonibus, qui se Stellinga nominauerant, coniungerent, regnumque sibi uindicaturi inuaderent, et Christianam religionem his in partibus annularent. Quamobrem, uti pretulimus, premaxime . . . [Coloniam] adiit, et in quantum ualuit simul et cetera regni sui scandala, ne hoc nefandissimum malum sancte Dei Ecclesie deueniret, precauit. Quibus expletis, uiridunensium ciuitatem Lodhuwicus per Teotonis uillam, Karolus autem per Rhemensem urbem adeunt: quid deinceps agendum uideretur, deliberaturi.

Per idem tempus Nortmanni Cotuuig depredati sunt, inibique mari traiecto, Hamuuig et Nodhunnuuig similiter depopulati sunt. Lodharius autem ut se supra ripam Rhodani recepit, nauigio eiusdem  fluminis fretus inibi resedit, quo undique quos ualuit sibi in subsidium attraxit. uerumtamen legatum ad fratres suos dirigens mandat, si sciret, qua fieri posset, primores suos ad illos dirigere uellet de pace deliberaturos. Responsum est, mitteret quos uellet: facile quemlibet scire posse, qua illis deueniret esse. Ipsi uero uno eodemque itinere per Tricasinensium, Cadhellonensem adeunt urbem. Cumque Miliciacum uenissent, Iosippus, Eberhardus, Egbertus, una cum ceteris a parte Lodharii, ad illos uenerunt, dicentes quod Lodharius cognouisset se in Deum et illos deliquisse, nolletque amplius ut altercatio inter illos et Christianum populum esset. Si uellent, aliquid illi supra tertiam partem regni propter nomen imperatoris, quod illi pater illorum concesserat, et  propter dignitatem imperii, quam auus regno Francorum adiecerat, augere facerent. Sin aliter, tertiam tantummodo partem totius absque Langobardia, Baioaria, et Aquitania, illi concederent: regeretque quisque illorum, Deo fauente, portionem regni sui prout melius posset. Frueretur alter alterius subsidio ac beneuolentia, concederent pacem et leges inuicem sibi subiectas, essetque inter illos Deo auctore, pax pacta perpes. Quod cum Lodhuwicus et Karolus audissent, et illis plebique uniuerse perplacitum esset, in unum una cum primoribus ceunt, ac quid de talibus acturi essent, gratanti animo conferunt. Aiebant se hoc in exordio dissensionis uoluisse, et quanquam peccatis interuenientibus  proficuum esse non posset, sepe hoc illi mandatum fuisse. In eo tamen omnipotenti Deo gratias referebant, cuius tandem ope adiuti hoc promeruerant, ut frater illorum, qui semper pacem atque concordiam spreuerat, Deo largiente tunc illam petebat. uerumtamen solito more ad episcopos sacerdotesque rem referunt, ut quocunque diuina auctoritas id uertere uellet, nutu ipsius libenti animo presto adessent. Quibus cum undique ut pax inter illos fieret melius uideretur, consentiunt, legatos conuocant, postulata  concedunt. Cumque in diuisione regni quatuor dies uel eo amplius morarentur, tandem uisum est ut inter Rhenum et Mosam usque ad exortum Mose, ac deinde ad exortum Saugonne, et sic per Saugonnam usque ad confluentum Rhodani, et sic deinde per Rhodanum usque in mare Tyrrhenum omnes uidelicet episcopatus, abbatias, comitatus, fisca cis Alpibus consistentia, absque . . . illi in parte regni tertia offerrent. Et si hanc recipere renuat, quid cuique debeatur, armis decernant. Quod quidem quanquam ultra quod iustum ac congruum, ut quibusdam uidebatur, inuentum fuerit, per Conradum, Abbonem [Cobbonem], Adelhardum, et ceteros mandatum est. Ipsi uero interim, donec qui missi fuerant reuerterentur, in eodem loco esse se decernunt,  responsum Lodharii prestolaturi. Qui cum ad Lodharium uenissent, repererunt illum paululum minus solito more animatum. Aiebat enim se non esse contentum in eo quod fratres sui illi mandauerant, quia equa portio non esset: querebaturque insuper suorum, qui se secuti sunt, causam, quod in prefata parte que illi offerebatur non haberet unde illis ea que amittebant restituere posset. Quamobrem, ignoro qua fraude decepti, hi qui missi fuerant, augent illi supra definitam partem usque in Carbonarias. Insuper si hoc usque ad tempus, quod illis pariter conueniret, reciperet, iurant illi, quod tunc fratres sui iureiurando, prout equius possent, regnum omne absque Langobardia, Baioaria, et Aquitania, in tribus partibus diuiderent, essetque  super his sua electio, ut quam uellet harum acciperet, ac diebus uite sue eamdem illi concederent, in eo quod ille illis similiter faceret. Et hec omnia si aliter non crederet, sacramento sic se facturos promitterent. Iurat etiam Lodharius sic se uelle, ac sua ex parte sic perficere, in eo quod fratres sui, uti missi illorum tunc illi iurauerant, adimplessent.

Igitur mediante Iunio, feria uidelicet quinta propter ciuitatem Madasconis, in insula que Ansilla dicitur, cum equo numero priorum Lodharius, Lodhuwicus et Karolus conueniunt, et hoc sacramentum mutuo sibi iurauerunt. uidelicet ut ab ea die et deinceps inuicem sibi pacem conseruare deberent, et ad placitum, quod fideles illorum inibi statuissent, regnum omne absque Langobardia, Baioaria, et  Aquitania, cum sacramento, prout equius possent, in tribus partibus sui diuiderent, electioque partium eiusdem regni esset Lodharii: et quique illorum partem, quam quisque acciperet, cuique deinde omnibus diebus uite sue conseruare deberet, in eo, si aduersus fratrem et suos frater suus similiter faceret. Quo expleto, adhibitisque uerbis pacificis, pacifice discedunt, ad castra redeunt, in crastinum de ceteris deliberaturi. Quanquam et egre, uix tamen effectum est, ut usque ad conuentum, quod in Kalendis Octobris condixerant, pacifice quisque in sua portione, quam uellet, esset. Et Lodhuwicus quidem Saxoniam, Karolus uero Aquitaniam ordinaturi, adeunt. Lodharius autem iam, ut sibi uidebatur,  de electione regni partium securus, Arduennam uenatu petit, omnesque primores sue portionis populi, qui a se, dum a regno abiret, necessitate coacti desciuerant, honoribus priuauit. Lodhuwicus etenim in Saxonia seditiosos, qui se, uti prefatum est, Stellinga nominauerant, nobiliter, legali tamen cede, compescuit. Karolus uero in Aquitaniam Pippinum fugauit. Quo latitante, nichil aliud notabile efficere ualuit, preter quod Warinum quemdam ducem, ceterosque, qui sibi fidi uidebantur, ob custodiam eiusdem patrie inibi reliquit. Insuper Egfridus comes Tolose e Peppini sociis, qui ad se perdendum missi fuerant, quosdam in insidiis cepit, quosdam strauit. Idemque Karolus ad placitum, quod cum Lodhuwico fratre suo Wormatiam condixerat,  iter direxit. Cumque Metis pridie Kal. Octobris uenisset, Lodharium in uilla Theotonis reperit quo ante condictum placitum uenerat, ac aliter quam statuerat, residebat. Quamobrem his, qui a parte Lodhuwici, necnon et Karoli, propter diuisionem regni Metis residere debuerant, tutum minime uidebatur, ut dum seniores sui in Wormatia, et Lodharius in Theotonis uilla essent, illi Metis regnum diuiderent. Distat enim Wormatia a Metis leuuas plus minus septuaginta. Theotonis autem uilla plus minus octo. Occurrebat etiam, quod Lodharius in fratrum deceptione sepe perfacilis promptusque exstiterat. Ideoque suam salutem illi credere haudquaquam, absque qualibet securitate, audebant. Ergo Karolus horum saluti consulens, ad Lodharium  dirigit: mandat, quoniam aliter quam conuenisset, uenerat, et erat, si uellet ut missi fratris sui, necnon et sui, inibi una cum suis remanerent, daret illi obsides, ut de salute illorum fidus esset. Sin aliter mitteret ille missos suos Wormatiam ad illos, et illi quos uellet obsides illi darent: sin aliter, recederent a Metis pari spatio. Sin etiam et hoc nollet, in meditullio qua uellet, missi eorum conuenissent. Non enim se tot nobilium uirorum salutem negligere debere, dicebat. Erant quidem octoginta electi ex omni multitudine, omni nobilitate prestantes, quorum interitus ni precaueretur, maximam sibi fratrique suo posse inferre iacturam aiebat. Tum tandem pro commoditate omnium hinc inde uisum est, ut confluentum missi illorum, centum decem uidelicet, absque  obsidibus conuenirent, inibique regnum, prout equius possent, diuiderent.

Quo scilicet XIu Kal. Nouembris conuenientes, ne forte quoddam scandalum inter homines illorum qualibet ex causa oriretur, pars illorum, que a Lodhuwico, necnon et Karolo uenerat, orientalem ripam Rheni metantes, que autem a Lodhario, occiduam, quotidieque ob commune colloquium Sanctum Castorem petierunt. Cumque ad regni diuisionem, hi qui a Lodhuwico et Karolo missi fuerant uariis querimoniis accessissent, quesitum est, si quis illorum totius imperii notitiam ad liquidum haberet. Cum nullus reperiretur, quesitum est, cur missi illorum illud in transacto spatio non circumiissent, et  illorum industria imbreuiatum esset. Cum et hoc ut fieret, Lodharium nolle reperissent, aiebant impossibile esse ignoranti quiddam equaliter diuidere posse. Nouissime autem quesitum est, quoniam sacramento illud, prout equius ac melius possent, nossentque, diuidere deberent, si hoc sincere iurare possent, dum scirent quod nemo ignoranter id facere ualeret. Et hoc quoque ad conferendum episcopis commissum. Qui hinc inde in basilicam Sancti Castoris conuenientes, a parte Lodharii aiebant, si in sacramento quilibet deliquisset, hoc expiare posse, ac per hoc melius esset ut hoc facerent, quam diutius tot rapinas, incendia, homicidia, adulteria Ecclesia Dei pateretur. At contra hi qui a parte Lodhuwici, necnon et Karoli erant, aiebant, dum neutrum necesse esset,  cur in Deum peccare deberent: melius esse ut firmaretur pax inter illos, mitterentque pariter per uniuersum imperium, et imbreuiaretur, ac tum tandem iurare quod certum est absque periculo, equaliterque diuidere posse censebant. Sic quoque periuria ceteraque facinora deuitare, ni ceca cupiditas impediret, posse firmabant. Ac per hoc nec se ledere in sacramento uelle, nec cuipiam ut faceret licentiam dare, testabantur. Qua dissentientes, quique qua uenerat, ad suos secesserunt. Hinc omnes in eadem domo conuenerunt, a parte Lodharii dicentes, quod parati sacramentum et ad diuisionem, uti iuratum fuerat, essent. At contra a parte Lodhuwici et Karoli similiter se uelle, si possent, aiebant. Nouissime autem, quoniam neuter quod alter uolebat, absque  seniorum suorum auctoritate, assentire audebat, statuunt ut pax interillos esset, donec scire possent quid seniores sui horum recipere uellent. Et hoc fieri posse in Non. Nouemb. uisum est, usquequo pacis termino constituto discedunt. Qua quidem die factus terre motus magnus per omnem pene hanc Galliam est. Eademque die Angilbertus uir memorabilis Centulo translatus, et anno post decessum eius XXuIII [XXIX], corpore absque aromatibus indissoluto repertus est. Fuit hic uir ortus eo in tempore haud ignote familie. Madhelgaudus autem, Richardus, et hic, ex una progenie fuere; at apud Magnum Karolum merito magni habebantur. Qui ex eiusdem magni regis filia nomine Berchta Harnidum fratrem meum, et me Nithardum genuit. Centulo opus mirificum  in honore omnipotentis Dei sanctique Ricarii construxit: familiam sibi commissam mirifice rexit. Hinc uita cum omni felicitate defuncta Centulo, in pace quieuit. His paucis de origine mea delibatis, ad historie seriem redire libet.

Cum autem, ut prefatum est, reuersi quique regi suo que inuenerant nuntiassent, hinc inopia, hinc hieme instante, hinc etiam quod primores populi degustato semel periculo iterum prelium nolebant, ac per hoc ut pax inter illos usque in uigesimo die post missam sancti Ioannis firmaretur, assentiunt. Ad quam statuendam hinc inde primates populi Theotonis uillam confluunt. Iurant, ut ipsi reges inter se interim mutuam pacem seruare deberent. Et ut nequaquam  quolibet modo omitteretur, ni in eodem conuentu, ut equius possent, omne regnum diuiderent, essetque Lodharii, uti iuratum fuerat, partium electio eiusdem regni. Hinc quique qua libuit discessit, et Lodharius Aquis hiematum petiit, Lodhuwicus Baioariam. Karolus autem uxorem ducturus Carisiacum uenit. Eodem tempore Mauri a Sigenulfo fratre Sigihardi sibi causa subsidii inducti Beneuentum inuadunt. Eodem etiam tempore Stellinga in Saxonia contra dominos suos iterum rebellarunt, sed prelio commisso, nimia cede prostrati sunt. Ac sic auctoritate interiit, quod sine auctoritate surgere presumpsit. Accepit quidem Karolus, uti prefatum est, in coniugio Hirmentrudem uodonis et Ingeltrudis filiam, et neptem Adelhardi.  Dilexerat autem pater eius suo in tempore hunc Adelhardum adeo, ut quod idem uellet in uniuerso imperio, hoc pater faceret. Qui utilitati publice minus prospiciens, placere cuique intendit. Hinc libertates, hinc publica in propriis usibus distribuere suasit: ac dum quod quique petebat ut fieret, effecit, rempublicam penitus annullauit. Quo quidem modo effectum est, ut in hac tempestate populum, qua uellet facile diuertere posset. Et hac de re Karolus prefatas nuptias maxime iniit, quia cum eo maximam partem plebis sibi uindicare posse putauit. Nuptiis quidem XuI Kal. Ianuarii expletis, Natalem Domini ad Sanctum Quintinum celebre peregit. ualentianas quoque, qui de fidelibus suis inter Mosam Sequanamque causa custodie remanere deberent,  ordinauit. Idem uero partibus Aquitanie una cum coniuge anno 843 Incarnationis Domini in hieme iter direxit. Fuit autem eadem hiems prefrigida nimis ac diuturna. Languoribus insuper abundans necnon et agriculture, pecorique, apibusque satis incongrua.

Hic quique colligat, qua dementia utilitatem publicam negligat, priuatisque ac propriis uoluntatibus insaniat, dum ex utrisque Creatorem adeo offendat, ut etiam omnia elementa eius uesanie contraria reddat: quodque huiuscemodi exemplis pene adhuc omnibus notis perfacile probaturus accedam. Nam temporibus bone recordationis Magni Karoli, qui euoluto iam pene anno tricesimo decessit, quoniam hic populus unam eamdemque rectam, ac per hoc uiam Domini publicam incedebat, pax illis atque  concordia ubique erat. At nunc e contra, quoniam quique semitam, quam cupit, incedit, ubique dissensiones et rixe sunt manifeste. Tunc ubique abundantia atque letitia, nunc ubique penuria atque mestitia. Ipsa elementa tunc cuique regi congrua, nunc autem omnibus ubique contraria, uti Scriptura diuino munere prolata testatur: Et pugnabit orbis terrarum contra insensatos . Per idem tempus eclipsis lune XIII [Al., Xu] Kal. Aprilis contigit. Nix insuper multa eadem nocte cecidit, meroremque omnibus; uti prefatum est, iusto Dei iudicio incussit. Id propterea, inquam, quia hinc inde ubique rapine et omnigena mala sese inserebant, illinc eris intemperies spem omnium bonorum eripiebat.





ANNO DOMINI DCCCLIII.
AMULO EPISCOPUS LUGDUNENSIS.





NOTITIA HISTORICA.


 Diuersimode uocatur auctor noster in priscorum libris: Amulo enim, Hamulus, uel etiam Hamularius audit. Fuit natione Gallus, successit Agobardo, tenuitque Lugdunensem sedem ab anno 841 ad 852 et ultra: De illo plura dabunt curiosis preter bibliographos Cointius  , et Dominicus de Colonia  . Caueus diligenter eius scripta recensuit. Nos ex Baluzii Agobardo tanquam potiora decerpsimus epistolas  duas, ad Theobaldum alteram de adulterinis quibusdam sanctorum reliquiis, alteram ad Gothescalcum pro confutanda eius doctrina et moribus. Preterea opuscula duo ad eumdem Gothescalcum de Prescientia, Predestinatione, et Libero arbitrio, etc., ex quodam ms. codice Treuirensi deprompta. Hec primus uulgauerat Parisiis an. 1649 Sirmondus.





AMULONIS EPISTOLAE.



EPISTOLA PRIMA. AD THEODBOLDUM EPISCOPUM LINGONENSEM.


I. Reuerendissimo et puro dilectionis affectu excolendo THEODBOLDO [a 1Kb] Ecclesie Lingonice episcopo, AMULO humilis Ecclesie Lugdunensis episcopus in Domino Iesu Christo sempiternam salutem. Mandastis nobis per dilectum fratrem chorepiscopum [b 1Kb] uestrum, nuper in castro Diuionensi, apud ecclesiam beati Benigni martyris, cepisse quedam fieri in his qui orationis et uenerationis causa ex quibuscunque locis confluere uidentur, et maxime, imo, ut nonnulli affirmant, tantummodo in feminis; unde animus uester quadam ambiguitate turbaretur, et necessarium iudicaretis nostrum, id est, fraternum,  expetendum esse consilium. Dixit enim quod anno transacto duo quidam, qui se monachos esse dicerent, detulerint usque ad prefatam sancti martyris basilicam quedam uelut cuiusdam sancti ossa, que se uel ex urbe Roma, uel ex nescio quibus Italie partibus, sustulisse affirmabant: cuius tamen sancti nomen se oblitos esse mira impudentia dixerunt. Quasi aut eum in tantum diligere et uenerari potuerint, si uere sanctum esse cognouerant, ut tanto terrarum spatio tam studiose deferre satagerent, nisi eius nomen in locis illis, unde assumptus dicitur, usitatum esset atque uulgatum, et istis ita insinuatum et cognitum, ut desiderarent illum et exposcerent, uel etiam furto auferrent in sue regionis finibus collocandum, ac uenerationi fidelium commendandum.  Aut certe quem tanta ueneratione dignum agnouissent, quem tanto amore transferendum exoptassent, quem tam longo itinere ipsi assidue pertulissent, eius nomen saltim una hora obliuisci potuerint, ut non illum, quem tantopere diligebant et uenerabantur, continuo desiderio atque oratione ad presidium salutis sue, et ad propitiandam diuinam clementiam pia et indesinenti memoria sibi adesse precarentur, aut omnino tante ignauie ac stoliditatis exstiterint, ut nomen eius ad commonitionem sui nec litteris saltem signare studuissent.

II. Unde, sicut predictus frater noster retulit, prudenter et religiose fecistis ut istiusmodi reliquias, quarum nulla exstaret auctoritas, et ipsum quoque uocabulum esset ignotum, nec ullo modo recipiendas  iudicaretis, nec penitus contemnendas; si tamen illi qui detulerant possent, sicut promittebant, huius rei certitudinem ex eisdem partibus delatam sub diligenti examinatione euidenter ostendere. Dixit itaque nobis quod unus ex prefatis monachis, qui apud Diuionem remanserat, iam mortuus sit; alter uero, qui ad perquirendum et renuntiandum perrexerat, nequaquam ulterius sit reuersus. Attamen dum illa ossa, a tam uilibus personis delata, et nulla ueritatis assertione declarata, et tam insulsa relatione Ecclesie illata, uelut causa honoris iuxta sepulcrum prefati gloriosi martyris reuerenter locata conseruantur, cepisse in eadem basilica uelut quedam miracula fieri, non sanitatum et curationum, quibus ulla indicia diuine miserationis et propitiationis ostenderentur,  sed percussionum et elisionum, quibus misere muliercule subito in ipsa orationis domo cadere et collidi, et quasi uexari uiderentur; cum tamen in nulla parte corporis lese appareant, aut ulla plage alicuius uestigia monstrare uideantur. Qua ex causa tanta illuc uelut admirantium turba concurrit, sicut non solum ab illo fratre nostro, quem misistis, sed etiam a nonnullis aliis didicimus, ut iam trecente siue quadringente aut eo amplius persone esse referantur, que iam dicto modo corruentes atque elise et per paululum uelut recepto sensu sanate, nullatenus a loco discedere posse firmantur, quia uidelicet si ad domos suas redire tentauerint, statim noua nescio qua plaga percusse, ad ecclesiam de qua exierant redire compellantur. In quibus  esse dicuntur, non solum puelle, sed etiam coniugate iuueniores, et maturiores etate, honestiores atque uiliores.

III. Hec autem non solum in ecclesia sancti Benigni, sed etiam in altera ecclesia intra ipsum castellum, et in aliis nonnullis per parochias uestras similiter iam fieri cepisse significastis. Nam et in Augustodunensi territorio quod Sedelocus uocatur, apud ecclesiam in qua sancti martyres Andochius, Thyrsus et Felix, conditi sunt, similia fieri uel potius simulari certa relatione comperimus. Exspectauimus autem aliquot diebus, ut sicut per prefatum chorepiscopum uestrum rogauimus, diligentius et modum et ordinem huius rei uestris nobis litteris intimaretis, ut quanto subtilius et euidentius instructi,  tanto, aspirante Dei gratia, ad respondendum inueniremur parati. Sed quia nichil postea rescripsistis, melius nobis uisum est ut iuxta quod ex eius relatione agnoscere uel perpendere potuimus, dilectioni uestre debitum responsionis officium soluere non differamus. Igitur, ut ad hec omnia, prout Christus donare dignatur, breuiter respondeamus, et cause ambiguum cum uestra pariter dilectione resecemus, uidetur nobis in primis ut ossa illa, que nulla ratione, nulla auctoritate, nescio cuius sancti esse dicuntur, unde primum prurigo huius curiositatis exorta esse uidetur, omnino de sacris adytis et de loco celebri tollantur et nequaquam intra ecclesiam, sed foris in atrio, aut certe sub pariete, uel circa ipsam, uel quod utilius existimamus, circa  aliam secreto in loco, apto et mundo, sub paucorum conscientia sepeliantur; ut quoniam et sancta esse dicuntur, aliquid eis reuerentie referatur, et quia esse penitus nesciuntur, nequaquam rudibus populis occasio erroris et superstitionis exsistant. Nec metuere debemus ne forte ex hac diligentia aliquam offensionem incurramus. uult enim omnipotens Deus nos in rebus suis cautos esse atque discretos, iuxta preceptum Apostoli dicentis: ¬ªOmnia autem probate, quod bonum est tenete, ab omni specie mala abstinete uos.¬´ Et iterum: ¬ªNam et ipse Satanas transfigurat se in angelum lucis.¬´ Unde et Dominus  monet dicens: ¬ªEstote prudentes sicut serpentes, et simplices sicut columbe.¬´ Habemus in hac re magnum et reuerendum pietatis exemplum in gestis beati Martini, ut nequaquam temere adhibeamus incertis fidem. Qui beatus et gloriosus [a 1Kb] Christi confessor et pontifex locum quemdam a precessoribus suis sub altaris titulo consecratum et concurrentis populi frequentia celebratum, quia nec nomen sepulti illic, ut ferebatur, martyris, nec tempora passionis eius reperit, omnino se ab illo loco abstinuit, nec auctoritatem suam uulgi opinioni accommodare ullatenus uoluit, donec, rei ueritate diuinitus sibi patefacta, etiam populum superstitionis illius absoluit errore.

Iu. Inuenimus etiam in decretis beati pape Gelasii  [b 1Kb] grauiter notari episcopos et pene alienos a Christianitatis affectu designari, qui in quocunque nomine defunctorum, et fortassis nec omnino fidelium, edificatas sacris processionibus audacter instituere presumunt ecclesias. Sed et quorumdam uenerabilium ualde sanctorum corpora nouimus, uel inter agrorum sepulturas, uel in angulo ecclesie annis plurimis iacuisse, donec se dignis reuelationibus manifestarent. Quapropter iuxta apostolicam atque euangelicam auctoritatem et uenerabilia sanctorum Patrum exempla atque instituta, remoueatur de medio et congruenti modo habeatur unde tanta pullulauit occasio superstitionis, et nulla probatur existere utilitas salutis. Nam etsi unum aut multo duo uel tria istis ipsis temporibus, quibus talia geruntur, sanitatum  uel curationum signa in eadem beati Benigni martyris ecclesia ueraciter et probabiliter celebrata sunt, hec profecto cum omni gaudio et ueneratione ac debita gratiarum actione ad Dei gloriam et beatissimi atque gloriosissimi martyris merita referenda sunt. Nec tamen ob hoc cetera que siue in eiusdem martyris ecclesia, siue in plerisque aliis fieri dicuntur, approbanda sunt; quia, quantum ipsius rei geste ordo ostendit, potuit fieri ut hec primum ex uana opinione, tanquam nuper allati sancti corporis locum inueniret occasio, dum in diebus quadragesimalibus, confluentibus fortasse, ut in multis locis consuetudo est, ad orationem popularibus turbis ostenderetur, commendaretur, et uenerationi habendus qui penitus ignorabatur, superuacue inculcaretur;  atque ex hoc iam superueniente solemnitate Paschali, quando talia inchoasse perhibentur, uiles et nequam homunculi, accepta occasione, siue necessitate famis cogente, siue cupiditate lucri instigante, istiusmodi uelut percussiones, et collisiones, et dementationes, ac rursum sanationes, fingere atque ostentare ceperint, siue sint uiri, siue mulieres.

u. Quod cum populus, superuacua opinione delusus, in admiratione uel terrore habere cepisset, tanta illuc conferre et quasi male habentibus uelut ex misericordie compassione administrare ceperunt, ut omnino qui talia pati uidebantur, non solum  a loco recedere nollent, sed tanquam noua plaga ac debilitate percussi, nullatenus se recedere posse simularent. Quando enim unquam in Ecclesiis Dei, in memoriis beatissimorum martyrum, talia signa increbuerunt, quibus nequaquam egri sanarentur, sed sani percuterentur et dementarentur? Quando istiusmodi sanitates sanctorum oratio apud Dominum obtinuit, quibus simplices et innocentes puelle in sanctuario Dei incolumes reddantur, sed si de salute sua gaudium parentibus facere uoluerint, continuo iterum percusse ad domos eorumdem parentum suorum redire prohibeantur? Quando autem martyres sancti ita coniugatas quasque fideles in suis sanctuariis sanitati restituerunt, ut eas a maritis seiungerent, et ne ad uirorum suorum domos reuerti possent,  repentine cladis animaduersione percuterent? Quis hec non uideat uel fallaciis hominum nequissimorum, uel deceptionibus et ludibriis demonum concinnata, qui hebetes sensu, et inanes fide, et plenos curiositate, et attonitos uanitate, facile opprimunt, uel etiam inuadunt ut in eis, Deo iuste permittente, et propria nequitia seuiente, talia etiam ueraciter exercere sinantur? Atque ita uelut ex uno loco per astutiam hominum et nequitiam demonum pessimorum, qui humane saluti libenter illudunt, per alia atque alia loca se pestilentia ista superstitionis atque illusionis diffudisse uidetur, dum in sacris locis et sanctorum martyrum basilicis sunt etiam quidam qui turpis lucri gratia non solum ista non prohibent, nec errantem populum ad sinceram et puram religionis  obseruantiam instituunt, sed etiam instigant ad talia sectanda, eosque tanquam religiosos predicant, ac suis adulationibus supplantant, tantum ut ex eorum uotis atque donariis uel marsupia sua repleant, uel epulis et potationibus uacent. De quibus recte per Prophetam dicitur: ¬ªPeccata populi mei comedent et ad iniquitatem eorum subleuabunt animas eorum.¬´ Hec de fictione talium illusionum et insana quorumdam cupiditate nequaquam in huius responsionis nostre serie diceremus, nisi talia tempore pii patris et antecessoris nostri ita certissime in quibusdam homunculis, tam uiris, quam feminis, intra pareciam nostram experti essemus, ut de his nullatenus dubitare permittamur.

uI. uidimus namque aliquoties coram illo qui se  demoniacos aduexaticios esse simularent; sed cum plurimis plagis atque uerberibus distringerentur, confestim de miserrima simulatione confessi, et necessitates atque egestates suas, quibus supplendis talia ostentauerant, publice exponentes, ab omni inuasione demoniaca, sicuti et erant, illesi apparuerunt. Scimus etiam ciuitatem quamdam haud longe a nostris finibus, que Ucetia nuncupatur, sita in prouincia Narbonensi, ubi cum eiusdem pie memorie predecessoris nostri tempore ad sepulcrum sancti Firmini episcopi istiusmodi percussiones et elisiones fieri cepissent, ita ut in membris cadentium reperirentur quedam stigmata ultionis, tanquam illic sulphur arsisset, et ex hoc territi atque obstupefacti  uulgares, cum uotis ac donis plurimis gregatim ecclesiam frequentarent, accepto ab eodem patre nostro consilio predicauit eis atque precepit Narbonensis qui nunc superest Bartholomeus episcopus, ut omnino locum illum, quem superstitiose frequentare ceperant, nequaquam amplius ita frequentarent, et quecunque illuc conferre consueuerant, magis in usus indigentium et misericordie opera erogarent. Quod cum factum fuisset, statim et ibi et in aliis locis in quibus iam similiter fieri incipiebat, tota illa deceptio cessauit, et populus fidelis optata incolumitate ac tranquillitate, respirauit.

uII. Unde omnino uidetur nobis, prout ratio ipsa dictat, et bonorum nos exempla informant, ut arripiatis pium studium et sacerdotalem sinceritatem  ac seueritatem; et ne domus Domini, quam oportet esse domum orationis, fiat domus negotiationis et spelunca latronum, eliminetis ex ea istiusmodi commentum et figmentum diabolicum, quo tanta infelicium hominum et maxime mulierum multitudo nimis dolende ac pudende, uelut captiua et mente capta, obligata tenetur; annuntiando omnibus fideliter atque obtestando, ut intermisso huiusmodi uano et pernicioso concursu, unde nulla anime salus, nulla corporis incolumitas, nulla uite utilitas prouenire cognoscitur, unaqueque plebs in parechiis et ecclesiis, quibus attributa est, quieta consistat; ubi sacrum baptisma accipit, ubi corpus et sanguinem Domini percipit, ubi missarum solemnia audire consueuit, ubi a sacerdote suo penitentiam de reatu, uisitationem  in infirmitate, sepulturam in morte consequitur, ubi etiam decimas et primitias suas offerre precipitur, ubi filios suos baptismatis gratia initiari gratulatur, ubi uerbum Dei assidue audit, et agenda ac non agenda cognoscit; illuc, inquam, uota et oblationes suas alacriter perferat, ibi orationes et supplicationes suas Domino effundat, ibi suffragia omnium sanctorum querat, qui, ut scriptum est: ¬ªSequuntur Agnum quocunque uadit,¬´ et idcirco fideliter inuocantibus ubique presto sunt, et per ipsos atque in ipsis omnipotens Deus, qui populo suo promittit dicens ¬ª:In omni loco in quo memoria fuerit nominis mei, ueniam ad te et benedicam tibi.¬´ Ibi itaque unaqueque plebs pupillis et uiduis, pauperibus et peregrinis,  de facultatulis quas Deus tribuit eleemosynarum largitionem exhibeat, hospitalitatis officia impendat, et quodcunque comessationibus et ebrietatibus et questu hominum uanorum consumere solebat, in istiusmodi suis et proximi salubribus utilitatibus expendat. Hec est enim legitima et ecclesiastica religionis forma; hec antiqua fidelium consuetudo, per quam et nouitatum uanitas amputatur, et uetusta ac recta euangelice atque apostolice institutionis semita custoditur. Si autem et languores aliqui ac debilitates accidunt, iuxta euangelicum et apostolorum preceptum presto habet unusquisque ut ¬ªinducat presbyteros Ecclesie, et orent super eum, ungentes eum oleo in nomine Domini; et oratio fidei saluabit infirmum .¬´

 uIII. Cum hec largiente uobis Domino fideliter atque instanter annuntiata fuerint et obseruata, confidimus in ipsius pietate, quoniam cessante inani ac superuacua largitione munerum ac uotorum, cessabit etiam multitudo illa simulantium et simulatio percussionum ac dementationum, cum unusquisque non uana et falsa ostentare, sed ad corpusculi sustentationem necessaria querere uel etiam mendicare cogetur; ita ut si forte aliqui obstinatiores in tali facto apparere uoluerint, duris omnino uerberibus cerciti, ad confessionem ueritatis compellendi nobis esse uideantur. Nam etsi illud uerum esset ut discedere a locis illis tentantes confestim nouo morbi genere corriperentur, quanto esset manifestius hoc ex diaboli impugnatione fieri, tanto  confidentius Domino miserante ac protegente erat discedendum, et contemptis fideliter inimici terroribus, in locis legitimis more ecclesiastico illius misericordie supplicandum. Neque enim inter sanctos martyres et spiritus atque animas iustorum cum Domino iam regnantium illic inuidia suspicanda est, sed plena caritatis unitas, et pietatis societas; et ideo simul sibi oblatos egros, si uitande tentationis gratia fideliter ad aliorum sanctorum limina deducantur, nequaquam indignari, sed potius fauere et congaudere atque congratulari credendi sunt. Quorum unus precipue, magnus uidelicet apostolus Paulus, propter hanc unitatem spiritus ceteris sanctis dicit: ¬ªSi cui autem aliquid donatis, et ego. Nam et ego si quid donaui, propter uos in persona Christi.¬´  Quod si uotum et desiderium est populorum fidelium, diuersorum martyrum et ceterorum sanctorum limina suppliciter frequentare, sunt dies certi et legitimi, quibus id iuxta antiquam Ecclesie obseruantiam deuote exercere conueniat, tempore uidelicet generalium rogationum, et pro diuersis tribulationibus ac necessitatibus indictarum litaniarum, seu quadragesimalium ieiuniorum, siue etiam in uigiliis et natalitiis martyrum.

IX. Que omnia et ex uniuersalis Ecclesie lege descendunt, et sacerdotum predicatione ac denuntiatione commendantur, et omnium fidelium obedientia et pietate attentius obseruanda sunt, quanquam et ceteris diebus cum silentio et puritate deuotionis, non in ostentatione et tumultu, sacra loca  probabiliter uisitentur. Nunc uero quanta absurditas est hec tam legitima, et tam assidue annuntiata ac iusta a plerisque popularibus aut negligenter omitti, aut uix et coacte obseruari, et ad illa esse promptissimos que, nullo predicante ac docente, imo etiam obsistente, tantum animi sui superuacuitate sequuntur; quibus sepe beati Pauli apostoli uoce inculcandum est: ¬ªFratres, nolite pueri effici sensibus; sed malitia paruuli estote, ut sensibus perfecti sitis.¬´ Et illud beati Iacobi dicentis: ¬ªReligio munda et immaculata apud Dominum et Patrem hec est: uisitare pupillos et uiduas in tribulatione eorum,  et immaculatum se custodire ab hoc seculo.¬´ Quatenus hec atque huiusmodi apostolica hortamenta attendentes tam presbyteri quam populi, atque in locis suis deuote, instanter ac fideliter Domino seruientes, sinceritati mentis et fructibus misericordie potius studeant quam uanitati uel ostentationi. Nam etsi quidam illorum fallacium atque fallentium uere energumeni et arreptitii essent, more ecclesiastico uel in locis suis a sacerdotibus suis, uel in quibusque martyrum sanctuariis a propinquis et amicis tranquille debuerant tractari atque, opitulante Dei gratia, purgari, non populorum turbis ac tumultibus inaniter prosequi. Hec, prout Dominus dedit, iuxta auctoritatem diuinam et institutionem paternam ad interrogationem uestram sedulo respondere curaui.  uos et ista libenter accipite; et si qua meliora Deus inspirauit, prompta intentione et uigilanti cura peragite; quatenus grex Dominicus uestre gubernationi commissus, eodem Domino auxiliante, et erroris effugiat offendiculum, et religionis ac sinceritatis consequatur augmentum. Misimus uobis etiam exemplar epistole prefati pii patris et nutritoris nostri ad iam dictum Narbonensem episcopum, ut si quis de huiusmodi causis subtilius et plenius nosse uoluerit, illius lectione uberius ac profundius instruatur. Deus omnipotens reuerendam dilectionem uestram ad edificationem Ecclesie sue iugiter protegere et custodire dignetur.



EPISTOLA II. AD GOTHESCALCUM.

 AMULO humilis Ecclesie Lugdunensis episcopus dilectissimo fratri GOTHESCALCO [a 1Kb] salutem. Quod te in huius sermonis exordio fratrem nomino, quem fraterne unitati contrarium non ignoro, ea, in quantum Deus largitur, facio caritate, quam Scriptura nobis precepit dicens: ¬ªDicite his qui oderunt uos: Fratres nostri estis.¬´ Quia etsi ex illorum parte qui eiusmodi sunt fraternitas deperit, non idcirco etiam in nobis frigescere aut perire debet ipsius fraternitatis affectus. Quod autem non solum fratrem, sed etiam dilectissimum dico, Dominus nouit quia te fideliter diligo, hoc tibi cupiens quod et mihi. Unde et salutem tibi ueraciter opto, presentem pariter et futuram, per eam diuini cultus pietatem, que, sicut Apostolus testatur: ¬ªAd omnia  utilis est, promissionem habens uite que nunc est, et future.¬´ Audiens sane et agnoscens que in scriptis tuis misisti, et per quemdam fratrem nostrum mihi innotescenda uehementissime flagitasti, diu hesitaui utrum tibi respondere deberem, homini de nouis contra Ecclesiam presumptionibus, et non paruis erroribus iamdudum accusato, et propter contumaciam, ut audio, episcopalis concilii auctoritate damnato. Importunum namque et impudens uideri posse existimabam, si de causa, que prudentium et reuerendorum fratrum nostrorum inquisitione, cognitione et sententia definita est, aliquid  ultro dicere uel respondere aggrederer: et rursum tantam deprecationem et supplicationem tuam contemnere et preterire silentio non uidebatur Christiane esse pietatis et caritatis, per quam precipue lex Christi adimpletur in nobis, testante et commendante Apostolo: ¬ªAlter alterius onera portate, et sic adimplebitis legem Christi.¬´ Unde et cum de seipso dixisset: ¬ªFactus sum infirmis infirmus, ut infirmos lucrarer: omnibus omnia factus sum, ut omnes facerem saluos;¬´ et post aliqua: ¬ªNon querens quod mihi utile est, sed quod multis, ut salui fiant,¬´ continuo, ut nos ad exemplum sui, et per hoc ad exemplum Christi, instrueret et informaret, adiunxit: ¬ªImitatores mei estote, sicut et ego Christi.¬´ Ipse est enim uerus et pius ille Samaritanus,  qui descendentem ab Ierusalem in Iericho, et a latronibus in itinere spoliatum, et uulneratum, ac semiuiuum derelictum, clementer miseratus est, alligans uulnera eius, et uini atque olei infusione curans: tanteque misericordie et pietatis sue nos imitatores esse desiderans, in fine huius parabole unicuique nostrum dicit: ¬ªuade, et tu fac similiter.¬´ Manifeste ostendens illum uere esse proximum fratri, illum uere imitatorem sui, qui fraternis necessitatibus atque infirmitatibus prompta pietate et compassione succurreret. Istiusmodi igitur consideratione prouocatus, et de uenerabilium fratrum atque consacerdotum nostrorum sincerissima caritate confisus , melius et salubrius existimaui aliquid tue fraternitati rescribere, quam inutili taciturnitate, et de illis uiderer diffidere, et tibi tam angustiato, tam afflicto, tam anxio et conturbato, nichil consulere. Quapropter omnipotentis Domini et Saluatoris largissimam et indeficientem oro gratiam, ut nobis tribuere dignetur utilem et ueracem tuam consolationem et instructionem, sermonem et animum tuum preparet ac tranquillet, ut que dicturi sumus, pia mansuetudine et humilitate suscipias, ac seposita animositate et studio contentionis, libenter que uera sunt audias, et non nostra, sed Dei et sanctorum  Patrum dicta obedienter suscipias, eisque animum tuum et sensum sincera pietate submittas, quia, ut uerax ueraciter Scriptura dixit, ¬ªSunt uie que uidentur homini recte, et nouissimum earum ducit ad mortem.¬´ Et: ¬ªQui confidit cogitationibus suis impie agit.¬´ Unde et alibi eadem Scriptura admonet, dicens: ¬ªEt ne innitaris prudentie tue.¬´ Hoc namque malum, quantum cauendum sit homini, etiam beatus Ephrem admirande sanctitatis et illustrissime doctrine pater ostendit, cum in hora exitus sui, astanti sibi uni ex discipulis, magni et acuti et nimis curiosi ingenii, sollicite admonens dixit: Caue, Pauline, ne unquam te submittas cogitationibus tuis. Quantum uero bonum  sit obedientie, et quantum malum contentionis et contumacie, docet nos iterum sermo diuinus, ubi per Samuelem prophetam dicit: ¬ªMelior est obedientia quam uictime, et auscultare magis quam offerre adipem arietum, quoniam quasi peccatum ariolandi est repugnare, quasi scelus idololatrie nolle acquiescere.¬´ Itaque et tu, si bonus, et utilis, et pacificus Ecclesie filius esse desideras, noli te sensui tuo committere, sed maiorum iudiciis atque sententie, imo diuinis et ecclesiasticis auctoritatibus facile cede, libenter acquiesce et obedienter subdere, ut possit in te Dei Spiritus habitare, dicente Domino per Prophetam: ¬ªSuper quem requiescet Spiritus meus, nisi super humilem et quietum, et trementem uerba mea?¬´ uidemus  certe tempora nouissima et periculosissima, ab Apostolo olim predicta, plena ignorantie et infirmitatis animorum, in quibus illud Domini terribile dictum semper est reminiscendum, atque tremendum: ¬ªQui scandalizauerit unum de pusillis his qui in me credunt, expedit ei ut suspendatur mola asinaria in collo eius, et demergatur in profondum maris.¬´ Et iterum: ¬ªue mundo ab scandalis! Necesse est ut ueniant scandala: uerumtamen ue homini illi per quem scandalum uenit!¬´ Sed et aures et linguas prurientes cauere debemus, ne uel ad audiendas uel ad loquendas nouitates prompti et faciles simus. Quia et prurientes auribus, et profanas uocum nouitates pariter Apostolus condemnat, et oppositiones falsi nominis scientie  admonens deuitandas, continuo de eadem falsi nominis scientia subiungit, dicens: ¬ªQuam quidem promittentes, circa fidem exciderunt.¬´ Cum adhuc esses in partibus regni Germanie, audiuimus in primis super nomine tuo famam dolendam: quod uidelicet nouitates sereres, et stultas ac sine disciplina questiones uentilares. Deinde perlata est etiam ad nos studio ecclesiasticorum uirorum quedam scriptura tua, in qua apertissime, et prolixo sermone, atque ut tibi uisum est etiam testimoniis Scripturarum, siue sanctorum Patrum, quid sentires siue doceres multipliciter exsecutus es. Nunc quoque accepimus et alia scripta tua non parua, que ad episcopos, uel contra episcopos, qui in concilio  damnationis tue affuerunt, scripsisse uel protulisse uideris. In quibus quanta potuisti intentione, de una tantum questione, id est, predestinatione diuina, quid teneas, diligenter explicare curasti. Ita factum est, ut ex utraque scriptura tua, siue quam per alios, siue quam te mittente accepimus, plenissime nobis cognoscere uideamur, in quibus questionum periculis fluctuet, uel, quod nimis dolendum est, naufragetur sensus tuus. Quapropter compendiose nobis et utiliter fieri posse uidetur, ut ex illa tota serie scriptorum tuorum, ea que nobis fidei catholice maxime contraria esse uidentur, breuibus et distinctis capitulis ordinemus, adiungentes, siue subiungentes per singula, quid e contrario Scriptura sancta doceat, et Ecclesia Dei firmissime teneat, et  ubique fideliter ac salubriter doceat. Cuius doctrine et sensibus te, quasi deuotum et pium filium, irrefragabiliter obtemperare oportet, si cupis in eius corporis unitatem uiuum et sanum membrum inueniri, et non cum putribus et emortuis iuste seueritatis iudicio abscissionem mereri. Hunc autem sermonis nostri tenorem, seruato in omnibus legitimo ordine ac ecclesiastica auctoritate, non tibi, qui infelici et miserabili lapsu excommunicationem ab Ecclesia excepisti, sed principaliter reuerentissimo et carissimo nostro metropolitano antistiti direximus tuo, confidentes in Domini pietate, quia cum hec legerit et nostre erga te compassionis affectum cognouerit, non indignatione aliqua aduersum te, sed boni patris et pii pastoris uisceribus  commouebitur, ut his congruenter perlectis et tranquille apud te tractatis, si diuina gratia aspirante acquiescere uolueris ueritati, nequaquam diutius aberres a caulis, sed boni et summi pastoris humeris reportatus, unitati inuente ac redempte ouis, cum gaudio celestium et terrestrium, feliciter restituaris. Hec sunt igitur que in scriptis tuis merito reprehendenda, et reprehensa, tanquam uere fidei catholice inimica, notauimus, et qualiter ad regulam ueritatis sint corrigenda perstrinximus.

In primis displicet nobis ualde, quod dicis et asseris neminem perire posse Christi sanguine redemptum. Hoc enim dictum dupliciter fidei catholice aduersatur. Si aut neminem ex numero Christianorum, postquam semel in Christo baptizatus  et particeps redemptionis Christi effectus est, perire posse confirmas, contra Apostolum apertissime predicantem et contestantem: ¬ªQuoniam iniqui regnum Dei non possidebunt.¬´ Et quoniam qui illa uel illa crimina admiserint, regnum Dei non consequentur, et non habent hereditatem in regno Christi Dei, inter quos etiam illi sunt negatores Christi, de quibus ipse terribiliter testatur: ¬ªQuicunque negauerit me coram hominibus, negabo et ego eum coram Patre meo qui est in celis.¬´ Et illi infructuose fidei, de quibus ait: ¬ªNon omnis qui dicit mihi: Domine, Domine, intrabit in regnum celorum.¬´ Sed et ille fatue uirgines, que non sumpserunt oleum in uasis suis cum lampadibus, quibus clausa ianua regni dicturus est: ¬ªAmen dico  uobis, nescio uos.¬´ Aut si non credis, omnes, qui uera fide et deuotione per baptismi gratiam regenerantur, Christi esse sanguine redemptos, imo in Christi morte et sanguine baptizatos, licet postea plurimi ex eis, uel per hereses, uel per alia diuersa crimina pereant, manifestissime contrarium est beato Paulo apostolo dicenti: ¬ªQuicunque baptizati sumus in Christo Iesu, in morte ipsius baptizati sumus.¬´ Et beato Ioanni similiter de eodem Domino contestanti: ¬ªQui dilexit nos, inquit, et lauit nos a peccatis nostris in sanguine suo.¬´ Et beato Petro etiam de pessimis hereticis, qui post baptismum redemptionis Christi de Ecclesia recesserunt, ita dicenti: ¬ªEt eum qui emit eos Dominum negant,  superducentes sibi celerem perditionem.¬´ Et ipsi Domino de eisdem hereticis per Prophetam: ¬ªEt ego redemi eos, et contra me locuti sunt mendacia.¬´ Itaque iuxta fidem catholicam et apostolicam, propheticam et euangelicam, omnes isti, fideliter ad baptismum Christi accedentes, non utique alio pretio, sed Christi sanguine redempti sunt. Sed cum plurimi ex eis eamdem gratiam in se irritam fecerint, et idcirco in eternum pereant, qua ratione uerum est neminem perire posse sanguine Christi redemptum?

Secundo loco displicet nobis ualde, quia uerissima et sacratissima Ecclesie sacramenta, uidelicet exorcismi, et baptismi, chrismatis, et Eucaristie ac manus impositionis, perfunctorie et frustratorie omnibus, qui post perceptionem eorum pereant, dari  confirmas, dum eos sanguine Christi, sine quo ipsa mysteria, sed quedam uelut uacua et inania ludibria sunt habenda, redemptos negas: cum e contrario Apostolus, et ueritatem redemptionis Christi, et uerum diuinorum mysteriorum effectum, etiam in eis qui irreparabiliter pereunt doceat esse collata, cum ait: ¬ªImpossibile enim est eos qui semel sunt illuminati, gustauerunt etiam donum celeste, et participes sunt facti Spiritus sancti, gustauerunt nichilominus bonum Dei uerbum, uirtutesque seculi uenturi, et prolapsi sunt, renouari rursus ad penitentiam, rursum crucifigentes sibimet ipsis Filium Dei, etc.¬´ Et iterum: ¬ªQuanto magis putatis deteriora mereri supplicia, qui Filium Dei conculcauerit, et sanguinem testamenti pollutum  duxerit, in quo sanctificatus est, et Spiritui gratie contumeliam fecerit?¬´ Et alio loco: ¬ªEt peribit, inquit, infirmus in tua conscientia frater, propter quem Christus mortuus est!¬´ Ita ueritas mysteriorum peragit uirtutem suam, cum fideliter accipitur, etiam in illis qui non permanent in ueritate eorumdem mysteriorum. Sed et in illa regula intelligendarum Scripturarum de corpore Christi uero atque simulato, unde tu hunc errorem uelut confirmare niteris, ueraciter nosse debes, simulationem denotari uite et morum, non, quod absit, diuinorum mysteriorum et sacramentorum.

Tertio loco displicet nobis ualde, quia et diuinarum Scripturarum testimoniis et sincerissimis sanctorum Patrum dictis tam peruerse abuteris, ut  hec omnia que manifestissime aduersus diuinam ueritatem et paternam fidem disputas, ex illis non recte intellectis multipliciter affirmare contendas. In tantum ut illos qui ex numero fidelium pereunt, nec tunc, quando imprimis ad percipienda mysteria regenerationis et Dominice oblationis, uel in paruula etate ab aliis oblati sunt, uel ipsi in maiori fideliter accesserunt, affirmes Christo et Ecclesie non incorporatos, nec membra illius quesite et saluate ouis effectos, ac per hoc nec unquam fuisse Christianos. Nam quomodo est Christianus, qui non pertinet ad corpus Christi, qui non est membrum Christi? Cum e contrario Apostolus etiam illos, qui grauiter peccare, et in eodem graui peccato  perire possunt, membra Christi et templum Spiritus sancti esse dicat, quandiu fideliter et innocenter agunt. ¬ªNescitis, inquit, quia corpora uestra membra Christi sunt? Tollens ergo membra Christi faciam membra meretricis? Absit.¬´ Et iterum: ¬ªNescitis quia templum Dei estis, et Spiritus sanctus habitat in uobis? Si quis autem templum Dei uiolauerit, disperdet illum Deus,¬´ etc.

Quarto loco displicet nobis ualde, quia tam dure et indisciplinate et immaniter de diuina predestinatione sentis et loqueris in damnatione reproborum, ut omnes illos qui ad sinistram ponendi sunt in die iudicii, et cum diabolo atque angelis eius pro malis meritis suis eterno igne damnandi, ita sint diuinitus ad interitum predestinati, ut eorum prorsus  nullus aliquando potuerit, nullus possit saluus esse. Quod sentire et dicere quid est aliud, quam in Deum grauiter et horribiliter blasphemare, si illis eius predestinatio hanc necessitatem irreuocabiliter imposuit, ut omnino quod ad salutem suam proficeret operari non possint? Sed absit a nobis hoc recipere, ne meritum damnationis illorum Dei culpa sit, qui eos tales esse constituit, non illorum qui aliud esse non potuerunt. Huic errori, uel potius immanissime impietati resistit Scriptura dicens de illo: ¬ªNemini mandauit impie agere, et nemini dedit spatium peccandi.¬´ Et ipse iudex uiuorum et mortuorum destruit istud insanum mendacium, qui se in illo die iudicii ita illis qui ad sinistram stabunt dicturum esse predixit: ¬ªDiscedite a me, maledicti,  in ignem eternum, qui paratus est diabolo et angelis eius.¬´ Ut cur a se inseparabiliter discedere sint digni, cur maledicti, cur diabolo et angelis eius in eterna pena sociati, uidelicet non ex preiudicio predestinationis sue, sed ex merito iniquitatis eorum, statim clarissime subiungat et ostendat dicens: ¬ªQuia esuriui, et non dedistis mihi manducare: sitiui et non dedistis mihi bibere,¬´ etc. Ubi euidenter ostenditur quod non propterea damnantur, quia opera salutis sue facere non potuerunt, sed quia facere noluerunt. Unde et Psalmista de eodem iusto et eterno iudice dicit: ¬ªQuia tu reddes unicuique secundum opera sua.¬´ Non ait, secundum preiudicia sua, sicut ista insana et furibunda doctrina asserere conatur, ad nichil aliud  nisi ad subuersionem audientium. Cum e contrario fides catholica firmissime teneat, nec ipsum diabolum, et angelos eius, ad hoc unquam predestinatos ut tales essent: sed quia tales suo uitio esse uoluerunt, idcirco eis eterni ignis supplicia preparata. Omnipotens enim Deus non est auctor malorum meritorum, nec malorum hominum, nec malorum angelorum: sed ipsi sibi sunt auctores mali, quod propria uoluntate gesserunt; Deus autem iustus ultor et iudex in his que eius equitate passuri sunt. Presciuit ergo eternaliter futura mala merita ipsorum, sed prescientia eius non eis intulit necessitatem, ut aliud esse non possent, sed tantum preuidit quod aliud esse nollent. Predestinauit eisdem malignis  angelis, et reprobis hominibus perpetuas penas, non quia malignos et reprobos ipse eos facit, sed quia malignos et reprobos suo uitio futuros illos preuidit: et quos tales proprio uitio futuros preuidit, quid mirum si eos iusto iudicio suo eternis penis et incendiis predestinauit, ut qui uolentes peccauerunt, nolentes puniantur? Non itaque in illis predestinauit omnipotens Deus que sibi erant facturi iniqua uoluntate sua, sed que ipse de eis erat ordinaturus equissimo iudicio suo. Nulla enim predestinauit iniusta, sed tantum iusta; iniusta uero presciuit ut Deus futura, predestinauit ut iudex iustus damnanda. Nec prescientia tamen, nec predestinatione sua, cuiquam malorum hominum, uel angelorum, necessitatem imposuit male agendi, sed  tantummodo pro malis gestis eternas penas luendi. Unde uerissime ad eum Scriptura dicit: ¬ªDeus eterne, qui occultorum es cognitor, qui nosti omnia antequam fiant.¬´ Et iterum de illo: ¬ªDomino enim Deo antequam crearentur omnia fuerunt cognita: similiter et post perfectum respicit omnia.¬´ Et alio loco: ¬ªA seculo enim, inquit, usque in seculum respicit, et nichil est nouum in conspectu eius.¬´ Sunt quidem in malis et damnandis aliqui reputati, qui aliud esse non potuerunt, sicut illi paruuli recens nati, sub reatu originalis peccati defuncti, quibus per baptismum Christi non potuit subueniri; sicut etiam illi ignorantes Deum, qui non potuerunt inuocare in quem non crediderunt, nec audire sine predicante, nec predicatorem  habere, quia nullum ad se mitti meruerunt. Sed et in his non est iniquitas apud Deum, quia et illos traxit ad mortem originale peccatum, et istos et originale pariter et actuale. Ipso tamen ubique iusto iudice, qui de tota humani generis massa, ob prime preuaricationis meritum iuste damnatos, alios facit uasa misericordie gratuita gratia, alios permisit esse uasa ire iusto iudicio. Sin autem hoc queritur, ubi in Scripturis predestinatio in malam partem dicatur, ipsum quidem proprie uerbum tali sensu positum forsitan non facile inuenitur: sensus tamen uerbi manifeste in pluribus locis apparet; sicut in primis de angelis refugis beatus Iudas Apostolus dicit: ¬ªAngelos uero, qui non seruauerunt suum principatum, sed dereliquerunt suum domicilium,  carceribus caliginis damnatos tradidit in iudicium cruciandos reseruari.¬´ Et de Antichristo Paulus apostolus dicit: ¬ªEt reuelatus fuerit homo peccati, filius perditionis, qui aduersatur et extollitur supra omne quod dicitur Deus, aut quod colitur.¬´ Et post pauca: ¬ªQuem Dominus interficiet spiritu oris sui, et destruet illustratione aduentus sui.¬´ De Iuda quoque proditore ipse Dominus, cum pro apostolis oraret: ¬ªEt nemo ex eis periit, nisi filius perditionis, ut Scriptura impleatur.¬´ De quo etiam apostoli, orantes pro electione successoris eius Matthie, ad Dominum dicunt: ¬ªOstende quem ex his duobus elegeris accipere locum ministerii huius, et apostolatum, de quo preuaricatus est  Iudas, ut abiret in locum suum,¬´ Tale est et illud, quod per Salomonem dicitur: ¬ªUniuersa propter semetipsum operatus est Dominus, impium quoque ad diem malum.¬´ Et quod in libro Iob scriptum est: ¬ªQuia in diem perditionis seruatur malus, et ad diem furoris ducitur.¬´ Et in libro Sapientie de Aegyptiis: ¬ªDucebat enim eos ad hunc finem digna necessitas.¬´ Et apud Ieremiam de quibusdam: ¬ªCongrega eos quasi gregem ad uictimam, et sanctifica eos in diem occisionis.¬´ Talibus etiam Amos propheta dicit: ¬ªQui separati estis ad diem malum, et appropinquatis solio iniquitatis.¬´ Item de filiis Heli scelestis et sacrilegis dicitur: ¬ªQui non audierunt uocem patris sui, quia uoluit Dominus occidere eos.¬´ Et ad Amasiam  preuaricatorem et impium regem propheta loquitur: ¬ªScio, inquit, quod cogitauerit Deus occidere te, quia fecisti hoc malum, et insuper quod non acquieuisti consilio meo.¬´ Sed hec omnia ita fideliter pensanda sunt, ut in eis et malorum, siue angelorum, siue hominum, iniquitas, et Dei uindicantis incontaminabilis iustitia cognoscatur. Preordinauit atque tradidit angelos malignos in iudicium cruciandos reseruari; sed, exigente eorum impietate, quia non seruauerunt ordinem et honorem suum, quem sub Deo et cum Deo habere potuerunt. Et Iudas precognitus et predictus est filius perditionis, sed merito impie proditionis abiit in locum suum, id est, sibi in penis destinatum et preparatum; sed quia preuaricatus est de loco ministerii  et apostolatus. Ita non est mirum si Antichristus, quia prescitus est homo peccati, precognitus etiam et predictus est filius perditionis. Et malus atque impius preparatus ad diem malum, seruatur in diem perditionis et furoris; sed quia ipse sua sponte et malus et impius exsistet. Ducebat et Aegyptios diuini iudicii necessitas ad exitium et interitum preparatum; sed digna, quia pro impietatibus et contumacia eorum iusta. Sic et illi, qui uelut pecora eterne morti deuoti esse uoluerunt, siquidem impii manibus et uerbis accersierunt illam, congregantur quasi grex perditionis, et sanctificantur, id est, quodammodo separantur ad diem malum, et ad diem occisionis. Sed et impii filii Heli, et impius rex ille Amasias, indigni habiti sunt iudicio Dei, qui consilium  salutis sue susciperent, et Deus illos occisioni et perditioni preparauit. Sed iuste utique ob merita impietatum, que de illis prius Scriptura commemorat, et excecari et interire meruerunt. Ait etiam Scriptura: ¬ªEt qui transgreditur a iustitia ad peccatum, Deus preparauit illum ad rompheam.¬´ Parauit ergo et preordinauit istiusmodi transgressorem ad rompheam, id est, ad mortem et interitum; sed iuste, quia ipse ultro transgressus est a iustitia ad peccatum. Iuxta hunc igitur diuine auctoritatis sensum, omnipotens Deus iusto iudicio suo predestinat penas malis, predestinat malos penis, nullum tamen predestinat ut sit malus, quia non malorum, sed bonorum auctor est bonus, et malorum  gestorum ultor est iustus, et si mala gerentes ad eum conuertantur, indultor pius. Sciendum tamen quod predestinationis uerbum, in malam partem, sicut in Scripturis minus est usitatum, ita et a doctoribus rarius est usurpatum, et ob hoc nequaquam magnopere de eo certandum.

Quinto loco non minus detestamur et horremus, quod ita exarsisti aduersus eos qui eterno interitu sunt digni, ut dixeris eos tam irreuocabiliter et incommutabiliter perditioni esse predestinatos, sicut Deus ipse incommutabilis et inconuertibilis est; et episcopos, ad quos scribis, quasi misericorditer adhortaris, ut hoc predicent populis, ut quia iam prefinitam damnationem euadere non possunt, saltim aliquantulum Deo supplicent et humilientur, ut  statutum eis uel modicum mitiget et leuiget penas. Obsecro, ubi hec unquam in Scripturis sacris legisti? ubi in sanctis et catholicis Ecclesie doctoribus inuenisti? Cur non similiter diabolum et angelos eius exhortaris, ut quia statutam damnationem euadere non potuerunt, iam nunc interim orent et deprecentur Dominum, ut eis mitiores et tolerabiliores fiant eterne pene? aut quid amplius istis relinquis, quos similiter irreuocabili sententia damnatos asseris? Huic tam atroci impietati contradicit Ecclesie fides, que diabolum cum angelis suis credit irremediabiliter corruisse: hominibus uero, etiam impiis, si recognoscant peccata sua, si defleant, si confiteantur, si diuinam misericordiam implorent, indubitanter ianuam indulgentie aperiri. Sic enim  propheta docet et exhortatur dicens: ¬ªQuerite Dominum, dum inueniri potest; inuocate eum, dum prope est. Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius, et ad Deum nostrum, quoniam multus est ad ignoscendum.¬´ Et iterum: ¬ªQuis ambulabit in tenebris, et non est lumen ei? speret in nomine Domini, et innitatur super Deum suum.¬´ Et ipse Dominus per se: ¬ªConuertimini ad me, et conuertar ad uos, dicit Dominus exercituum.¬´ Et alio loco: ¬ªReuertimini, filii reuertentes, et sanabo auersiones uestras.¬´ Et iterum: ¬ªImpietas impii non nocebit ei, in quacunque die conuersus fuerit ab impietate sua.¬´ Ista est fides et pietas Ecclesie: quia diabolum nouit in malis  suis sine penitentia permansurum, nec ullam indulgentiam accepturum: et hominibus ad Deum conuersis per ineffabilem eius bonitatem, et penitentie remedium concedi, et salutis aditum non negari. Oro, quid tibi peccauit humanum genus; quid tibi peccauit Ecclesia? quid in ipsa Ecclesia tot proximi et fratres tui, ut eis tam magnam, tam patentem ianuam pietatis Dei obstruere et obserare coneris. Quis unquam fidelis ecclesiasticus uir ita predicauit, ut hec tam attente et obstinate inculcare et confirmare non erubescas? uere non est Christiana, sed pagana, imo diabolica ista duritia: quam si bene cogitare et cognoscere posses, profecto signares cor tuum, et manum tuam poneres super os tuum. Legimus  quidem in Euangelio beatum Ioannem Euangelistam de Iudeis dixisse: ¬ªPropterea non poterant credere, quia dixit Isaias: Excecauit oculos eorum et indurauit cor eorum.¬´ Sed sicut beatus Augustinus in quinquagesimo eiusdem euangeliste tractatu fideliter et catholice exponit [a 1Kb] : ¬ªSic dictum est, non poterant,¬´ ubi intelligendum est quod nolebant, quemadmodum dictum est de Domino Deo nostro, ¬ªSi non credimus, ille fidelis permanet, negare seipsum non potest. De omnipotente dictum est, non potest. Sicut ergo quod Dominus negare seipsum non potest, laus est uoluntatis diuine: ita quod illi non poterant credere, culpa est uoluntatis humane.¬´ Non quia mutari homines in melius non possunt, sed quandiu superba sapiunt, non possunt credere.  Hoc de Iudeis, qui excecati et indurati sunt, Deus presciuit, atque in eius spiritu propheta dixit. Non ergo poterant credere, iuxta sensum fidelissimi doctoris, quia hanc eorum futuram impossibilitatem, id est, superbam impietatem, per quam Domini humilitatem contempserunt, et Deus uere preuidit, et per Dei Spiritum propheta uere predixit. Claudamus itaque aures aduersus hanc inauditam duritiam, et uerba precipitationis, et audiamus prefatum doctorem dulciter orantem, et dulciter disputantem aduersus profane inaniloquia uanitatis. ¬ªQuosdam, inquit, nimia sue uoluntatis fiducia extulit in superbiam, et quosdam nimie sue uoluntatis diffidentia deiecit in negligentiam. Illi dicunt: Ut quid rogamus Deum ne uincamur tentatione, quod in nostra est  potestate? Isti dicunt: Ut quid conamur bene uiuere, quod in Dei est potestate? O Domine! o Pater qui es in celis! ne nos inferas in quamlibet istarum tentationum, sed libera nos a malo. Audiamus Dominum dicentem: Rogaui pro te, Petre, ut non deficiat fides tua:¬´ ne sic existimemus fidem nostram esse in libero arbitrio, ut diuino non egeat adiutorio. Audiamus et euangelistam dicentem: ¬ªDedit eis potestatem filios Dei fieri: ne omnino existimemus in nostra potestate non esse quod credimus. uerumtamen in utroque illius beneficia cognoscamus. Nam et agende sunt gratie, quia data est potestas, et orandum ne succumbat infirmitas.¬´

Sexto loco similiter detestati sumus quod Deum, et sanctos eius, in perditione eorum, quos eterne  damnationi predestinatos assidue repetis, dicis exsultaturos et gauisuros, cum e contrario apertissime Scriptura dicat: ¬ªDeus mortem non fecit, nec letatur in perditione uiuorum.¬´ Et alio loco: ¬ªuiuo ego, dicit Dominus Deus, quia nolo mortem impii, sed ut conuertatur et uiuat.¬´ Et iterum: ¬ªNunquid uoluntatis mee est mors impii, dicit Dominus Deus, et non magis ut conuertatur a uia sua mala, et uiuat?¬´ Quomodo ergo letatur in morte et in damnatione impii, cum ipse iurat non esse uoluntatis sue? aut quomodo gaudet ad ruinam cuiusquam, qui ut nullius bono, ita etiam nullius malo indiget, ut quasi potentior uel beatior fiat? Protulisti  quidem, uelut ad muniendum sensum tuum, testimonia de Scripturis, sed incongruenter, et non eo sensu quo ibi posita sunt. uelut est illud: ¬ªEgo quoque in interitu uestro ridebo et subsannabo.¬´ Et illud, quod non de generali perditione impiorum, ut tu posuisti, sed proprie de miseria et calamitate infidelium Iudeorum in Deuteronomio dicitur: ¬ªEt sicut letatus est Dominus super uos, benefaciens uobis, uosque multiplicans; sic letabitur disperdens uos atque subuertens.¬´ Sed grandi et pia consideratione indiget, ut qualitercunque cogitetur risus et subsannatio Dei in interitu perditorum, et letitia siue exsultatio, non solum in profectu rectorum, sed etiam in subuersione prauorum, qui, ut supra ostensum est, in nullius morte, in nullius  perditione letatur, nec aliquem perire uelle se iurat, quia nullius interitum uelut inimicus creature sue desiderat, sed in eis qui pereunt, tantummodo finem malitie et ordinem ac retributionem iustitie diligit. Sic itaque in interitu impiorum et iniquorum ridebit et subsannabit, cum eorum superbiam et contemptum digna punitione humilians atque condemnans, omnem creature uanitatem et elationem aduersus Creatorem irrisione et subsannatione dignam esse monstrabit. Unde et diuina eadem uerba posita sunt, ut non diceret, de interitu uestro: scilicet non pro illo, sed in illo; id est, non pro illis qui sua culpa perierunt, sed quia in eorum iusta perditione, in contemplatione rationalis et beate creature, laus accrescet et gloria Creatoris,  exsultante omni electa creatura, non in tormentis miserorum, sed in equitate et ueritate iudiciorum diuinorum. Quod etiam in presenti seculo animabus sanctorum conceditur, dicente Psalmista: ¬ªExsultauerunt filie Iude propter iudicia tua, Domine.¬´ Non ergo propter perditionem cuiusquam, sed propter diuine equitatis iustitiam. Hoc sensu accipi potest et illud: ¬ªLetabitur iustus cum uiderit uindictam.¬´ Et illud in Salomone: ¬ªEt in perditione impiorum erit laudatio.¬´ Letatur autem omnipotens Deus, uel benefaciens iustis, uel mala retribuens prauis. Non quod ipse diuersa affectatione mutetur atque uarietur, cuius gaudere, sicut et esse, eternum atque incommutabile est, apud quem non  est transmutatio, nec uicissitudinis obumbratio. Sed sicut Spiritus Patris dicitur loqui in eis quos loquentes facit, quos ad testificationem ueritatis instruit et informat: qui etiam postulare pro sanctis, et gemere ac desiderare dicitur, quia eis quos repleuerit affectum postulandi et gemendi et desiderandi inspirat. Ita et ipse letatur in sanctis in quibus habitare dignatur, quia eos proculdubio letantes facit, siue in donis gratie que largitur piis, siue in iudiciis et equitatibus, quibus impios punit. Pro quibus etsi humano affectu, sicut Apostolus dicit de se, tanquam homines contristantur, tamen diuino Spiritu regente atque illustrante, iusta Dei iudicia laudare et glorificare non cessant. Cum igitur tam  magna et ineffabiliter maiori cautela, ut aliquatenus intelligi possint, diuina uerba indigeant, non facile a quoquam proferenda sunt uelut pro se, ne forsitan bene tractata inueniantur contra se.

Septimo loco, duo prorsus grauia mala in tuis nobis moribus plurimum displicuerunt. Unum quod sacerdotes Dei, et rectores Ecclesiarum, tantis iniuriis et conuiciis et maledictis laceras, tanto despectu et contumacia conculcas, utique spiritu erroris et superbie miserabiliter deceptus, ut omnino nichil Christiane patientie, nichil Christiane reuerentie habere uidearis. Nam inter cetera, omnes qui insanie sensuum tuorum zelo fidei resistunt, hereticos appellare non metuis, eosque a bono et erudito uiro atque catholico episcopo Rhabanicos nuncupare  presumis. Nec times Deum, quod in tales et tantos diaboli laqueos, per uanam instabilitatem mentis et corporis, et uaniorem curiositatem atque arrogantiam incidisti. Nec erubescis, quod in tot erroribus et mendaciis ab omnibus ubique deprehenderis et confutaris. Nec doles, quod ecce tot annis a corpore Ecclesie iuste seueritatis damnatione precisus, atque omni bonorum contubernio ac solatio defraudatus, remansisti uelut stirps inutilis, et palmes aridus igni destinatus. Sed adhuc insuper os tuum maledictione et amaritudine plenum est: et conuersus in arcum prauum, non pro Domino, ut putas, sed Ecclesiam matrem tuam, eiusque presules patres tuos, sacrilega audacia contemnens, aduersus Dominum iacularis. Alterum uero malum est in moribus  tuis, quod in omnibus que dicis et sentis, sicut Scriptura tua declarat, nullum omnino, hominum more bonorum, pie et humiliter deprecaris, nullius te sensui et auctoritati submittis, nec dicis quod sepe solet et debet pietas dicere: Obsecro, bone uir aut bone frater, si in his que dico aliquatenus erro, ferto infirmitatem meam, instruito ignorantiam meam, et probabis obedientiam meam, quia paratus ero libenter suscipere quidquid ueritas dignabitur declarare. Sed ita te sensui tuo credis, et in ipsa ueritate speculari et contemplari gloriaris, ut in scriptis tuis nec Deo ipsi supplices, ut tibi quod melius est reuelet. Quapropter multum fraternitatem tuam exhortor et moneo, et paterna pietate ac fraterna caritate persuadeo, ut reuertaris in temetipsum,  conuertaris ad cor tuum, et excutias procul a te istum errorem uanum, et laborem infructuosum ac perniciosum, restituasque te sancte matri  Ecclesie, restituas te obedientie Domini sacerdotum et patrum tuorum, restituas te fraterne omnium caritati. Ut qui modo iaces tanquam uas perditum, cooperante Dei gratia, efficiaris in domo eius uas utile, ad omne opus bonum paratum. Nec terrearis consideratione, uel erroris quem incurristi, uel iniuriarum quas in Dei sacerdotes intulisti, ne ex hoc uelut implacabiles patiaris. Omnes deprecabimur pro te, et ipsi ultro propter amorem Christi obliuiscentur se, eruntque apud omnes et preterita errata in obliuionem, et presens conuersionis tue bonum in gaudium et exsultationem. Tantum ne dubites, nec remoreris, sed erue te quasi damula de manu, et quasi auis de insidiis aucupis, ne in tali damnatione repentina morte  preuentus, Ecclesie matri, cui nunc merorem facis assiduum, luctum, quod absit, derelinquas perpetuum. Crede indubitanter quia hec ex uera et sincera erga te caritate et solo amore salutis tue loquor. Nec omnino estimes, quod quedam superius, uelut durius et austerius prosecutus sum, ad confusionem uel condemnationem tuam prolata. Sed scito certissime quia ad hoc tantum dicta sunt, ut ea coram oculis ponerem tanquam in speculo ueraciter diiudicanda, et adiuuante Dei gratia, quantocius et studiosius emendanda. Siquidem, ut bene ipse nosti, meliora sunt uulnera amici quam fraudulenta oscula inimici. Ad extremum, breuiter tue intimo caritati, gestum esse intra Gallias, temporibus pene beati pape Leonis, siue Agapiti, concilium  uenerabile et Ecclesie Dei ualde utile, a pluribus episcopis, quibus prefuit admirande sanctitatis, et uirtutum ac miraculorum, beatus Cesarius Arelatensis episcopus: ubi diligenter de gratia Dei et libero hominis arbitrio, de prescientia et predestinatione diuina constat esse definitum, qualiter moderatissima ratione sentiendum, tenendum et docendum sit. Unde hec ad commonitionem prudentie tue paucissima uerba subnecto, quibus aiunt: ¬ªHoc etiam secundum fidem catholicam credimus, quod post acceptam baptismi gratiam, omnes baptizati, Christo auxiliante et cooperante, que ad salutem anime pertinent, possint et debeant, si fideliter laborare uoluerint, adimplere. Aliquos uero ad malum diuina potestate predestinatos non solum non  credimus, sed etiam, si sint qui tantum mali credere uelint, cum omni detestatione illis anathema dicimus.¬´





AMULONIS OPUSCULA DUO EIUSDEM ARGUMENTI, Amulonis ad Gothescalcum epistole adiuncta in codice Treuirensi.



OPUSCULUM PRIMUM. Responsio ad interrogationem cuiusdam de Prescientia uel Predestinatione diuina, et de libero Arbitrio.

 Omnipotens Deus, quia uerissime uerus et solus Deus est, omnino in sua eterna et incommutabili scientia presciuit omnia antequam fierent, sicut Scriptura testatur, dicens: ¬ªDeus eterne, qui absconditorum es cognitor, qui nosti omnia antequam fiant.¬´ Presciuit ergo sine dubio, et bona que boni erant facturi, et mala que mali erant gesturi. Sed in bonis ipse fecit sua gratia ut boni essent: in malis uero, non ipse fecit ut essent mali, quod absit, sed tantum presciuit eos proprio uitio tales futuros. Neque enim prescientia Dei imposuit eis necessitatem, ut aliud esse non possent, sed tantum quod illi futuri erant ex propria uoluntate, ille ut Deus preuidit ex sua omnipotenti maiestate. Unde Scriptura incontaminabilem iustitiam eius nobis insinuans,  ait de illo: ¬ªNemini mandauit impie agere, et nemini dedit spatium peccandi.¬´ Quod ergo impie agunt impii et iniqui, et spatium temporis uite huius, quod eis dedit Deus ad bene agendum, ipsi e contrario conuertunt ad malum exercendum, non Dei, sed ipsorum est culpa, et ideo recte damnantur ipsius iustitia. Presciuit autem idem omnipotens Deus etiam eternam illorum damnationem, sed ex merito ipsorum, quos in propria malitia perseueraturos preuidit, non ex sua, quod absit, iniquitate, qui nichil iniuste constituit, et qui reddit unicuique secundum opera sua, id est, et bene agentibus bona eterna, et male agentibus mala perpetua. Ergo bonos presciuit omnino, et per gratiam suam bonos futuros, et per eamdem gratiam  eterna premia accepturos, id est, et in presenti seculo bene uicturos, et in futuro feliciter remunerandos. Utrumque tamen ex dono misericordie Dei. Unde Apostolus uasa misericordie eos appellat dicens: ¬ªUt ostenderet diuitias gratie sue in uasa misericordie, que preparauit in gloriam.¬´ E contrario autem malos, et presciuit per propriam malitiam malos futuros, et presciuit per suam iustitiam eterna ultione damnandos. Sicut presciebat de Iuda proditore quod eum esset traditurus, sicut Euangelium dicit: ¬ªCum esset unus de duodecim,¬´ presciebat etiam eternam eius damnationem, cum diceret: ¬ªue homini illi per quem Filius hominis tradetur. Bonum erat ei, si natus non fuisset  homo ille.¬´ Sic et de impiis Iudeis, presciebat sine dubio eorum impietatem futuram, de qua predixit in Psalmo: ¬ªDederunt in escam meam fel, et in siti mea potauerunt me aceto.¬´ Presciebat et subsequentem ipsorum damnationem, de qua in eodem Psalmo subiunxit: ¬ªDeleantur de libro uiuentium, et cum iustis non scribantur.¬´ Sed in his, et in omnibus iniquis, illud prius ex propria est prauitate, istud sequens ex diuina equitate. Hoc modo et de predestinatione Dei omnino sentiendum est quia in bonis predestinauit, et ipsam eorum bonitatem futuram ex dono gratie sue, et pro eadem bonitate eternam ipsorum remunerationem, ut ipsius dono fierent boni, ipsius dono essent remunerati. Unde ait Apostolus: ¬ªQui predestinauit nos in  adoptionem filiorum per Iesum Christum in ipsum.¬´ Et alio loco: ¬ªQuos presciuit et predestinauit conformes fieri imaginis Filii sui.¬´ Predestinauit utique electos suos, ut et nunc assumerentur in adoptionem filiorum Dei per gratiam baptismi, et in futuro efficiantur conformes imaginis Filii Dei, per eamdem Dei gratiam secundum imaginem eius renouati et glorificati. Predestinauit omnino, ut et hi essent boni, non ex se, sed ex illo, et illi beati, non per se, sed per illum. In utroque ergo bona sua in eis et de eis futura presciuit et predestinauit. In malis uero et impiis, non predestinauit omnipotens Deus malitiam et impietatem, id est, ut mali et impii essent, et aliud esse non possent: sed quos presciuit et preuidit malos atque impios futuros  proprio uitio, ipse eos predestinauit ad eternam damnationem iusto iudicio. Non quia aliud esse non potuerunt, sed quia aliud esse noluerunt. Ipsi igitur sibimetipsis exstiterunt causa perditionis: Deus autem iustus iudex et ordinator iustus ipsius damnationis. Non enim predestinauit iniusta, sed iusta. Predestinat tamen et coronas iustis, et penas iniustis, quia utrumque est iustum. Quam iustitiam eius commendans nobis Apostolus, ait: ¬ªNunquid iniquus Deus, qui infert iram? Absit.¬´ Et quia modo omnibus prerogat patientiam, ut conuertantur ad penitentiam, et qui pereunt, suo contemptu et duritia pereunt, quia tantam Dei patientiam contempserunt, iterum alio loco dicit: ¬ªAn diuitias bonitatis  et patientie et longanimitatis eius contemnis, ignorans quoniam benignitas Dei ad penitentiam te adducit.¬´ Secundum duritiam autem suam et cor impenitens, thesaurizat sibi iram in die ire et reuelationis iusti iudicii Dei, qui reddet unicuique secundum opera sua. Hinc etiam alia Scriptura testatur, dicens: ¬ªDeus mortem non fecit, nec letatur in perditione uiuorum: impii autem manibus et uerbis accersierunt illam, et estimantes amicam deflexerunt et sponsiones posuerunt ad illam, quoniam digni sunt qui sint ex parte illius.¬´ Non ergo omnipotens Deus ulli hominum causa mortis uel perditionis existit; sed ipsam mortem et perditionem manibus et uerbis ipsi impii sibi acccersunt, dum nequiter operando, et nequius aliis suadendo, et sibi et illis  damnationem adducunt; dum uiam iniquitatis et perditionis amantes, a recto itinere deflectunt, et ad perpetuam damnationem, tanquam datis inter se dextris, pari consensu nequitie, quasi ex uoto et sponsione festinant, federati mortis et uite eterne inimici: ipsi secundum duritiam suam et cor impenitens, thesaurizant sibi iram in die ire. In qua die iusti iudicii Dei, quia unusquisque secundum opera sua recipit, nemo ex Dei preiudicio, sed ex merito proprio iniquitatis, condemnatur. Non enim ille aliquem predestinauit ut malus esset, sed uere omnem malum predestinauit ut impunitus non esset. Quia et unaqueque lex iusta crimen non iubet, ne sit iniusta, et tamen criminosum punit, ut uere sit iusta. Qui ergo dicit, quod hi qui pereunt predestinati  sunt ad perditionem, et ideo aliter euenire non potest; similiter quoque et de iustis, tanquam et ipsi ideo saluentur, quia predestinati ad salutem aliud esse non potuerunt. Qui ergo hec tam confuse et insulse, et illis tollit meritum damnationis, et istis meritum salutis: ac per hoc quid aliud agit, nisi ut et pereuntibus secundum illum sit imposita necessitas perditionis, et his qui saluantur sit imposita necessitas salutis? atque ideo nec illi iuste damnentur, qui iusti esse non potuerunt, nec isti iuste remunerentur, qui aliud quam iusti esse nequiuerunt, ut in utraque parte et perditio et salus non sit ex iudicio proprie actionis, sed ex preiudicio diuine preordinationis? Et ubi erit illud: ¬ªQui reddet unicuique secundum opera sua?¬´ Et iterum: ¬ªNunquid  iniquus Deus qui infert iram? Absit.¬´ Aperte namque causa perditionis illorum qui pereunt in Deum refertur, si ipse eos ita ad interitum predestinauit, ut aliud esse non possent. Quod sentire uel dicere horribilis blasphemia est. Sed Ecclesie catholice fides, cuius filii et sectatores esse debemus, ita nobis firmissime tenendum insinuat, ut superius iuxta Scripture sancte auctoritatem breuiter designauimus. uidelicet omnipotentem Deum, in malis ipsorum malitiam prescisse, quia ex ipsis est; non predestinasse, quia ex illo non est: penam uero illorum et prescisse, quia Deus est, et predestinasse, quia iustus est: ut et in illis sit meritum sue damnationis, et in illo potestas et iudicium iuste damnationis.  Non enim predestinat Deus, nisi que ipse facturus est: prescit uero multa que ipse facturus non est, sicut omnia mala, que utique mali faciunt, non ille. Ipsos quoque malos non ideo perire, quia boni esse non potuerunt: sed quia boni esse noluerunt, et suo uitio uasa ire apta in interitum perseuerauerunt, et in massa damnationis, uel originaliuel actuali merito permanserunt. In bonis autem, omnipotens Deus, sicut supra satis ostensum est, utrumque presciuit et predestinauit, ut et in presenti uita per suam gratiam existerent boni, et in futura etiam beati. Utriusque enim boni eorum, id est, presentis et futuri, ipse est auctor, et idcirco sine dubio utriusque precognitor et predestinator. Quare et ipsi ex seipsis non solum aliud esse potuerunt,  sed etiam aliud fuerunt antequam per eum qui iustificat impium, ex impiis iusti efficerentur. Siue autem in illis qui saluantur, siue in illis qui pereunt, uoluntas propria remuneratur, uoluntas propria damnatur. Sed in illis, quia per gratiam Domini Saluatoris est sanata, ut ex mala et praua fieret bona et recta, est procul dubio dignissime coronata: in istis autem, quia non acquiescit per Saluatorem recipere sanitatem, iustissime per eumdem iudicem sentiet perpetuam damnationem. Et hoc est breuiter totum, quod de libero arbitrio iuxta ueritatem catholice fidei est tenendum. Quod scilicet omnem hominem liberi arbitrii condiderit Deus. Sed quia per unum hominem peccatum intrauit in mundum, et per peccatum mors, et ita in omnes  homines pertransiit, in quo omnes peccauerunt: ita istud liberum arbitrium, in uniuerso genere humano, illius preuaricationis merito, uitiatum et corruptum, ita obcecatum est et infirmatum, ut sufficiat homini ad male agendum, id est, ad ruinam iniquitatis, et ad hoc solum possit esse liberum: ad bene agendum, id est, ad exercitium uirtutis et fructum boni operis, nullo modo assurgat et conualescat, nisi per fidem unius mediatoris Dei et hominum hominis Christi Iesu, et donum Spiritus sancti instauretur, illuminetur atque sanetur: sicut ipse Saluator in Euangelio promittit, dicens: ¬ªSi uos Filius liberauerit, tunc uere liberi eritis.¬´ Et Apostolus ait: ¬ªUbi spiritus Domini, ibi libertas.¬´ Ut per hanc gratiam Christi et spiritus Christi, humanum  liberum arbitrium illuminatum atque sanatum, dicat gratulans illud Psalmiste: ¬ªDominus illuminatio mea et salus mea, quem timebo? Qui igitur hanc gratiam libertatis accipere desiderat, ut ad bene et pie uiuendum ueraciter liber fiat, non de suis uiribus presumat, sed illi se fideliter sanandum corroborandumque committat, de quo idem Psalmista dicit: Apud Dominum gressus hominis dirigentur et uiam eius uolet:¬´ illumque oret atque supplicet dicens: ¬ªGressus meos dirige secundum eloquium tuum, et non dominetur mei omnis iniustitia.¬´ Et iterum: ¬ªDeduc me, Domine, in uia tua, et ingrediar in ueritate tua,¬´ et cetera similia.



OPUSCULUM II. De gratia et prescientia Dei, deque predestinatione et libero arbitrio, de spe item ac fiducia salutis, et de sententia sancti Augustini.


 Gratiam itaque Dei credere debemus, qua humanum genus, nullis suis bonis meritis precedentibus, sola Dei gratuita bonitate et misericordia saluatur per unum mediatorem Dei et hominum Iesum Christum. Quam gratiam commendat ipse Dominus in Euangelio dicens: ¬ªuenit enim Filius hominis querere et saluum facere quod perierat.¬´ Hanc et Apostolus predicat dicens: ¬ªUt gratia Dei pro omnibus gustaret mortem.¬´ Et alibi: ¬ªDeus autem, qui diues est in misericordia, propter nimiam caritatem suam, qua dilexit nos, et cum essemus mortui peccatis, conuiuificauit nos Christo.¬´ Hanc significat gratiam, ubi dicit fidelibus: ¬ªGratia salui facti estis per fidem, et hoc non ex uobis. Dei enim donum est.¬´ Id est, utrumque, et quod salui  facti estis, et quod per fidem saluati: et salus uestra, et fides uestra. Per hanc gratiam, id est, gratuitum donum suum, trahit Deus Pater quos uult ad Filium suum. Trahit autem, non necessitate, sed delectabili uoluntate et amore: sicut ipse Filius dixit: ¬ªNemo potest uenire ad me, nisi Pater, qui misit me, traxerit eum.¬´ Trahit eosdem et ipse Filius ad se, sicut ipse dicit: ¬ªEt ego si exaltatus fuero a terra, omnia traham ad meipsum.¬´ Hanc accipiunt in baptismo regenerati paruuli et maiores, et quotidie fideles in omni cogitatu, et opere, et sermone bono. Exhortatur uidelicet, quod bonum est inspirando: confirmat uero, quod inspirauerit conseruando. Nullum est enim hominis bonum, quod non sit Dei donum. Per hanc gratiam nobis, etiam quotidiana  peccata humiliter confitentibus et supplicantibus remittuntur, testante beato Ioanne apostolo, et dicente: ¬ªSi confiteamur peccata nostra, fidelis est et iustus, ut remittat nobis peccata, et emundet nos ab omni iniquitate.¬´

Prescientiam quoque Dei credere debemus, qua omnia in eterna scientia sua presciuit, et precognita ei sunt quecunque futura sunt: non solum bona que ipse facit et remunerat in suis, sed etiam mala que ipse non facit, sed tantum iudicat et damnat in alienis. Unde et Scriptura dicit: ¬ªQui nosti omnia antequam fiant.¬´ Ita namque in illa eterna prescientia, ei eternaliter et incommutabiliter omnia precognita sunt, sicut omnino futura sunt. Et quia uerissime et certissime presciuit, omnino ita erunt,  sicut ea presciuit. De qua prescientia eius Apostolus dicit: ¬ªNam quos presciuit et predestinauit conformes fieri imaginis Filii sui.¬´ Presciuit credituros et non credituros; presciuit in fide perseueraturos, et non perseueraturos; presciuit in uita eterna futuros, et in igne eterno arsuros. Presciuit ergo et  certum numerum sanctorum suorum. Unde mystice in Psalmo canitur: ¬ªQui numerat multitudinem stellarum, et omnibus eis nomina uocat.¬´ Et Apostolus: ¬ªNouit Dominus qui sunt eius.¬´

Debemus etiam credere predestinationem et electionem sanctorum: quia eos, quos presciuit sua gratia saluandos et liberandos, predestinauit, id est, preordinauit, et elegit, id est, a massa perditionis et societate reproborum discreuit, ut eius gratia fierent uasa misericordie, que preparauit in gloriam. Non itaque idcirco eos predestinauit et elegit, quia presciuit eos ex semetipsis iustos futuros: sed potius ad hoc eos presciuit et predestinauit, ut eos gratis sua gratia iustificaret. Quod totum ita Apostolus testatur dicens: ¬ªNam quos presciuit et predestinauit,¬´  etc. Hoc itaque eis prestitit prescientia et predestinatio Dei, ut fierent quod non erant, id est, ut fierent conformes imaginis Filii sui, et uocarentur uocatione non solius uocis exterius, sed et gratie inspirantis et adiuuantis interius. Hec predestinatio Dei appellatur nonnunquam propositum Dei, sicut ait Apostolus: ¬ªScimus enim, quoniam diligentibus Deum omnia cooperantur in bonum his, qui secundum propositum uocati sunt sancti.¬´ De hoc proposito et gratia, ante mundi constitutionem, ante tempora eterna sanctis promissa et donata, iterum dicit: ¬ªIn spem uite eterne, quam promisit qui non mentitur Deus ante tempora secularia, manifestauit autem temporibus suis uerbum suum.¬´ Et alibi: ¬ªSecundum uirtutem Dei, qui nos liberauit, et uocauit  uocatione sua sancta, non secundum opera nostra, sed secundum propositum suum et gratiam, que data est nobis in Christo Iesu, ante tempora secularia, manifestata est autem nunc, per illuminationem Saluatoris nostri Iesu Christi.¬´ De qua uocatione dictum est: ¬ªSine penitentia enim sunt,¬´ id est, sine mutatione, ¬ªdona et uocatio Dei.¬´ Oportet itaque ut credamus, ipsum bonum perseuerantie sanctorum, non solum donum, sed etiam magnum et precipue necessarium Dei donum. Quid enim prodest in his bonis esse cepisse, et ea ante finem uite uel in finem perdidisse?

Oportet etiam ut credamus, liberum et rectum uoluntatis arbitrium, ab initio homini a Deo naturaliter insitum, ita prime preuaricationis merito esse  uitiatum, infirmatum et deprauatum, ut ad amorem ueritatis et iustitie assurgere non possit, nisi per donum Christi fuerit excitatum, sanatum, ac uegetatum, et a sue prauitatis uitio liberatum. Hinc enim Scriptura dicit: ¬ªCreauit Deus hominem rectum et ipse se infinitis miscuit questionibus.¬´ Et post  hunc humane deprauationis lapsum quid subiectum sit, eadem Scriptura sic dicit: ¬ªSensus enim et cogitatio humani cordis prona est ad malum.¬´ Hunc itaque liberi arbitrii languorem, quo sensus hominis et cogitatio ex uitio damnate originis, prona et intenta est ad malum, et ipsum liberum arbitrium tenetur captiuum, solus ille sanat medicus, solus ille liberat, et reddit liberum liberator, qui de seipso ait: ¬ªNon est opus sanis medicus, sed male habentibus.¬´ Et iterum: ¬ªSi uos Filius liberauerit, tunc uere liberi eritis.¬´ Ipse liberum arbitrium reddit sua gratia liberatum: ut sicut erat pronum et promptum ad malum, multo attentius et delectabilius efficiatur pronum et promptum ad bonum. De qua libertate Apostolus ait: ¬ªUbi autem spiritus Domini, ibi  libertas.¬´

Hec igitur gratia, et prescientia, et predestinatio, et electio, et uocatio, sed et liberi arbitrii deiectio et instauratio, tam clare annuntiata in Scripturis, fidelissime et firmissime debent teneri a nobis. Que non ad hoc annuntiantur, ut hominem fidelem ab spe et fiducia salutis deiiciant, aut frangant: sed ut humiliata omni humana superbia, et omni de suis uiribus presumptione deposita, subiiciat se unusquisque et commendet fideliter Deo regendum, et eius uirtute protegendum, eius bonitate iuuandum, eius gratia conseruandum et perficiendum, que nulla est alia, nisi misericordia et benignitas Redemptoris, cuius morte uiuificamur, cuius sanguine Redimimur, cuius iustitia absoluimur, cuius cruce saluamur, ut  fiat in nobis, non ad desperationem, sed ad salutem, quod Apostolus ait dicens: ¬ªSed ipsi in nobis ipsis responsum mortis habuimus, ut non simus fidentes in nobis, sed in Deo, qui uiuificat mortuos.¬´ Et alio loco: ¬ªEx ipso autem uos estis in Christo Iesu, qui factus est sapientia nobis a Deo, et iustitia, et sanctificatio, et redemptio.¬´ Quatenus totum ipse nobis sit, et nos toti eius simus, non ex parte de nobis, et ex parte de illo fidentes, et unusquisque nostrum dicat ei fideliter cum Psalmista: ¬ªTuus sum ego, saluum me fac.¬´ Quid est enim, quod ita se quodammodo familiarius Deo commendandum putauit, ut diceret, ¬ªTuus sum ego?¬´ nisi intelligi uolens, quod malo suo suus esse uoluerit, quod est inobedientie primum et maximum malum. Ideo tanquam  dicens, Meus esse uolui, et perditum me feci, ¬ªTuus sum,¬´ inquit, ¬ªsaluum me fac.¬´ Constanter utique fidelis quisque Christo crede, eique te totum committe, quantum potes. Noli uelle esse quasi proprius, et in tua potestate, sed eius clementissimi et utilissimi Domini te seruum esse profitere. Ita enim te ad se subleuare non desinet, nichilque tibi euenire permittet, nisi quod tibi prosit, etiamsi nescias. Ipsa est namque Dei sapientia, que loquitur et admonet dicens : ¬ªEgo mater pulchre dilectionis et timoris, et agnitionis et sancte spei: in me gratia omnis uie et ueritatis, in me omnis spes uite et uirtutis. Transite ad me, omnes qui  concupiscitis me, et a generationibus meis implemini. Spiritus enim meus super mel dulcis, et hereditas mea super mel et fauum. Qui audit me non confundetur, et qui operantur in me non peccabunt.¬´ Pro hac uir sapiens orat dicens : ¬ªMitte illam de sanctis celis tuis, et a sede magnitudinis tue, ut mecum sit, et mecum laboret et sciam quid acceptum sit apud te.¬´

Neque contrarium putari debet, quod in dictis sancti Augustini, forsitan et aliorum catholicorum doctorum, aliquoties inueniri solet, impios quoque ad eternam damnationem, siue ad eternum interitum predestinatos. Quia omnipotens Deus, quos in peccato suo, siue originali, siue etiam actuali, atque in impietate preuidit esse perituros, non eos sua diuina  potestate, quasi preiudicando, predestinauit ad malum, ut eos uelut ipsa predestinatione cogeret malos esse, atque ad eterna mala toleranda peruenire: sed quos uel ex iuste in Adam damnata origine, uel etiam propria impietate, perpetue damnationis reos futuros esse presciuit, iusto eos iudicio, tanquam omnium prescius, ad eternum interitum preordinauit, et preordinando utique predestinauit. Sed iam audiamus beatum Augustinum, quomodo et ipse, post Apostolum precipuus predestinationis et gratie predicator, hortetur fideles ad studia pietatis, et instantiam orationis, ut mereantur accipere premium uocationis. ¬ª [a 1Kb] O si cor esset, inquit, qualitercunque suspirans in illam ineffabilem gloriam! o si peregrinationem nostram in gemitu sentiremus, et seculum  non amaremus, et ad eum qui nos uocauit pia mente perpetuo pulsaremus! Desiderium sinus cordis est: capiemus, si desiderium quantum possumus extendamus. Hoc nobiscum ait et Scriptura diuina, hoc congregatio populorum, hoc celebratio sacramentorum, hoc baptismus sanctus, hoc cantica laudis Dei, hoc ista nostra disputatio, ut hoc desiderium non solum seminetur et germinet, uerum etiam in modum tante capacitatis augeatur, ut idoneum sit sumere, quod oculus non uidit, nec auris audiuit, nec in cor hominis ascendit. Sed amate mecum. Non multum amat nummum qui amat Deum. Et ego palpaui infirmitatem. Non sum ausus dicere, non amat nummum, sed non multum amat nummum: quasi amandus sit nummus, sed non multum.¬´ O si Deum digne amemus!  nummos omnino non amabimus. ¬ªErit tibi nummus instrumentum peregrinationis, non irritamentum cupiditatis: quo utaris ad necessitatem: non quo fruaris ad delectationem. Deum ama, si aliquid in te egit quod audis et laudas. Utere mundo, non te capiat mundus. Quod intrasti, iter agis. Exiturus uenisti, non remansurus. Iter agis, stabulum est hec uita. Utere nummo, quomodo uiator in stabulo utitur mensa, calice, urceo, lectulo, dimissurus non permansurus. Si tales fueritis, erigite cor qui potestis, et audite me. Si tales fueritis, ad eius promissa uenietis. Non enim multum est ad uos, quia magna est manus eius qui uos uocauit. uocauit, inuocetur. Dicatur  illi: uocasti nos, inuocamus te. Ecce audiuimus uocantem: audi inuocantes. Perduc quo promisisti, perfice quod inchoasti. Noli deserere munera tua, noli deserere agrum tuum. Germina tua intrent in  horreum. Abundant tentationes in mundo, sed maior est qui fecit mundum. Abundant tentationes, sed non deficit, qui illo spem ponit in quo defectus nullus est.¬´





B. AUGUSTINI SENTENTIAE DE PRAEDESTINATIONE ET GRATIA DEI, ET DE LIBERO HOMINIS ARBITRIO. COLLIGENTE AMULONE EPISCOPO LUGDUNENSI.

*





IACOBI SIRMONDI PRAEFATIO.

 Eclogem hanc sententiarum idem nobis uetus codex protulit, qui Amulonis nuper epistolam ad Gothescalcum: ac nisi nos coniectura fallit, idem ipse Amulo, qui epistole est auctor, huius quoque auctor est Collectionis. Cuius tu operis duplicem, lector, pro solertia tua statim agnosces gratiam. Unam, quod plurimis et maximis de rebus que in controuersia nunc uersantur, quid senserit et docuerit Augustinus, ipsius Augustini uerbis, quod erat optandum, patefaciet: alteram, quod uerborum Augustini, ne malos interpretes audiamus, ueram utilemque intelligentiam depromet. Sunt enimuero, sicut olim fuerunt, qui sub Augustini titulo incautos circumueniant. Neque enim cautior ille aut felicior esse potuit  quam prophete, quam apostoli et euangeliste, quorum uerbis heretici aliquando ad defendendos errores suos abusi sunt. Ceterum liceat quibus hos sequi libet, uel Augustinum cum Adrumetinis monachis non intelligere, uel falsa illi affingere cum predestinatis. Nos, Amulone duce, Augustini sententias in eam partem accipiemus, que Ecclesie placitis maxime congruat, que fidem fiduciamque nostram edificet, que nos Deo diuineque prouidentie totos dedat, explosis iis qui cum ab Augustino procul absint, Augustini tamen nomine gloriari suumque illum dicere cum Gothescalco non erubescunt.





EIUSDEM SIRMONDI PRAEFATIO ALTERA. De Sententiis S. Augustini quanti merito faciende sint.


 Etsi de sancti Augustini sententiis nulli dubium esse potest quin magno in pretio et honore habende sint, tanquam admirabilis doctrina, sapientissimique, ut Facundus ait, atque clarissimi Ecclesiarum Christi magistri, cautio in his tamen, ne fraus incurrat, duplex adhibenda est: una, ne male forsan exposite nobis illudant: altera, ut in laudando earum auctore modum teneamus. Male olim Augustini epistolam ad Xystum intellexerant monachi Adrumetini, eoque ferebantur ut liberum hominis arbitrium ab eo negari crederent, nisi erroris illos admonuisset, suamque illis mentem aperuisset in libro de Gratia et libero Arbitrio. Predestinatos rursus ad interitum quosdam cum scripsisset Augustinus, atque hoc nonnulli, quasi predestinatos ad peccatum diceret, interpretarentur; Fulgentius contra, libro primo ad Monimum, predestinationem non ad iniquitatem, sed ad supplicium intelligendam docuit. Prima itaque in uerbis Augustini cura sit oportet ut quo sensu accipi debeant exploremus; proxima; ut de auctoritate  cum agitur, Augustinum sic amemus, ut eos non audiamus, qui illum supra quam par est extollere student. Quod dum faciunt, non animaduertunt se illum ipsum, cuius laudibus indulgent, minime fauentem, sed aduersarium habituros. Quippe qui ad S. Hieronymum scribens epistola 28 solis canonicorum librorum scriptoribus honorem hunc deferre norit, ut nusquam errasse illos credat. De se autem tantum abest ut idem sibi arroget, ut horum similes quosdam amatores suos, qui de ipso aliter sentiebant, grauiter hoc nomine reprehendat in epistola 143 ad Marcellinum. ¬ªuos autem, inquit, qui me multum diligitis, si talem me asseritis aduersus eos quorum malitia, uel ignorantia, uel intelligentia reprehendor, ut me nusquam scriptorum meorum errasse dicatis, frustra laboratis; non bonam causam suscepistis, facile in ea me iudice superamini: quoniam non mihi placet, cum a karissimis meis talis esse existimor qualis non sum.¬´



AMULONIS PRAEFATIO.


 In nomine Domini nostri Iesu Christi. Legat fidelis quisque fideliter subnexas beati Augustini sententias, quas ex libris eius studiose collectas, et  eodem Domino adiuuante salubriter ordinatas, in hoc libello auide carpendas ac dulciter proponimus ruminandas, ut deuotus et simplex lector, ne magnis  et multiplicibus predicti Patris disputationibus fatigetur, uel etiam profunditate ac perplexitate tantarum questionum deterreatur aut perturbetur, breui compendio discat unde fidem suam fideliter edificet, et actionem salubriter informet. Sumat itaque hec uelut alimenta salutis, et utatur uelut unguentis suauitatis; quatenus ipso usu pietatis et deuote supplicationis magis magisque quotidie experiatur quam ueraciter omnibus Deum fideliter querentibus et inuocantibus Scriptura dicat: ¬ªQuerite Deum, et uiuet anima uestra .¬´ Et iterum: ¬ªQuerite bonum, et non malum, ut uiuatis; et erit Dominus exercituum uobiscum, sicut dixistis .¬´ Et alio loco: ¬ªLetetur cor querentium Dominum .¬´ ¬ªQuerite Dominum,  et confirmamini: querite faciem eius semper .¬´ Itemque alibi ipse Dominus: ¬ªEt ibitis, inquit, et orabitis me, et exaudiam uos. Queretis me, et inuenietis, cum quesieritis me in toto corde uestro, et inueniar a uobis, dicit Dominus .¬´ Quoniam, ut Psalmista ait: prope est Dominus omnibus inuocantibus eum in ueritate .¬´ Absit enim ut doctor pietatis ideo aliquem ad hesitationem uel diffidentiam impellere uideatur, quia iuxta Scripture sancte fidem omnes docet, omnes hortatur, non in seipsis, sed in Deo spem ponere; cum scriptum sit: ¬ªMaledictus homo qui spem suam ponit in homine ;¬´ et post pauca: ¬ªErit quasi myrice in deserto, et non uidebit cum uenerit bonum .¬´  E contrario autem: ¬ªBenedictus uir qui confidit in Domino, et erit Dominus fiducia eius. Et erit quasi lignum quod transplantatur super aquas, quod ad humorem mittit radices suas ,¬´ etc. Unde et in psalmo canitur: ¬ªMihi autem adherere Deo bonum est, ponere in Domino Deo spem meam.¬´  ¬ª.¬´ Audiamus itaque fideliter, et diligentissime discamus in his breuissimis et suauissimis beatissimi Patris dictis, uidelicet quid sentiendum et tenendum sit, iuxta certissimam fidei catholice regulam, de originali delicto ex Adam in omne humanum genus transfuso, de libero arbitrio in Adam uitiato et per Christum sanando, de gratia Dei qua genus saluatur humanum, de modo iustitie fidelium in hac uita, de utilitate correptionis et exhortationis, de predestinatione, electione et uocatione sanctorum, de dono perseuerantie usque in finem, quo peruenitur ad bonum quod non habet finem. Quantum etiam inter hec adiuuetur apud Deum, et proficiat atque firmetur uita fidelium orationibus, eleemosynis, et ceteris studiis pietatis, ut alleuentur  prostrati, curentur saucii, erigantur elisi; ut petendo accipiatur, querendo inueniatur, pulsando intretur, atque ita cooperante Dei gratia bonum certamen certetur, cursus consummetur, fides seruetur, aduentus Domini diligatur, et qui legitime certauerit coronetur. Sic itaque in his, et ex his, que tantus Pater de tantis rebus necessario et fideliter docet, proficiat edificatio fidei nostre, ut concalescat et accendatur fiducia spei nostre, excitetur deuotio orationis nostre, informetur studium actionis nostre: quia apud omnipotentem Dominum, ueritatis et pietatis auctorem, nequaquam fides impedit deuotionem, sed deuotio dirigitur et edificatur ex fide, ut quanto quis fidelius de illo sentit, et sentiendo ueneratur, tanto promptius et efficacius eius gratiam  assequatur, Scriptura sancta dicente: ¬ªSentite de Domino in bonitate, et in simplicitate cordis querite illum: quoniam inuenitur ab his qui non tentant illum, apparet eis qui fiduciam habent in illum .¬´



INCIPIT LIBER.



CAPUT PRIMUM. Ex libro de Perfectione iustitie hominis, ad Eutropium et Paulum episcopos.

 SENTENTIA I.  Spe salui facti sumus. Spes autem que uidetur non est spes. Quod enim uidet quis, quid sperat? Si autem quod non uidemus speramus, per patientiam exspectamus . Tunc ergo erit plena iustitia, quando plena sanitas; tunc plena sanitas, quando plena caritas; plenitudo enim legis est caritas. Tunc autem plena caritas, quando uidebimus eum sicuti est. Neque enim erit quod addatur ad dilectionem, cum fides peruenerit ad uisionem.

II.  Per arbitrii libertatem factum est ut esset homo cum peccato; sed iam penalis uitiositas subsecuta, ex libertate fecit necessitatem. Unde ad Deum fidelis clamat: ¬ªDe necessitatibus meis  educ me .¬´ Sub quibus positi, uel non possumus quod uolumus intelligere; uel quod intellexerimus, nolumus nec ualemus implere. Nam et  ipsa libertas credentibus a liberatore promittitur: ¬ªSi uos, inquit, Filius liberauerit, tunc uere liberi eritis .¬´ uicta enim uitio in quod cecidit uoluntate, caruit libertate natura. Hinc alia Scriptura dicit: ¬ªA quo enim quis deuictus est, huic et seruus addictus est .¬´ Sicut ergo non est opus sanis medicus, sed male habentibus, ita non est opus liberis liberator, sed seruis, ut ei dicat gratulatio libertatis: Saluam fecisti de necessitatibus animam meam. Ipsa enim sanitas est uera libertas, que non perisset, si bona permansisset uoluntas. Quia uero peccauit uoluntas, secuta est peccantem peccatum habendi dura necessitas, donec tota sanctur infirmitas, et accipiatur tota libertas; in qua sicut necesse est permaneat beate uiuendi uoluntas,  ita sit etiam bene uiuendi et nunquam peccandi uoluntaria felixque necessitas.

III.  Dominus, qui uerbum consummans et breuians fecit super terram, in duobus preceptis dixit legem prophetasque pendere, ut intelligeremus quidquid aliud diuinitus preceptum est, in his duobus habere finem, et ad hec duo esse referendum: ¬ªDiliges Dominum Deum tuum ex toto corde tuo, et ex tota anima tua, et ex tota uirtute tua:¬´ et ¬ªDiliges proximum tuum sicut teipsum. In his, inquit, duobus preceptis tota lex pendet et prophete.¬´ . Quidquid ergo Dei lege prohibemur, et quidquid iubemur facere, ad hoc prohibemur et iubemur ut duo ista compleamus. Et forte generalis prohibitio est: ¬ªNon concupisces;¬´ et generalis  iussio: ¬ªDiliges.¬´ Unde breuiter et apostolus Paulus quodam loco utrumque complexus est. Prohibitio est enim: ¬ªNolite conformari huic seculo;¬´ iussio autem, ¬ªsed reformamini in nouitate mentis uestre .¬´ Illud pertinet ad non concupiscere, hoc ad diligere; illud ad continentiam, hoc ad iustitiam; illud ad declinandum a malo, hoc ad faciendum bonum. Non concupiscendo enim uetustate exspoliamur, et nouitate induimur diligendo. Sed nec quisquam potest esse continens, nisi Deus det: et caritas Dei diffunditur in cordibus nostris, non per nos ipsos, sed per Spiritum sanctum, qui datum est nobis. Hoc autem fit de die in diem in his qui uolendo, et credendo, et inuocando proficiunt, et preterita obliuiscentes in ea que ante sunt  extenduntur. Ad hoc enim lex ista precipit, ut cum in his implendis homo defecerit, non se extollat superbia tumidus, sed ad gratiam confugiat fatigatus; ac sic eum lex terrendo ad Christum diligendum pedagogi perducat officio.

Iu.  Sic curramus ut comprehendamus. Omnes enim qui recte currunt comprehendent: non sicut in agone theatrico, omnes quidem currunt, sed unus accipit palmam. Curramus credendo, sperando, desiderando. Curramus corpus castigando, et eleemosynas in bonis dandis, malisque ignoscendis, hilariter et ex corde faciendo, et currentium uires ut adiuuentur orando. Et sic audiamus precepta perfectionis, ne currere negligamus ad plenitudinem caritatis.

 u.  Quis nesciat, cum preceptum generale sit caritas, quia finis precepti est caritas, et plenitudo legis est caritas, graue non esse quod diligendo fit, non timendo? Laborant autem in Dei preceptis, qui ea timendo conantur implere; sed perfecta caritas foras mittit timorem, et facit precepti sarcinam leuem; non solum non prementem onere ponderum, uerum etiam subleuantem uice pennarum. Que tamen caritas ut habeatur, etiam tanta quanta in corpore mortis huius haberi potest, parum est nostre uoluntatis arbitrium, nisi adiuuet gratia Dei per Iesum Christum Dominum nostrum. Diffunditur quibus in cordibus nostris, quod sepe dicendum est, non per nos ipsos, sed per Spiritum  sanctum, qui datus est nobis. Nec aliam ob causam Scriptura commemorat non esse grauia precepta diuina, nisi ut anima, que illa grauia sentit, intelligat nondum se accepisse uires, quibus talia sint precepta Domini, qualia commendantur; leuia scilicet atque suauia, et oret gemitu uoluntatis, ut impetret donum facilitatis. Qui enim dicit: ¬ªFiat cor meum immaculatum,¬´ et, ¬ªItinera mea dirige secundum uerbum tuum, ne dominetur mihi omnis iniquitas¬´ ; et: ¬ªFiat uoluntas tua sicut in celo, ita et in terra:¬´ et, ¬ªNe nos inferas in tentationem ,¬´ et cetera huiusmodi, que commemorare longum est, hoc utique orat, ut precepta Dei faciat. Que ut fierent nec iuberetur, si nichil ibi nostra uoluntas ageret, nec oraretur, si sola sufficeret.  Commendantur ergo non esse grauia, ut cui grauia sunt, intelligat nondum se accepisse donum, quo grauia non sint; nec arbitretur ea se perficere, quoniam ita facit ut grauia sint. Hilarem enim datorem diligit Deus. Nec tamen cum ea grauia sentit, desperando frangatur, sed ad querendum, petendum, pulsandumque cogatur.

uI.  Aliud est esse sine peccato, quod de solo in hac uita Unigenito dictum est; aliud esse sine querela, quod de multis iustis etiam in hac uita dici potuit. Quoniam est quidam modus bone uite, de quo etiam in ista humana conuersatione iusta querela esse non possit. Quis enim iuste queritur de homine qui nemini male uult, et quibus potest fideliter consulit, nec contra cuiusquam iniurias  tenet libidinem uindicandi, ut ueraciter dicat: ¬ªSicut et nos dimittimus debitoribus nostris?¬´  Et tamen eo ipso quod uerum dicit: ¬ªDimitte sicut et nos dimittimus,¬´ sine peccato se non esse declarat.

uII.  Custodiuit uias Dei, qui non sic exorbitat, ut eas relinquat; sed in eis currendo proficit, etsi aliquando ut infirmus offendit, aut titubat. Proficit autem minuendo peccata, donec perueniat ubi sine peccato sit. Non enim aliter potest eo modo proficere, nisi custodiendo uias eius. Declinat autem a mandatis Domini atque discedit apostata, non ille qui, etiamsi habet peccatum, confligendi tamen cum eo perseuerantiam non relinquit, donec eo perueniat ubi nulla cum morte contentio remanebit.

 uIII.  Abstinet se ab omni re mala, qui peccato, sine quo non est, uel nunquam omnino consentit, uel si aliquando premitur, non opprimitur, sicut luctator fortior, etsi aliquando tenetur, non ideo perdit quo superior inuenitur. Legitur sane homo sine crimine, legitur sine querela, et non legitur sine peccato, nisi filius hominis, unus idemque Dei Filius unicus.

IX.  uerissime tunc erunt homini multa bona, cum recesserit ab omni peccato. Tunc enim nulla erunt mala, ut non opus habeat dicere: ¬ªLibera nos a malo.¬´ Quamuis et tunc omnis qui proficit recta intentione proficiens, recedit ab omni peccato, et tanto inde longinquior, quanto plenitudini  iustitie perfectionique fit propinquior, quia et ipsa concupiscentia, quod est peccatum habitans in carne nostra, etsi manet adhuc in membris mortalibus, minui tamen non desinit in proficientibus. Aliud est ergo recedere ab omni peccato, quod nunc in opere est, aliud recessisse ab omni peccato, quod in illa perfectione tunc erit.

X.  Quomodo dictum est: ¬ªNon est qui faciat bonum, non est usque ad unum ,¬´ nisi quia populum quemdam psalmus ille culpat, in quo nec unus erat qui faceret bonum, dum uolunt remanere filii hominis, et non esse filii Dei, cuius gratia homo fit bonus ut faciat bonum? De illo enim bono dictum hic debemus accipere, quod ibi ait: ¬ªDeus de celo respexit super filios hominum, ut  uideat si est intelligens aut requirens Deum.¬´ Hoc ergo bonum, quod est requirere Deum, non erat qui faceret, non erat usque ad unum, sed in eo genere hominum, quod predestinatum est ad interitum. Super hos enim respexit Dei prescientia protulitque sententiam.

XI.  ¬ªNemo bonus, nisi unus Deus.¬´ Siue quia omnia que creata sunt, quamuis ea Deus fecerit bona ualde, Creatori tamen comparata, nec bona sunt, cui comparata nec sunt. Altissimo quippe et proprio modo quodam de se ipso dixit: ¬ªEgo sum qui sum,¬´ Sic dictum est, ¬ªNemo bonus nisi unus Deus ,¬´ quemadmodum de Ioanne dictum est: ¬ªNon erat ille lumen ,¬´ cum Dominus eum dicat esse lucernam, sicut discipulos  quibus dixit: ¬ªuos estis lumen mundi .¬´ Sed in comparatione luminis illius, quod est lumen uerum illuminans omnem hominem uenientem in hunc mundum, non erat ille lumen. Siue quia etiam ipsi filii Dei, comparati sibiipsis, quales in illa perfectione eterna futuri sunt, ita boni sunt, ut adhuc et mali sint, quod de illis dicere non auderem. Quis enim audeat dicere malos esse quorum pater est Deus, nisi ipse Dominus diceret: ¬ªSi ergo uos, cum sitis mali, nostis bona data dare filiis uestris, quanto magis ,¬´ et reliqua. Cum ait utique ¬ªpater uester,¬´ filios Dei iam esse monstrauit, quos tamen adhuc malos esse non tacuit. Unde est ille admonitus, qui interrogauerat quid boni faceret, ut illum quereret, cuius gratia bonus esset,  cui bonum esse, hoc est ipsum esse, qui incommutabiliter bonus, non potest omnino malus esse.

XII.  Si cor nostrum nos non reprehendat, fiduciam habemus ad Deum, et quecunque petierimus accipiemus ab eo . Hoc enim agitur uoluntate, credendo, sperando, diligendo, corpus castigando, eleemosynas faciendo, iniurias ignoscendo, instanter orando et proficiendi uires precando ueraciterque dicendo: ¬ªDimitte nobis, sicut et nos dimittimus,¬´ et: ¬ªNe nos inferas in tentationem, sed libera nos a malo.¬´ Hoc prorsus agitur, ut cor mundetur, et peccatum omne tollatur, et quod iudex iustus, cum in throno sederit, occultum inuenerit, minusque mundatum, eius misericordia  remittatur, ut Deo uiuendo totum sanum mundumque reddatur. Iudicium enim sine misericordia, sed illi qui non fecit misericordiam. Superaxaltat autem misericordia iudicio. Quod si non esset, que spes esset? Quandoquidem cum Rex iustus sederit in throno, quis gloriabitur se castum habere cor? aut quis gloriabitur mundum se esse a peccato? Tunc ergo per eius misericordiam iusti, plene perfecteque mundati, fulgebunt in regno Patris sui sicut sol.

XIII.  Mundat Christus Ecclesiam nunc lauacro aque in uerbo, abluens peccata preterita, et pellens ab ea dominationem malorum angelorum. Deinde, perficiens eius sanitates, facit eam occurrere in illam gloriosam, non habentem maculam, neque rugam. Quos enim predestinauit, illos et uocauit;  et quos uocauit, ipsos et iustificauit; quos autem iustificauit, illos et glorificauit. In hoc mysterio dictum arbitror: ¬ªEcce eiicio demonia, et sanitates perficio hodie et cras, et tertia die consummor ,¬´ id est, perficior. Dixit enim hoc ex persona corporis sui, quod est Ecclesia: disponens pro distinctis ordinatisque temporibus, quod in sua resurrectione significauit in triduo.

XIu.  Auertat se homo a delicto, cum proficiendo inde discedit, et renouatur de die in diem, et dirigat in opus misericordie, et ab omni delicto mundet cor suum: misereatur, ut quod restat, per ueniam dimittatur. Hoc enim salubriter et sine uana inanique iactantia, bene intelligitur in eo quod dixit S. Ioannes: ¬ªSi cor nostrum nos non reprehendat,  fiduciam habemus ad Dominum, et quecunque petierimus accipiemus ab eo. .¬´ Hoc enim uidetur isto loco admonuisse, ne cor nostrum nos in ipsa oratione et petitione reprehendat, hoc est, ne forte cum ceperimus dicere: ¬ªDimitte nobis sicut et nos dimittimus,¬´ compungamur non facere quod dicimus, aut etiam non audeamus dicere quod non facimus, et fiduciam petendi amittamus.

Xu.  Quomodo uerum est: ¬ªOmnis qui peccat non uidit eum, neque cognouit eum ,¬´ cum secundum uisionem et cognitionem que erit in specie, nemo eum in hac uita uideat atque cognoscat; secundum uisionem autem et cognitionem que est in fide, multi sunt qui peccent, certe ipsi apostate, qui tamen in eum aliquando  crediderunt, ut de nullo eorum dici possit, secundum uisionem et cognitionem que adhuc in fide est, ¬ªnon uidit eum, neque cognouit eum?¬´ Sed intelligendum arbitror, quia renouatio perficienda uidet et cognoscit; infirmitas uero absumenda, nec cognoscit eum. In cuius quantiscunque reliquiis interius constitutis si dixerimus quia peccatum non habemus, nos ipsos seducimus et ueritas in nobis non est.

XuI.  Cum per gratiam renouationis filii Dei sumus, tamen propter reliquias infirmitatis nondum apparuit quod erimus. Scimus quoniam cum apparuerit, similes ei erimus, quoniam uidebimus eum sicuti est. Tunc peccatum nullum erit,  quia infirmitas nec interior nec exterior ulla remanebit, et omnis qui habet hanc spem in eum, sanctificat se sicut et ipse sanctus est. Sanctificat enim se, non per seipsum, sed credendo in illum, et inuocando illum, qui sanctificat sanctos suos. Cuius sanctificationis perfectio, que nunc proficit, et crescit de die in diem, omnes infirmitatis reliquias ablatura est.

XuII.  Dei gratiam uel misericordiam uolumus impetrare, cum dicimus: ¬ªFiat uoluntas tua sicut in celo, ita et in terra,¬´ uel: ¬ªNenos inferas in tentationem, sed libera nos a malo.¬´ Ut quid enim ista orando tanto gemitu petimus, si uolentis hominis et currentis, non miserantis est Dei? Non quia hoc sine uoluntate nostra agitur, sed quia uoluntas  non implet quod agit, nisi diuinitus adiuuetur. Hec est fidei sanitas; que nos facit orare, querere ut inueniamus, petere ut accipiamus, pulsare ut aperiatur nobis. Contra istam qui disputat, contra seipsum claudit ostium misericordie Dei. Nolo plura dicere de re tanta, quia melius eam committo fidelium gemitibus quam meis sermonibus.

XuIII.  uoluntarium nostrum bonum est, cum Deus operatur in nobis et uelle et operari pro bona uoluntate. In Deuteronomio scriptum est: ¬ªuitam et mortem dedit ante faciem hominis, bonum et malum, et admonuit ut eligeret uitam .¬´ Sed et ipsa admonitio de misericordia uenit, nec aliquid prodesset eligere uitam, nisi Deus  eligendi caritatem inspiraret, et electam habere prestaret. De eo dictum est: ¬ªQuoniam ira in indignatione eius, et uita in uoluntate eius. .¬´ Item dictum est: ¬ªSi uelis precepta, seruabunt te. .¬´ Sed debet Deo agere gratias, quia precepta uoluit, qui desertus omni lumine ueritatis hec uelle non posset. Positis ante hominem igne et aqua, quo uult quidem porrigit manum; sed altior est qui uocat altius quam omnis humana cogitatio.

XIX.  Lex preuaricationis gratia posita est, donec ueniret semen cui promissum est. Unde subintrauit ut abundaret delictum, et ubi abundauit delictum, superabundauit gratia. Id est, ut acciperet homo precepta, superbe de suis uiribus fidens: in  quibus deficiens, et factus etiam preuaricator, liberatorem saluatoremque requireret; atque ita eum timor legis humilem factum, tanquam pedagogus ad fidem gratiamque perduceret. Ita multiplicatis infirmitatibus postea accelerauerunt, quibus sanandis opportune Christus aduenit. In cuius gratiam etiam iusti antiqui crediderunt, eadem ipsa gratia eius adiuti, ut gaudentes eum prenoscerent, et quidam etiam prenuntiarent esse uenturum, uel in illo populo Isrel, sicut Moyses, et Iesu Naue, et Samuel, et ceteri tales, uel extra ipsum populum, sicut Iob, uel ante ipsum populum, sicut Abraham, sicut Ne, et quicunque alii sunt, quos commemorat uel tacet diuina Scriptura. Unus enim Deus, et unus mediator  Dei et hominum homo Christus iehsu, sine cuius gratia nemo a condemnatione liberatur, siue quam traxit ex illo in quo omnes peccauerunt, siue quam postea suis iniquitatibus addidit.

XX. Dicitur: ¬ªAdiutor meus esto, ne derelinquas me:¬´ non utique ad corporalia bona capessenda et mala cauenda; sed ad gerendam perficiendamque iustitiam. Propter quod dicimus: ¬ªNe nos inferas in tentationem, sed libera nos a malo.¬´ Nec adiuuatur, nisi qui et ipse aliquid agit: adiuuatur autem, si inuocat, si credit, si secundum propositum uocatus est. Quomodo quos ante presciuit et predestinauit conformes imaginis filii sui, ut sit ipse primogenitus in multis fratribus. Quos autem predestinauit, illos et uocauit; quos uocauit, illos et iustificauit;  quos autem iustificauit, illos et glorificauit. Currimus ergo cum proficimus, dum sanitas nostra in proficientibus currit: sicut etiam cicatrix currere dicitur, quando bene uulnus diligenterque curatur, ut omni ex parte perfecti, sine ulla simus omnino infirmitate peccati, quod non solum uult Deus, uerum etiam ut impleatur facit atque adiuuat. Et hoc nobiscum agit gratia Dei per Christum Iesum Dominum nostrum, non solum preceptis, sacramentis, exemplis, sed etiam Spiritu sancto per quem latenter diffunditur caritas in cordibus nostris, qui interpellat gemitibus inenarrabilibus, donec in nobis sanitas perficiatur, et Deus, sicuti est uidendus in eterna ueritate, monstretur.

XXI. Quisquis fuisse uel esse in hac uita aliquem  hominem, uel aliquos homines putat, excepto uno mediatore Dei et hominum, quibus necessaria non fuerit remissio peccatorum, contrarius est diuine Scripture, ubi Apostolus dicit: ¬ªPer unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt .¬´ Et necesse est ut impia contentione asserat esse posse homines qui sine mediatore Christo, liberante atque saluante, sint liberi saluique a peccato; cum ille dixerit: ¬ªNon est opus sanis medicus, sed male habentibus. Non ueni uocare iustos, sed peccatores .¬´

XXII.  Quisquis autem dicit, post acceptam remissionem peccatorum, ita quemquam hominem  iuste uixisse in hac carne, uel uiuere, ut nullum habeat omnino peccatum, contradicit apostolo Ioanni, qui ait: ¬ªSi dixerimus quia peccatum non habemus, nos ipsos seducimus, et ueritas in nobis non est .¬´ Non enim ait ¬ªhabuimus,¬´ sed ¬ªhabemus.¬´ Quod si quisquam asserit de illo peccato dictum, quod habitat in carne nostra mortali, secundum uitium quod peccantis primi hominis uoluntate contractum est, cuius peccati desideriis ne obediamus, Paulus apostolus precipit: non autem peccare, qui eidem peccato, quamuis in carne habitanti, ad nullum opus malum omnino consentit, uel facti, uel dicti, uel cogitati, quamuis ipsa concupiscentia moueatur, que alio modo peccati nomen accepit, quod  ei consentire peccare sit, nobisque moueatur inuitis; subtiliter quidem ista discernit, sed uideat quid agatur de Dominica oratione, ubi dicimus: ¬ªDimitte nobis debita nostra.¬´ Quod, nisi fallor, non opus esset dicere, si nunquam, uel in lapsu lingue, uel in oblectanda cogitatione, eiusdem peccati desideriis aliquantulum consentiremus. Sed tantummodo dicendum esset: ¬ªNe nos inferas in tentationem, sed libera nos a malo.¬´ Nec Iacobus apostolus diceret: ¬ªIn multis offendimus omnes .¬´ Non enim offendit, nisi cui mala concupiscentia contra iustitie rationem, appetendo seu uitando, faciendum, uel dicendum, uel cogitandum aliquid, quod non debuit, siue fallens, siue preualens persuadet. Sed plane quisquis negat nos orare debere,  ne intremus in tentationem , ab auribus omnium remouendum et ore omnium anathematizandum esse non dubito.



CAPUT II. Ex libro de Natura et Gratia, ad Timasium et Iacobum.

SENTENTIA I.  Iustitiam Dei non in precepto legis, qua timor incutitur, sed in adiutorio gratie Christi, ad quam solam utiliter legis, uelut pedagogi, timor ducit, constitutam esse qui intelligit, ipse intelligit quare sit Christianus. Nam si per legem iustitia, ergo Christus gratis mortuus est.  Si autem non gratis mortuus est, in illo solo iustificatur impius, cui credendi in eum qui iustificat impium, deputatur fides ad iustitiam. Omnes, enim peccauerunt, et egent gloria Dei, iustificati gratis per sanguinem ipsius.

II.  Natura hominis primitus inculpata et sine ullo uitio creata est. Natura uero ista hominis, qua unusquisque ex Adam nascitur, iam medico indiget, quia sana non est. Omnia quidem bona, que habet in formatione, uita, sensibus, mente, a summo Deo habet creatore et artifice suo. uitium uero, quod ista naturalia bona contenebrat et infirmat, ut illuminatione et curatione opus habeat, non ab inculpabili artifice contractum est, sed ex originali peccato, quod commissum est libero arbitrio;  ac per hoc natura penalis ad uindictam iustissimam pertinet.

III.  Si enim iam sumus in Christo noua creatura, tamen eramus natura filii ire, sicut et ceteri. Deus autem, qui diues est in misericordia, propter multam dilectionem, qua nos dilexit, et cum essemus mortui delictis, conuiuificauit nos Christo, cuius gratia sumus salui facti.  Hec igitur Christi gratia, sine qua nec infantes, nec etate grandes, salui fieri possunt, non meritis redditur, sed gratis datur, propter quod gratia nominatur. ¬ªIustificati, inquit, gratis per sanguinem ipsius .¬´ Unde hi qui per illum non liberantur, siue quia audire nondum potuerunt, siue quia obedire  noluerunt, siue etiam, cum per etatem audire non possent, lauacrum regenerationis, quod accipere possent, per quod salui fierent, non acceperunt, iuste utique damnantur, quia sine peccato non sunt, uel quod originaliter traxerunt, uel quod malis moribus addiderunt. Omnes enim peccauerunt, siue in Adam, siue in seipsis, et egent gloria Dei.  Uniuersa igitur massa penas debet; et si omnibus debitum damnationis supplicium redderetur, non iniuste procul dubio redderetur. Qui ergo inde per gratiam liberantur, non uasa meritorum suorum, sed uasa misericordie nominantur. Cuius misericordie, nisi illius qui Christum Iesum misit in hunc mundum, peccatores saluos facere, quos presciuit, et predestinauit, et uocauit, et iustificauit, et glorificauit? Quis  igitur usque adeo dementissime insaniat, ut non agat ineffabiles gratias misericordie quos uoluit liberantis, qui recte nullo modo posset culpare iustitiam uniuersos omnino damnantis?

Iu.  Si secundum Scripturas sapiamus, non cogimur contra Christianam gratiam disputare, et ea dicere quibus demonstrare conemur naturam humanam, neque in paruulis medico indigere, quia sana est, et in maioribus sibi ipsam ad iustitiam, si uelit, posse sufficere. Acute quippe uidentur hec dici, sed in sapientia uerbi, qua euacuatur crux Christi, nec est ista sapientia desursum descendens.

u.  In scripturis Noui Testamenti discimus hanc esse intentionem legis arguentis, ut propter illa que perperam fiunt, confugiatur ad  gratiam Domini miserantis, uelut pedagogo concludente in eadem fide, que postea reuelata est, ubi et remittunt que male fiunt, et eadem gratia iuuante non fiunt.

uI.  Quantum est in homine lingue malum, ut a nullo homine domari possit, cum ab hominibus domentur et bestie? Neque hoc ideo dixit Apostolus, ut huius in nos mali dominationem per negligentiam permanere patiamur; sed ut ad domandam linguam diuine gratie poscamus auxilium. Non enim ait: ¬ªLinguam nullus domare potest, sed nullus hominum ;¬´ ut cum domatur Dei misericordia, Dei adiutorio, Dei gratia, fieri fateamur. Conetur ergo anima domare linguam, et dum conatur petat auxilium, et oret lingua, ut dometur  lingua, donante illo qui dixit ad suos: ¬ªNon enim uos estis qui loquimini, sed Spiritus Patris uestri qui loquitur in uobis .¬´ Itaque precepto facere commonemur quod conantes et nostris uiribus non ualentes, adiutorium diuinum precemur.

uII.  ¬ªSi quis autem uestrum indiget sapientia, postulet a Deo, qui dat omnibus affluenter, et non improperat, et dabitur ei. Postulet in fide nichil hesitans .¬´ Hec est fides, ad quam precepta compellunt, ut lex imperet, fides impetret.

uIII.  Oratio Dominica utrumque petendum esse commemorat, et ut dimittantur nobis  debita nostra, et ut non inducamur in tentationem. Illud, ut preterita expientur; hoc, ut futura uitentur. Quod licet non fiat, nisi uoluntas adsit, tamen ut fiat, uoluntas sola non sufficit. Ideo pro hac re nec superflua nec impudens Domino immolatur oratio. Nam quid stultius quam orare ne facias quod in potestate habeas?

IX.  Preuaricatorem legis digne lux deserit ueritatis, qua desertus utique cecus, et plus necesse est offendat, et cadendo uexetur, uexatusque non surgat. Ut ideo tantum audiat uocem legis, quo admoneatur implorare gratiam Saluatoris.

X.  Molestiis exercitata uita iustorum splendidius enituit; et eas per patientiam superando, maiorem gloriam comparauit, sed adiuta gratia Dei,  adiuta Spiritu Dei, adiuta misericordia Dei, non superba uoluntate se extollens, sed humili confessione fortitudinem promerens. Nouerat enim Deo dicere: ¬ªQuoniam tu es patientia mea .¬´

XI.  Utinam non fuisset miseria, ne ista esset misericordia necessaria! Sed iniquitatem peccati, tanto grauiorem, quanto facilius homo non peccaret, quem nulla adhuc tenebat infirmitas, pena iustissima subsecuta est, ut mercedem mutuam peccati sui in semetipso reciperet, amittens sub se positam sui corporis quodammodo obedientiam, quam precipuam sub domino suo ipse contempserat. Et quod nunc cum eadem lege peccati nascimur, que in membris nostris repugnat legi mentis, neque aduersus Deum murmurare, neque contra rem manifestissimam  disputare, sed pro pena illius misericordiam querere et orare debemus.

XII.  Sicut uulnere, uerbi gratia, claudicans ideo curatur. ut, sanato malo preterito, futurus dirigatur incessus; sic mala nostra non solum ad hoc supernus medicus sanat, ut illa iam non sint, sed ut de cetero recte ambulare possimus. Quod quidem etiam sani non nisi illo adiuuante poterimus.

XIII.  Medicus homo, cum sanauerit hominem, iam de cetero sustentandum elementis et alimentis corporalibus, ut eadem sanitas apto subsidio conualescat atque persistat, Deo dimittit, qui prebet ista in carne uiuentibus, cuius erant etiam illa que dum curaret adhibebat. Non enim quemquam  medicus ex his rebus quas ipse creauerit sanat, sed ex illius opibus qui creat omnia necessaria sanis atque uitiosis. Ipse autem Deus, cum per mediatorem Dei et hominum hominem Iesum Christum spiritalem sanat egrum, uel uiuificat mortuum, id est iustificat impium, et eum ad perfectam sanitatem, hoc est ad perfectam uitam iustitiamque perduxerit, non deserit, si non deseratur, ut pie semper iusteque uiuatur. Sicut enim oculus corporis, etiam plenissime sanus, nisi candore lucis adiutus, non potest cernere, sic homo etiam perfectissime iustificatus, nisi eterna luce diuinitus adiuuetur, recte non potest uiuere.

XIu.  Propter uoluntatem nostram,  sine qua bene non possumus operari, cito potest subrepere animo humano, ut quod bene operatur, suum tantummodo existimet et dicat in abundantia sua: ¬ªNon mouebor in eternum .¬´ Ideo qui in uoluntate sua prestiterat decori eius uirtutem, auertit faciem suam paululum, ut qui hoc dixerat fieret conturbatus, quoniam ipse est ille tumor sanandus doloribus . Non itaque dicitur homini: Necesse est peccare, ne pecces sed dicitur homini: Deserit aliquantum Deus, unde superbis, ut scias non tuum, sed eius esse, et discas superbus non esse.

Xu.  uitium quo peccatum commititur, nondum omni ex parte sanatum est. Quod quidem ut inolesceret, de non recte usa sanitate descendit.  Ex quo uitio iam male ualens, uel infirmitate, uel cecitate plura committit. Pro quo supplicandum est ut sanetur, ut deinceps in perpetua sanitate uiuatur; non superbiendum, quasi homo eadem potestate sanetur, qua potestate uitiatus est.

XuI.  Ipsam superbiam, que in recte factis animo insidiatur humano, non cito Deus sanat. Pro qua sananda illi pie anime cum lacrymis et magnis gemitibus supplicant, ut ad eam superandam et quodammodo calcandam, et obterendam, dexteram conantibus porrigat, cum extrema eius umbra illo meridie quantum arbitror absorbebitur. Qui meridies, Scriptura dicente, promittitur: ¬ªEt educet quasi lumen iustitiam tuam, et iudicium tuum sicut meridiem,¬´ si fiat quod supra scriptum  est: ¬ªReuela Domino uiam tuam, et spera in eum, et ipse faciet .¬´

XuII.  Operamur et nos, sed Deo operante cooperamur, quia misericordia eius preuenit nos. Preuenit autem ut sanemur, quia et subsequetur ut etiam sanati uegetemur. Preuenit ut uocemur, subsequetur ut glorificemur. Preuenit ut pie uiuamus, subsequetur ut cum illo semper uiuamus; quia sine illo nichil facere possumus. Utrumque enim scriptum est, et, ¬ªDeus meus, misericordia eius preueniet ¬ªme ;¬´ et: ¬ªMisericordia tua subsequetur me per omnes dies uite mee .¬´

XuIII.  Reuelemus ad Dominum uiam nostram confessione, non defensione laudemus. Si  enim non est ipsius uia, sed nostra, procul dubio non est recta. Reuelemus eam confitendo, quia non eum latet, etiamsi operire conemur . Bonum est autem confiteri Domino. Ita enim quod ei placet dabit nobis, si quod ei displicet in nobis, displiceat et nobis. ¬ªAuertet,¬´ sicut scriptum est, ¬ªsemitas nostras a uia sua,¬´ et nostram faciet esse que sua est, quoniam ab ipso prebetur credentibus in eum et sperantibus in eum, ut ipse faciat.

XIX.  Non debemus sic laudare Creatorem, ut cogamur dicere, imo uere conuincamur dicere superfluum Saluatorem. Naturam itaque hominis dignis laudibus honoremus, easque laudes ad Creatoris gloriam referamus. Sed quia nos creauit, ita simus grati,  ut non simus, quia sanat, ingrati. uitia sane nostra que sanat, non diuino operi, sed humane uoluntati, iusteque illius uindicte tribuamus. Sed ut in nostra potestate fuisse ne accederent confitemur, ita ut sanentur in illius magis esse misericordia, quam in nostra potestate fateamur.

XX.  Quorumdam exempla, quos peccasse legimus, non ideo scripta dicit qui sanum sapit ut ad desperationem non peccandi ualeant, et securitatem peccandi nobis quodammodo prebere uideantur; sed ut disceremus, uel penitendi humilitatem, uel etiam in talibus lapsibus non desperandam salutem. Quidam enim in peccata prolapsi desperatione plus pereunt, nec solum penitendi negligunt medicinam, sed ad explenda inhonesta et  nefaria desideria serui libidinum et sceleratarum cupiditatum fiunt, quasi perdant, si non fecerint quod instigat libido, cum eos iam maneat certa damnatio. Aduersus hunc morbum, nimium periculosum et exitiabilem, ualet commemoratio peccatorum, etiam in que iusti sanctique prolapsi sunt.

XXI.  Non frustra etiam iustos in oratione dicere, ¬ªDimitte nobis debita nostra, sicut et nos dimittimus debitoribus nostris .¬´ Dominumque Christum, cum eamdem orationem docendo explicuisset, ueracissime subdidisse: ¬ªSi enim dimiseritis hominibus peccata, dimittet uobis Pater uester peccata uestra .¬´ Per hoc enim quotidianum spiritale quodammodo incensum, quod ante Deum in altare cordis, quod sursum habere  admonemur, infertur, etiamsi non hic uiuatur sine peccato, licet mori sine peccato, dum subinde uenia deletur, quod subinde ignorantia uel infirmitate committitur.

XXII.  Deus tam bonus quam iustus, talem hominem fecit, qui peccato carere sufficeret, sed si uoluisset. Quis enim eum nescit sanum et inculpabilem factum, et libero arbitrio atque ad iuste uiuendum potestate libera constitutum? Sed nunc de illo agitur, quem semiuiuum latrones in uia reliquerunt. Qui grauibus saucius confossusque uulneribus, non ita potest ad iustitie culmen ascendere, sicut potuit inde descendere, qui etiamsi iam in stabulo est, adhuc curatur. Non igitur Deus impossibilia iubet; sed iubendo admonet et facere quod  possis, et petere quod non possis.

XXIII.  Ea fides iustos sanauit antiquos que sanat et nos, id est, mediatoris Dei et hominum hominis Christi Iesu. Fides sanguinis eius, fides mortis eius, et resurrectionis eius. ¬ªHabentes ergo eumdem spiritum fidei et nos credimus, propter quod et loquimur .¬´

XXIu.  Dimitte hominem, clamet quod clamabat. Non enim tantum desiderat, ut per indulgentiam sit de preteritis impunitus, sed etiam ut sit de cetero ad non peccandum fortis et ualidus. Condelectatur enim legi Dei secundum interiorem hominem. uidet autem aliam legem in membris suis repugnantem legi mentis sue. uidet esse, non recolit  fuisse, presentibus urgetur, non preterita reminiscitur. Nec tantum repugnantem uidet, uerum etiam captiuantem se in lege peccati, que est in membris eius, non que fuit. Hinc est quod clamat: ¬ªInfelix homo, quis me liberabit de corpore mortis huius?¬´  Sinatur orare, sinatur adiutorium medici potentissimi flagitare, quid contradicitur? quid obstrepitur? quid miser misericordiam Christi petere prohibetur?

XXu.  Adiutorium postulamus dicentes: ¬ªNe nos inferas in tentationem.¬´ Quod adiutorium non posceremus, si resisti nullo modo posse crederemus. Potest peccatum caueri, sed opitulante illo qui non potest falli. Nam et hoc ipsum ad cauendum peccatum pertinet, si ueraciter dicimus: ¬ªDimitte  nobis debita nostra, sicut et nos dimittimus debitoribus nostris.¬´ Duobus enim modis etiam in corpore cauetur morbi malum, ut non accidat et ut, si acciderit, cito sanetur. Ut non accidat caueamus dicendo: ¬ªNe nos inferas in tentationem:¬´ ut cito sanetur, caueamus dicendo, ¬ªDimitte nobis debita nostra.¬´

XXuI.  Recte enim fortasse quererentur homines si erroris et libidinis nullus hominum uictor existeret. Cum uero ubique sit presens qui multis modis per creaturam sibi Domino seruientem aduersum uocet, doceat credentem, consoletur sperantem, diligentem adhortetur, conantem adiuuet, exaudiat deprecantem, non tibi deputatur ad culpam quod inuitus ignoras, sed quod negligis querere quod ignoras;  neque illud quod uulnerata membra non colligis, sed quod uolentem sanare contemnis.

XXuII.  ualde bona sunt precepta, si legitime his utamur. Eo quippe ipso, quo firmissime creditur Deum iustum et bonum impossibilia non potuisse precipere, hinc admonemur, et in facilibus quid agamus, et in difficilibus quid petamus. Omnia quippe fiunt facilia caritati, cui uni Christi sarcina leuis est, aut ea una est sarcina ipsa que leuis est. Secundum hoc dictum est, ¬ªet precepta eius grauia non sunt ;¬´ ut cui grauia sunt consideret non potuisse diuinitus dici, ¬ªgrauia non sunt,¬´ nisi quia potest esse cordis affectus cui grauia non sint, et petat quo destituitur, ut impleat quod iubetur.

 XXuIII.  Quomodo dicitur. ¬ªPropter uerba labiorum tuorum, ego custodiui uias duras ,¬´ nisi quia utrumque uerum est?  Dure timori sunt, leues amori. Charitas ergo inchoata, inchoata iustitia est; caritas prouecta, prouecta iustitia est; caritas magna, magna iustitia est; caritas perfecta, perfecta iustitia est. Sed caritas de corde puro, et conscientia bona, et fide non ficta, que tunc maxima est in hac uita, quando pro illa ipsa contemnitur uita.



CAPUT III. Ex epistolis et libro de Gratia et libero Arbitrio ad ualentinum monachum.

SENTENTIA I.  Primo Dominus iehsu, sicut  scriptum est in Euangelio Ioannis apostoli, non uenit ut iudicaret, mundum, sed ut saluaretur mundus per ipsum . Postea uero, sicut scribit Paulus apostolus, iudicabit Deus mundum, quando uenturus est, sicut tota Ecclesia in symbolo confitetur, iudicare uiuos et mortuos . Si ergo Dei gratia non est, quomodo saluat mundum? et si non est liberum arbitrium, quomodo iudicat mundum?

II.  Soli paruuli, qui nondum habent opera propria, uel bona, uel mala, secundum solum originale peccatum damnabuntur, quibus per lauacrum regenerationis non subuenit gratia Saluatoris. Ceteri autem omnes, qui iam utentes libero arbitrio, sua propria peccata originali peccato insuper  addiderunt, si de potestate tenebrarum per gratiam Dei non eruuntur, nec transferuntur ad regnum Christi, non solum secundum originis, uerum etiam secundum proprie uoluntatis merita, iudicium reportabunt. Boni uero etiam ipsi quidem secundum bone uoluntatis sue merita premium consequentur, sed etiam ipsam bonam uoluntatem per Dei gratiam consecuti sunt. Ac sic implebitur quod scriptum est: ¬ªIra et indignatio, tribulatio et angustia, in omnem animam hominis operantis malum, Iudei primum et Greci .¬´

III.  Fides sane catholica neque liberum arbitrium negat, siue in uitam malam, siue in bonam; neque tantum ei tribuit, ut sine Dei gratia ualeat aliquid, siue ut ex malo conuertatur in bonum,  siue ut in bono perseueranter proficiat, siue ut ad bonum sempiternum perueniat, ubi iam non timeat ne deficiat.

Iu.  Sic intellige quod tibi preceptum est, ¬ªRectos cursus fac pedibus tuis, et uias tuas dirige .¬´ Ut noueris, cum hoc facis, a Domino Deo tibi prestari ut hoc facias, et non declinabis ad dexteram, quamuis ambules in uiis dextris, non confidens in uirtute tua, et ipse erit uirtus tua, qui rectos faciet cursus tuos, et itinera tua in pace producet. Quapropter quicunque dicit: uoluntas mea mihi sufficit ad facienda opera bona, declinat in dexteram. Sed rursus illi qui putant bonam uitam esse deserendam, quando audiunt sic Dei gratiam predicari, ut credatur et intelligatur uoluntates  hominum ipsa ex malis bonas facere, ipsa etiam quas feceris custodire, in sinistram declinant.


Ex libro de Gratia et libero Arbitrio.

u.  Solet dicere humana superbia. ¬ªSi scissem, fecissem, ideo non feci, quia nesciui;¬´ aut, ¬ªSi scirem, facerem, ideo non facio, quia nescio.¬´ Hec eis excusatio tollitur, quando preceptum datur, uel scientia non peccandi manifestatur. Sed sunt homines qui etiam de ipso Deo se excusare conantur. Quibus dicit apostolus Iacobus: ¬ªNemo cum tentatur, dicat quoniam a Deo tentor. Deus enim intentator malorum est. Ipse autem neminem tentat, unusquisque uero tentatur a concupiscentia  sua abstractus et illectus. Dein concupiscentia, cum conceperit, parit peccatum; peccatum uero cum consummatum fuerit, generat mortem .¬´ Item de ipso Deo se excusare uolentibus respondit liber Prouerbiorum Salomonis: ¬ªInsipientia uiri uiolat uias eius. Deum autem causatur in corde suo .¬´ Et liber Ecclesiasticus dicit: ¬ªNe dixeris quia propter Dominum recessi, que enim odit ne facias. Ne dixeris quia ipse me induxit. Non enim opus habet uiro peccatore. Omne exsecramentum odit Dominus, et non est amabile timentibus illum. Ipse ab initio fecit illum, et relinquit illum in manu consilii sui. Si uolueris, seruabis mandata et fidem bonam placiti .¬´

 uI.  Nemo Deum causetur in corde suo, sed sibi imputet quisque cum peccat, neque cum aliquid secundum Deum operatur, alienet hoc a propria uoluntate. Quando enim uolens facit, tunc dicendum est opus bonum, tunc speranda est boni operis merces ab eo de quo dictum est: ¬ªQui reddet unicuique iuxta opera sua .¬´

uII.  Grauius peccare hominem scientem, quam nescientem. Nec tamen ideo confugiendum est ad ignorantie tenebras ut in eis quisque requirat excusationem. Aliud est enim nesciuisse, aliud scire noluisse. uoluntas quippe arguitur in eo de quo dicitur: ¬ªNoluit intelligere ut bene ageret .¬´ Sed et illa ignorantia, que non est eorum qui scire nolunt, sed eorum qui tanquam simpliciter  nesciunt, neminem sic excusat, ut sempiterno igne non ardeat, si propterea non credidit, quia non audiuit omnino quid crederet, sed fortasse ut mitius ardeat. Non enim sine causa dictum est: ¬ªEffunde iram tuam in gentes que te non nouerunt, ,¬´ et illud quod ait Apostolus: ¬ªCum uenerit in flamma ignis dare uindictam in eos qui ignorant Deum .¬´

uIII.  Metuendum est ne diuina testimonia in defensione liberi arbitrii sic intelligantur, ut ad uitam piam et bonam conuersationem, cui merces eterna debetur, adiutorio et gratie Dei locus non relinquatur, ut audeat miser homo, quando bene uiuit et bene operatur, uel potius bene uiuere et bene operari sibi uidetur, in seipso, non in Domino  gloriari, et spem recte uiuendi in seipso ponere, ut sequatur eum maledictum Ieremie prophete dicentis: ¬ªMaledictus homo qui spem habet in homine, et firmat carnem brachii sui, et a Domino discedit cor eius .¬´ Quia enim non dixit propheta: ¬ªMaledictus homo qui spem habet in seipso,¬´ posset alicui uideri, ideo dictum esse, ¬ªMaledictus homo qui spem habet in homine,¬´ ut nemo habeat spem in altero homine, sed in se. Ut ergo ostenderet sic se admonuisse hominem, ut nec in seipso haberet spem, propterea cum dixisset, ¬ªMaledictus homo qui spem habet in homine,¬´ mox addidit, ¬ªet firmat carnem brachii sui.¬´ Brachium pro potentia posuit operandi, in nomine autem carnis  intelligenda est humana fragilitas. Ac per hoc firmat carnem brachii sui, qui potentiam fragilem atque inualidam, id est, humanam, sufficere sibi ad bene operandum putat, nec adiutorium sperat a Domino. Propter hoc enim subiecit, ¬ªet a Domino discedit cor eius.¬´ Nos ergo ad bene operandum spem non habeamus in homine, firmantes carnem brachii nostri; nec a Domino discedat cor nostrum, sed ei dicat: ¬ªAdiutor meus esto, ne derelinquas me neque despicias me, Deus salutaris meus .¬´

IX.  ¬ªGratias autem Deo qui dat nobis uictoriam per Dominum nostrum Iesum Christum. .¬´ Ergo et uictoria, qua peccatum uincitur, nichil est aliud quam Dei donum, in isto certamine  adiuuantis liberum arbitrium.

X.  Dicat celestis magister: ¬ªuigilate et orate ne intretis in tentationem .¬´ Ergo unusquisque contra suam concupiscentiam dimicans, oret ne intret in tentationem, id est, ne sit ab illa abstractus et illectus. Non autem intrat in tentationem, si uoluntate bona uincat concupiscentiam malam. Nec tamen sufficit arbitrium uoluntatis humane, nisi a Domino uictoria concedatur oranti ne intret in tentationem. Quid uero euidentius quam Dei ostenditur gratia, ubi quod oratur accipitur? Si enim dixisset Saluator noster: ¬ªuigilate ne intretis in tentationem,¬´ admonuisse tantummodo uideretur. Cum uero addidit, ¬ªet orate,¬´ ostenditur Deum adiuuare ne intretur in tentationem.

 XI.  Nisi Dei donum esset etiam ipsa ad Deum nostra conuersio, non ei diceretur: ¬ªDeus uirtutum, conuerte nos ;¬´ et: ¬ªDeus, tu conuertens uiuificabis nos ,¬´ et: ¬ªConuerte nos, Deus sanitatum nostrarum ,¬´ et huiusmodi alia, que commemorare longum est. Nam et uenire ad Christum quid est aliud, nisi ad eum credendo conuerti? et tamen ait: ¬ªNemo potest uenire ad me, nisi datum fuerit a Patre meo .

XII.  Probatur gratia Dei non secundum merita nostra dari, quandoquidem non solum nullis bonis, uerum etiam multis meritis malis precedentibus uidemus datam, et quotidie uidemus dari. Sed plane cum data fuerit, incipiunt esse etiam merita  nostra bona, per illam tamen. Nam si se illa subtraxerit, cadit homo, non erectus, sed precipitatus libero arbitrio. Quapropter nec quando ceperit homo habere merita bona sibi debet tribuere illa, sed Deo, qui dicitur: ¬ªAdiutor meus esto, ne derelinquas me .¬´

XIII.  Necessarium est homini ut gratia Dei non solum iustificetur impius, id est, ex impio fiat iustus, cum redduntur ei bona pro malis, sed etiam, cum fuerit iam iustificatus ex fide, ambulet cum illo gratia, et incumbat super ipsam ne cadat. Propter hoc scriptum est in Cantico canticorum de ipsa Ecclesia: ¬ªQue est ista que ascendit dealbata, incumbens super fratruelem suum?¬´  Dealbata  est enim que per seipsam alba esse non posset. Et a quo dealbata est, nisi ab illo qui per prophetam dicit: ¬ªSi fuerint peccata uestra ut Phenicium, sicut niuem dealbabo .¬´ Quando ergo dealbata est, nichil boni merebatur. Iam uero alba facta, bene ambulat, sed si super eum, a quo dealbata est, perseueranter incumbat. Propter quod et ipse iehsu, super quem incumbit dealbata, dixit discipulis suis: ¬ªSine me nichil potestis facere .¬´

XIu.  Dona sua coronat Deus, non merita tua, si tibi a teipso, non ab illo, sunt merita tua. Hec enim si talia sunt, mala sunt, que non coronat Deus; si autem bona sunt, Dei dona sunt, quia sicut dicit apostolus Iacobus: ¬ªOmne datum optimum  et omne donum perfectum desursum est descendens a Patre luminum .¬´ Unde dicit Ioannes precursor Domini nostri: ¬ªNon potest homo accipere quidquam, nisi fuerit ei datum de celo .¬´ Utique de celo, unde etiam uenit Spiritus, quando iehsu ascendit in altum, captiuauit captiuitatem, dedit dona hominibus.

Xu.  uita bona nostra nichil est aliud quam Dei gratia. Sine dubio et uita eterna, que bone uite redditur, Dei gratia est. Et ipsa enim gratis datur, quia gratis data est illa cui datur. Sed illa cui datur, tantummodo gratia est. Hec autem que illi datur, quoniam premium eius est, gratia est pro gratia, tanquam merces pro iustitia.

XuI.  Quando spiritu actiones carnis  mortificatis ut uiuatis, illum glorificate, illum laudate, illi gratias agite, cuius spiritu agimini, ut ista ualeatis, et uos filios Dei esse monstretis.  Quotquot enim spiritu Dei aguntur, hi filii sunt Dei; quotquot ergo adiuncto solo adiutorio legis, sine adiutorio gratie, confidentes in uirtute sua, suo spiritu aguntur, non sunt filii Dei.

XuII.  Neque scientia diuine legis, neque natura, neque sola remissio peccatorum, est illa gratia que per Iesum Christum Dominum nostrum datur; sed ipsa facit ut lex impleatur, et natura liberetur, ne peccatum dominetur.

XuIII.  Quod lex iubet facere non ualemus, nisi per fidem rogando impetremus ut facere ualeamus. Nam si fides liberi est tantummodo arbitrii, nec  datur a Deo, propter quid pro eis qui nolunt credere, oramus ut credant? Quod prorsus faceremus inaniter nisi rectissime crederemus etiam peruersas et fidei contrarias uoluntates omnipotentem Deum ad credendum posse conuertere.

XIX.  Meminerimus Deum dicere: ¬ªConuertimini et uiuetis,¬´ cui dicitur: ¬ªConuerte nos, Deus.¬´ Meminerimus Deum dicere: ¬ªProiicite a uobis omnes impietates uestras;¬´ cum ipse iustificet impium. Meminerimus ipsum dicere: ¬ªFacite uobis cor nouum et spiritum nouum,¬´ qui dicit: ¬ªDabo uobis cor nouum et spiritum nouum dabo uobis .¬´ Quomodo ergo quod dicit: ¬ªFacite uobis,¬´ hoc dicit:  Dabo uobis?¬´ Quare iubet, si ipse daturus est? Quare dat, si homo facturus est? nisi quia dat quod iubet, cum adiuuat ut faciat cui iubet.

XX.  Semper est in nobis uoluntas libera, sed non semper est bona. Aut enim a iustitia libera est quando seruit peccato, et tunc est mala: aut a peccato libera est quando seruit iustitie, et tunc est bona. Gratia uero Dei semper est bona, et per hanc fit ut sit homo uoluntatis bone, qui prius fuit uoluntatis male. Per hanc etiam fit, ut ipsa bona uoluntas, que iam esse cepit, augeatur, et tam magna fiat, ut possit implere diuina mandata que uoluerit, cum ualde perfecteque uoluerit. Ad hoc enim ualet quod scriptum est: ¬ªSi uolueris, conseruabis mandata ,¬´ ut homo qui uoluerit et non potuerit,  nondum se plane uelle cognoscat et oret ut habeat tantam uoluntatem, quanta sufficit ad implenda mandata. Sic quippe adiuuatur ut faciat quod iubetur.

XXI.  Non iuberet Deus quod sciret non posse ab homine fieri, quis hoc nesciat? Sed ideo iubet aliqua que non possumus, ut nouerimus quid ab illo petere debeamus. Ipsa est enim fides, que orando impetrat quod lex imperat.

XXII.  Certum est nos mandata seruare, si uolumus. Sed quia preparatur uoluntas a Domino, ab illo petendum est ut tantum uelimus, quantum sufficit ut uolendo faciamus. Certum est nos uelle cum uolumus. Sed ille facit ut uelimus bonum, de quo dictum est quod paulo ante posui, quod preparatur  uoluntas a Domino, de quo dictum est: ¬ªA Domino gressus hominis dirigentur, et uiam eius uolet ,¬´ de quo dictum est: ¬ªDeus qui operatur in uobis et uelle .¬´ Certum est nos facere cum facimus. Sed ille facit ut faciamus, prebendo uires efficacissimas uoluntati, qui dixit: ¬ªFaciam ut in iustificationibus meis ambuletis, et iudicia mea obseruetis et faciatis .¬´ Cum dicit: ¬ªFaciam ut faciatis,¬´ quid aliud dicit nisi, Auferam a uobis cor lapideum unde non faciebatis, et dabo cor carneum unde faciatis? Et hoc quid est nisi, Auferam cor durum unde non faciebatis, et dabo cor obediens unde faciatis? Ille facit ut faciamus, cui dicit homo: ¬ªPone, Domine, custodiam ori meo .¬´ Hoc est enim dicere:  Fac ut ponam custodiam ori meo. Quod beneficium Dei iam fuerat consecutus qui dixit: ¬ªPosui ori meo custodiam .¬´

XXIII.  Omnipotens Deus cooperando perficit quod operando incipit, quoniam ipse ut uelimus operatur incipiens, quo uolentibus cooperatur perficiens. Propter quod ait Apostolus: ¬ªCertus sum quoniam qui operatur in uobis opus bonum, perficiet usque in diem Christi Iesu.¬´ Ut ergo uelimus, sine nobis operatur; cum autem uolumus, et sic uolumus ut faciamus, nobiscum cooperatur. Tamen sine illo, uel operante ut uelimus, uel cooperante cum uolumus, ad bona pietatis opera nichil ualemus.

 XXIu. . Cur dictum est: ¬ªDiligamus inuicem, quia dilectio ex Deo est¬´ , nisi quia precepto admonitum est liberum arbitrium ut quereret Dei donum? Quod quidem sine suo fructu prorsus admoneretur, nisi prius acciperet aliquid dilectionis, ut addi sibi quereret unde quod iubebatur impleret, cum dicitur: ¬ªDiligamus inuicem,¬´ lex est: cum dicitur, ¬ªquia dilectio ex Deo est,¬´ gratia est. Sapientia quippe Dei legem et misericordiam in lingua portat. Unde scriptum est in psalmo: ¬ªEt enim benedictionem dabit qui legem dedit .¬´

XXu.  Quid est amentius, et ab ipsa sanctitate caritatis alienius quam confiteri ex Deo esse scientiam, que sine caritate inflat, et ex nobis  esse caritatem, que facit ut scientia inflare non possit? Item cum dicit Apostolus: ¬ªSuper eminentem scientie caritatem Christi ,¬´ quid est insanius quam putare ex Deo esse scientiam, que subdenda est caritati, et ex hominibus caritatem, que supereminet scientie? Fides autem uera et doctrina sana ambas esse dicit ex Deo, quia scriptum est: ¬ªA facie eius scientia et intellectus procedit,¬´ et scriptum est: ¬ªCharitas autem ex Deo est,¬´ et legimus spiritum scientie et pietatis, legimus spiritum uirtutis et caritatis, et continentie. Sed maius est donum caritatis, quam scientie. Nam scientia, quando est in homine, caritas est necessaria, ne infletur. Charitas autem non emulatur, non agit perperam, non inflatur.

 XXuI.  Gratia Dei uoluntas humana non tollitur, sed ex mala mutatur in bonam; et cum bona fuerit, adiuuatur.

XXuII.  Fixum debet esse et immobile in corde uestro, quia non est iniquitas apud Deum. Ac per hoc, quod legitis in litteris ueritatis, a Deo seduci homines, aut obtundi, uel obdurari corda eorum, nolite dubitare precessisse mala merita eorum, ut iuste ista paterentur, ne incurramus in illud prouerbium Salomonis: ¬ªInsipientia uiri uiolat uias eius, Deum autem causatur in corde suo .¬´

XXuIII.  Gratia non secundum merita hominum datur, alioquin gratia iam non est gratia: quia ideo gratia uocatur, quia gratis datur.

 XXIX.  Lex autem subintrauit, ut abundaret delictum; ubi autem abundauit delictum, superabundauit gratia. Sed utique gratia id agitur, ut iam fiant bona ab eis qui fecerant mala, non ut perseuerent in malis, et reddi sibi existiment bona. Non itaque debent dicere: ¬ªFaciamus mala ut ueniant bona;¬´ sed: Fecimus mala et uenerunt bona: iam faciamus bona, ut in futuro seculo recipiamus pro bonis bona, qui in hoc seculo recepimus pro malis bona.

XXX.  Quando auditis dicentem Dominum: ¬ªEgo Dominus seduxi prophetam illum ;¬´ et quod ait Apostolus: ¬ªCuius uult miseretur, et quem uult obdurat ,¬´ in  eo quem seduci permittit uel obdurari, mala eius merita credite; in eo uero cuius miseretur, gratiam Dei non reddendis mala pro malis, sed bona pro malis, fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus: ¬ªEgo induraui Pharaonem,¬´ uel ¬ªInduraui,¬´ aut ¬ªIndurabo cor Pharaonis.¬´ Non enim propterea ipse Pharao non indurauit cor suum. Nam et hoc de illo legitur, quando ablata est de Aegypto cynomyia, dicente Scriptura: ¬ªEt ingrauauit Pharao cor suum in isto tempore, et noluit dimittere populum .¬´ Ac per hoc et Deus indurauit per iustum iudicium, et ipse Pharao per liberum arbitrium.

XXXI. . Certi estote quia non erit inanis  labor uester, si in bono proposito proficientes perseueretis usque in finem. Deus enim, qui modo illis quos liberat non reddit secundum opera eorum, tunc reddet unicuique secundum opera eius. Reddet omnino Deus et mala pro malis, quoniam iustus est, et bona pro malis, quoniam bonus est, et bona pro bonis, quoniam bonus et iustus est. Tantummodo mala pro bonis non reddet, quoniam iniustus non est. Reddet ergo mala pro malis, penam pro iniustitia, et reddit bona pro malis, gratiam pro iniustitia, et reddet bona pro bonis, gratiam pro gratia.



CAPUT Iu. Ex libro de Correptione et Gratia, ad prefatum  ualentinum.

SENTENTIA I.  Dominus non solum ostendit nobis a quo malo declinemus, et quod bonum faciamus, quod solum potest legis littera, uerum etiam adiuuat nos, ut declinemus a malo, et faciamus bonum, quod nullus potest sine spiritu gratie. Que si desit, ad hoc lex adest, ut reos faciat et occidat. Propter quod dicit Apostolus: ¬ªLittera occidit, spiritus autem uiuificat.¬´ Qui ergo legitime lege utitur, dicit in ea bonum et malum; et non confidens in uirtute sua, confugit ad Dei gratiam, qua prestante declinet a malo, et faciat bonum. Quis autem confugit ad gratiam, nisi cum a Domino gressus hominis diriguntur, et uiani eius uolet? ac per hoc et desiderare auxilium gratie, initium gratie est, de quo ait ille:  ¬ªEt dixi, nunc cepi, hec est mutatio dextere Excelsi .¬´

II.  Liberum arbitrium et ad malum et ad bonum faciendum confitendum est nos habere. Sed in malo faciendo liber est quisque iustitie, seruusque peccati; in bono autem liber esse nullus potest, nisi fuerit liberatus ab eo qui dixit: ¬ªSi uos filius liberauerit, tunc uere liberi eritis .¬´ Nec ita ut cum quisque fuerit a peccati dominatione liberatus, iam non indigeat sui liberatoris auxilio; sed ita potius, ut ab illo audiens: ¬ªSine me nichil potestis facere ,¬´ dicat ei et ipse: ¬ªAdiutor meus esto, ne derelinquas me ,¬´ et cetera.

 III.  Non se fallant qui dicunt: Ut quid nobis predicatur atque precipitur ut declinemus a malo et faciamus bonum, si hoc nos non agimus, sed id uelle et operari Deus operatur in nobis? Sed potius intelligant, si filii Dei sunt, spiritu Dei se agi, ut quod agendum est agant; et cum egerint, illi a quo aguntur gratias agant. Aguntur enim ut agant, non ut ipsi nichil agant, et ad hoc eis ostenditur quid agere debeant, ut quando id agunt sicut agendum est, id est, cum dilectione et delectatione iustitie, suauitatem quam dedit Dominus, ut terra eius daret fructum suum, accepisse se gaudeant; quando autem non agunt, siue omnino non faciendo, siue non ex caritate faciendo, orent ut quod nondum habent accipiant. Quid enim habebunt quod non accepturi  sunt, aut quid habent, quod non acceperunt?

Iu.  Doctores Ecclesiarum apostoli omnia faciebant et precipiebant que fierent, et corripiebant si non fierent, et orabant ut fierent. Precepit Apostolus dicens: ¬ªOmnia uestra in caritate fiant .¬´ Corripit dicens: ¬ªIam quidem omnino delictum est in uobis, quia iudicia habetis uobiscum. Quare enim non magis iniquitatem patimini? quare non potius fraudamini? Sed uos iniquitatem facitis, et fraudatis, et hoc fratres. An nescitis quia iniusti regnum Dei non possidebunt?¬´  Audiamus et orantem: ¬ªuos autem, inquit, Dominus multiplicet, ut abundare faciat in caritate in inuicem et in omnes .¬´ Precipit ut habeatur caritas, corripit  quia non habetur caritas, orat ut abundet caritas. O homo, in preceptione cognosce quid debeas habere; in correptione cognosce tuo te uitio non habere; in oratione cognosce unde accipias quod uis habere.

u.  Quod uult pro se fieri qui corripi non uult, et dicit: Ora potius pro me, ideo corripiendus est, ut faciat etiam ipse pro se. Dolor quippe ille, quo sibi displicet quando sentit correptionis aculeum, excitat eum in maioris orationis affectum, ut, Deo miserante, incremento caritatis adiutus, desinat agere pudenda et dolenda, et agat laudanda atque gratanda.

uI.  Correptionis utilitas, que nunc maior, nunc minor, pro peccatorum diuersitate salubriter  adhibetur, tunc est salubris, quando supernus medicus respicit. Non enim aliquid proficit, nisi cum fecit ut peccati sui quemque peniteat. Et quis hoc dat, nisi qui respexit apostolum Petrum negantem et fecit flentem?

uII.  Potest Deus quem uult, etiam nullo homine corripiente, corrigere, et ad dolorem salubrem penitentie occultissima et potentissima medicine sue potestate perducere. Et sicut non est ab oratione cessandum pro eis quos corrigi uolumus, etiamsi nullo hominum orante pro Petro, Dominus respexit eum et fecit eum suum flere peccatum, ita non est negligenda correptio, quamuis Deus quos uoluerit, etiam non correptos, faciat esse correctos.  Tunc autem correptione proficit homo, cum miseretur atque adiuuat qui facit quos uoluerit etiam sine correptione proficere.

uIII.  Corripiatur ergo [origo] damnabilis, ut ex dolore correptionis uoluntas regenerationis oriatur, si tamen qui corripitur filius est promissionis, ut strepitu correptionis forinsecus insonante ac flagellante, Deus in illo intrinsecus occulta inspiratione operetur et uelle. Si autem iam regeneratus et iustificatus in malam uitam sua uoluntate relabitur, certe iste non potest dicere: Non accepi, qui acceptam Dei gratiam suo in malum libero amisit arbitrio. Qui si correptione compunctus salubriter ingemit, et ad similia bona opera uel etiam ad meliora conuertitur, nempe hic apertissime utilitas  correptionis apparet. Sed per hominem correptio, siue ex caritate sit, siue non sit, tamen ut correpto prosit, non nisi per Deum fit.

IX.  Si dixerimus perseuerantiam tam laudabilem tamque felicem sic esse hominis, ut ei non sit ex Deo, illud primitus euacuamus quod ait Dominus Petro: ¬ªRogaui pro te, ne deficiat fides tua .¬´ Quid enim ei rogauit, nisi perseuerantiam usque in finem? Que profecto si ab homine homini esset, a Deo poscenda non esset. Deinde cum dicat Apostolus: ¬ªOramus autem ad Deum, ne quid faciatis mali ,¬´ procul dubio perseuerantiam eis orat ad Deum. Neque enim nichil mali facit qui bonum deserit, et a quo declinare non debet, inclinatur in malum non perseuerans  in bono.

X.  Electi sunt qui secundum propositum uocati sunt. Propositum autem, non suum, sed Dei, de quo alibi dicit: ¬ªUt secundum electionem propositum Dei maneret, non ex operibus, sed ex uocante dictum est ei, quia maior seruiet minori ;¬´ et alibi: ¬ªNon secundum opera nostra, sed secundum propositum suum et gratiam .¬´

XI.  Multi uocati, pauci electi. Quicunque enim electi, sine dubio etiam uocati, non autem quicunque uocati, consequenter electi. Illi ergo electi, ut sepe dictum est, qui secundum propositum uocati, qui etiam sunt predestinati atque presciti.

XII.  Si nos de Scripturis sanctis nosse  potuimus sanctos angelos iam nullos esse casuros, quanto magis hoc ipsi reuelata sibi sublimius ueritate nouerunt? Nobis quippe beata sine fine uita promissa est, et equalitas angelorum. Ex qua promissione certi sumus, cum ad illam uitam post iudicium uenerimus, non inde nos esse lapsuros. Quod si de seipsis angeli nesciunt, non equales, sed beatiores erimus. ueritas autem nobis eorum promisit equalitatem. Certum est igitur hoc eos nosse per speciem, quod nos per fidem, nullam scilicet ruinam cuiusquam sancti angeli iam futuram.

XIII.  Dei unigenitus Filius, equalis Patri et ceternus, pro nobis homo factus, et sine ullo uelle originali, uel proprio peccato, ab hominibus  peccatoribus crucifixus. Qui quamuis die tertio resurrexit nunquam moriturus ulterius, pertulit tamen pro mortalibus mortem: qui mortuis prestitit uitam, ut redempti eius sanguine, tanto ac tali pignore accepto dicerent: ¬ªSi Deus pro nobis, quis contra nos? qui proprio Filio non pepercit, sed pro nobis omnibus tradidit eum; quomodo non et cum illo omnia nobis donauit?¬´ 

XIu.  Deus naturam nostram, id est, animam rationalem, carnemque hominis Christus suscepit, susceptione singulariter mirabili, uel mirabiliter singulari, ut nullis iustitie sue precedentibus meritis, Filius Dei sic esset ab initio quo esse homo cepisset, ut ipse et uerbum, quod sine initio est, una persona esset. Neque enim quisquam tanta rei  huius et fidei cecus est ignorantia, ut audeat dicere, quamuis de Spiritu sancto et uirgine Maria Filium hominis natum, per liberum tamen arbitrium bene uiuendo et sine peccato bona opera faciendo meruisse ut esset Dei Filius, resistente Euangelio atque dicente: ¬ªuerbum caro factum est .¬´ Nam ubi hoc factum est, nisi in utero uirginali, unde fuit initium hominis Christi? Itemque uirgini requirenti quomodo fieret quod ei per angelum annuntiabatur, angelus respondit: ¬ªSpiritus sanctus superueniet in te, et uirtus Altissimi obumbrabit tibi. Propterea quod nascetur ex te sanctum, uocabitur Filius Dei .¬´ Propterea, inquit, non propter opera que nondum nati utique nulla sunt, sed propterea quia Spiritus sanctus superueniet  in te, et uirtus Altissimi obumbrabit tibi, quod nascetur ex te sanctum, uocabitur Filius Dei. Ista natiuitas profecto gratuita coniunxit in unitatem persone hominem Deo, carnem uerbo. Istam natiuitatem bona opera secuta sunt, non bona opera meruerunt. Neque enim metuendum erat, ne isto ineffabili modo in unitatem persone a uerbo Deo natura humana suscepta, per liberum uoluntatis peccaret arbitrium, cum ipsa susceptio talis esset, ut natura hominis a Deo ita suscepti, nullum in se motum male uoluntatis admitteret. Per hunc mediatorem Deus ostendit eos quos eius sanguine redimit facere se ex malis deinceps in eternum bonos. Quem sic suscepit, ut nunquam esset malus, nec ex malo factus semper esset bonus.

 Xu.  Nec ipsum Deus esse uoluit sine sua gratia, quem reliquit in eius libero arbitrio, quoniam liberum arbitrium ad malum sufficit, ad bonum autem parum est, nisi adiuuetur ab omnipotenti bono. Quod adiutorium si homo ille per liberum non deseruisset arbitrium, semper esset bonus. Hec est prima gratia que data est primo Adam; sed hac potentior est in secundo Adam. Prima est enim, qua fit ut habeat homo iustitiam, si uelit. Secunda ergo plus potest, qua etiam fit ut uelit, et tantum uelit, tantoque ardore diligat, ut carnis uoluntatem contraria concupiscentem uoluntate spiritus uincat. Nec illa quidem parua erat, que demonstrata est etiam potentia liberi arbitrii, quoniam sic adiuuabatur,  ut sine hoc adiutorio in bono non maneret, sed hoc adiutorium si uellet, desereret. Hec autem tanto maior est, ut parum sit homini per illam reparare perditam libertatem, parum sit denique non posse sine illa uel apprehendere bonum, uel permanere in bono, si uelit, nisi etiam efficiatur ut uelit. Tunc ergo dederat Deus homini bonam uoluntatem, in illa quippe eum fecerat qui fecerat rectum; dederat adiutorium, sine quo in ea non posset permanere si uellet, ut autem uellet in eius libero reliquit arbitrio. Sed quia noluit parmanere, profecto eius est culpa cuius meritum fuisset si permanere uoluisset; sicut fecerunt angeli sancti, qui, cadentibus aliis per liberum arbitrium, per idem liberum arbitrium steterunt ipsi, et huius mansionis  debitam mercedem recipere meruerunt, tantam scilicet beatitudinis plenitudinem, qua eis certissimum sit semper se in illa esse mansuros. Si autem hoc adiutorium uel angelo, uel homini, cum primum facti sunt, defuisset, quoniam non talis natura facta erat, ut sine diuino adiutorio posset manere si uellet, non utique sua culpa cecidissent. Adiutorium quippe defuisset, sine quo manere non possent. Nunc autem quibus deest tale adiutorium, iam pena peccati est; quibus autem datur, secundum gratiam datur, non secundum debitum, et tanto amplius datur per Iesum Christum Dominum nostrum, quibus id dare Deo placuit, ut non solum adsit, sine quo permanere non possumus, etiamsi uelimus, uerum etiam tantum ac tale sit ut uelimus. Fit  quippe in nobis per hanc Dei gratiam in bono recipiendo et perseueranter tenendo, non solum posse quod uolumus, uerum etiam uelle quod possumus.

XuI.  Prima libertas uoluntatis erat posse non peccare: nouissima erit multo maior, non posse peccare. Prima immortalitas erat posse non mori: nouissima erit multo maior, non posse mori. Prima erat perseuerantie potestas, bonum posse non deserere: nouissima erit perseuerantie felicitas, bonum non posse deserere. Nunquid quia erunt bona nouissima potiora atque meliora, ideo fuerunt illa prima uel nulla uel parua?

XuII.  Cum homines per correptionem in uiam iustitie seu ueniunt, seu reuertuntur, quis operatur in cordibus eorum salutem, nisi ille qui  quolibet plantante et rigante, et quolibet in agris uel arbusculis operante, dat incrementum Deus?

XuIII.  Nec gratia prohibet correptionem, nec correptio negat gratiam. Et ideo sic est precipienda iustitia, ut a Deo gratia, qua id quod precipitur fiat, fideli oratione poscatur; et hoc utrumque ita faciendum est, ut neque iusta correptio negligatur. Omnia uero hec cum caritate fiant, quoniam caritas nec facit peccatum, et cooperit multitudinem peccatorum.

XIX. Nemo habet de suo nisi mendacium et peccatum. Si quid autem habet homo ueritatis atque iustitie, ab illo fonte est quem debemus sitire in  hac eremo, ut ex eo quasi guttis quibusdam irrorati non deficiamus in uia.



CAPUT u. Ex sermone 51 expositionis Euangelii secundum Ioannem.

SENTENTIA I. Dominum prescium futurorum per prophetam predixisse infidelitatem Iudeorum, predixisse tamen, non fecisse. Non enim propterea quemquam Deus cogit ad peccandum, quia futura hominum peccata iam nouit. Ipsorum enim presciuit peccata, non sua; non cuiusquam alterius, sed ipsorum. Quapropter si ea que ille presciuit ipsorum, non sunt ipsorum, non uere illa presciuit. Sed quia illius prescientia falli non potest,  sine dubio non alius, sed ipsi peccant, quos Deus peccaturos esse presciuit. Fecerunt ergo peccatum Iudei, quod eos facere non compulit cui peccatum non placet, sed facturos esse predixit quem nichil latet. Et ideo si non malum, sed bonum facere uoluissent, non prohiberentur, et hoc facturi preuiderentur ab eo qui nouit quid sit quisque facturus, et quid ei sit pro eius opere redditurus.

II. Malam Iudeorum uoluntatem preuidit Deus, et per prophetam prenuntiauit ille cui abscondi futura non possunt. Sed aliam causam, inquis, dicit propheta, non uoluntatis illorum. Quam causam dicit propheta? ¬ªQuia dedit illi Deus spiritum compunctionis, oculos ut non uideant, et aures ut non audiant, et excecauit oculos eorum, et obdurauit  cor eorum .¬´ Etiam hoc eorum uoluntatem meruisse respondeo. Sic enim excecat, sic obdurat Deus, deserendo, et non adiuuando, quod occulto iudicio facere potest, iniquo non potest. Hoc omnino pietas religiosorum inconcussum debet inuiolatumque seruare. Sicut Apostolus, cum eamdem ipsam tractaret difficillimam questionem: ¬ªQuid ergo dicemus, inquit, nunquid iniquitas apud Deum? Absit .¬´ Sic ergo absit ut sit iniquitas apud Deum. Siue quando adiuuat, misericorditer facit; siue quando non adiuuat, iuste facit, quia omnia non temeritate, sed iudicio facit.

III. Si iudicia sanctorum iusta sunt, quanto magis iustificantis et sanctificantis Dei? Iusta ergo sunt, sed occulta. Ideo cum questiones huiusmodi  in medium uenerint, quare alius sic, alius autem sic, quare ille, Deo deserente, excecetur, ille, Deo adiuuante, illuminetur, non nobis iudicium de iudicio tanti iudicis usurpemus, sed contremiscentes exclamemus cum Apostolo: ¬ªO altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius !¬´ Unde dictum et in psalmo: ¬ªIudicia tua sicut abyssus multa .¬´

Iu. Audiamus admonentem Scripturam atque dicentem: ¬ªAltiora te ne quesieris, et fortiora te ne scrutatus fueris .¬´ Non quia ista negata sunt nobis, cum Deus magister dicat: ¬ªNihil est occultum quod non reueletur .¬´ Sed si ¬ªin quod  peruenimus in eo ambulemus ,¬´ sicut dicit Apostolus, non solum quod nescimus et scire debemus, sed etiam ¬ªsi quid aliter sapimus, id quoque nobis Deus reuelauit.¬´ Peruenimus autem in uiam fidei, hanc perseuerantissime teneamus. Ipsa perducit ad cubiculum Regis, ¬ªin quo omnes sunt thesauri sapientie et scientie absconditi.¬´ Ambulandum est, proficiendum est, crescendum est, ut sint corda nostra capacia earum rerum quas capere modo non possumus. Quod si nos ultimus dies proficientes inuenerit, ibi discimus quod hic non potuimus.

u. Ne audeat quisquam liberum arbitrium sic defendere, ut nobis orationem qua dicimus, ¬ªNe nos inferas in tentationem,¬´ conetur auferre. Rursus ne quisquam neget uoluntatis arbitrium et  audeat excusare peccatum. Sed audiamus Dominum, et precipientem, et opitulantem, et iubentem quid facere debeamus, et adiuuantem ut implere possimus.

uI. Quosdam nimia sue uoluntatis fiducia extulit in superbiam, et quosdam nimia sue uoluntatis diffidentia deiecit in negligentiam. Illi dicunt: Ut quid rogamus Deum ne uincamur tentatione, quod in nostra est potestate? Isti dicunt: Ut quid conamur bene uiuere, quod in Dei est potestate? O Domine, o pater qui es in celis, ne nos inferas in quamlibet istarum tentationum, sed libera nos a malo. Audiamus Dominum dicentem: ¬ªRogaui pro te, Petre, ne deficiat fides tua ,¬´ ne sic existimemus  fidem nostram esse in libero arbitrio, ut diuino non egeat adiutorio. Audiamus et euangelistam dicentem: ¬ªDedit eis potestatem filios Dei fieri ,¬´ ne omnino existimemus in nostra potestate non esse quod credimus. uerumtamen in utroque illius beneficia cognoscamus. Nam et agende sunt gratie, quia data est potestas, et orandum, ne succumbat infirmitas. Ipsa est fides, que per dilectionem operatur, sicut eius mensuram Dominus cuique partitus est, ut qui gloriatur, non in seipso, sed in Domino glorietur.

uII. Quotquot tam superbe sapiunt, ut sue uoluntatis uiribus tantum existiment esse tribuendum, ut negent sibi necessarium diuinum adiutorium ad bene uiuendum, non possunt credere in Christum. Non  enim aliquid prosunt syllabe nominis Christi, et sacramenta Christi, ubi resistitur fidei Christi. Fides autem Christi est credere in eum qui iustificat impium; credere in mediatorem, sine quo interposite non reconciliamur Deo; credere in Saluatorem, qui uenit quod perierat querere atque saluare; credere in eum qui dixit: ¬ªSine me nichil potestis facere .¬´ Qui ergo ignorans Dei iustitiam, qua iustificatur impius, suam uult constituere, qua conuincatur superbus, in hanc non potest credere, non quia mutari homines in melius non possunt, sed quandiu talia sapiunt, non possunt credere. Hinc excecantur et indurantur, quia negando diuinum adiutorium non adiuuantur.



CAPUT uI. Ex libro de Predestinatione sanctorum, itemque de dono perseuerantie, ad Prosperum et Hilarium.

SENTENTIA I.  Inter gratiam et predestinationem hoc tantum interest, quod predestinatio est gratie preparatio, gratia uero iam ipsa donatio. Quod itaque ait Apostolus, ¬ªNon ex operibus, ne forte quis extollatur, ipsius enim sumus figmentum, creati in Christo Iesu in operibus bonis ,¬´ gratia est. Quod autem sequitur: ¬ªque preparauit Deus ut in illis ambulemus,¬´ predestinatio est, que sine prescientia non potest esse, potest autem esse sine predestinatione prescientia. Predestinatione quippe Deus ea presciuit que fuerat ipse facturus. Unde dictum est: ¬ªFecit  que futura sunt .¬´ Prescire autem potest etiam ipse que non facit, sicut quecunque peccata, quia etsi sunt quedam, que ita peccata sunt, ut pene sint etiam peccatorum, unde dictum est: ¬ªTradidit illos Deus in reprobam mentem, ut faciant que non conueniunt , ¬´ non ibi peccatum Dei est, sed iudicium. Quocirca predestinatio Dei, que in bono est, gratie est, ut dixi, preparatio, gratia uero est ipsius predestinationis effectus.

II.  Cum Apostolus dicat: ¬ªIdeo ex fide, ut secundum gratiam firma sit promissio ,¬´ mirum est homines infirmitati sue se malle committere, quam firmitati promissionis Dei. Sed incerta est mihi, inquis, de meipso uoluntas Dei. Quid ergo? Tuane tibi uoluntas de teipso certa  est, nec times? ¬ªQui uidetur stare, uideat ne cadat .¬´ Cum igitur utraque incerta sit, cur non homo firmiori fidem suam, spem, caritatemque committit?

III.  Est etiam preclarissimum lumen predestinationis et gratie ipse saluator, ipse mediator Dei et hominum homo Christus iehsu. Ille enim homo, ut a uerbo Patri ceterno in unitatem persone assumptus Filius Dei unigenitus esset; unde hoc meruit? quod eius bonum qualecunque precessit, ut ad hanc ineffabilem excellentiam perueniret? Faciente ac suscipiente uerbo, ipse homo, ex quo esse cepit, Filius Dei unicus esse cepit. Filium Dei unicum femina illa gratia concepit. De Spiritu sancto et uirgine Maria Dei Filius unicus natus est;  non carnis cupidine, sed solo Dei munere. Libera in illo uoluntas erat, ac tanto magis erat, quanto magis seruire peccato non poterat. Apparet itaque nobis in nostro capite ipse fons gratie, unde secundum uniuscuiusque mensuram se per cuncta eius membra diffundit. Ea gratia fit ab initio fidei sue homo quicunque Christianus, qua gratia homo ille ab initio suo factus est Christus, de ipso Spiritu et hic renatus, de quo est ille natus, eodem Spiritu fit in nobis remissio peccatorum, quo Spiritu factum est ut nullum haberet ille peccatum. Hec se Deus esse facturum profecto presciuit. Ipsa est igitur predestinatio sanctorum, que in Sancto sanctorum maxime claruit.


De dono perseuerantie.


Iu.  Donum Dei esse perseuerantiam, qua usque in finem perseueratur in Christo, finem autem quo uita ista finitur, in qua tantummodo periculum est ne cadatur. Itaque utrum quisque hoc munus acceperit, quandiu hanc uitam ducit, incertum est. Si enim priusquam moriatur cadat, non perseuerasse utique dicitur, et uerissime dicitur. Quomodo ergo perseuerantiam qui non perseuerauit accepisse uel habuisse dicendus est?

u.  Si habeat aliquis continentiam, et ab ea decidat atque incontinens fiat, si iustitiam similiter, si patientiam, si ipsam fidem, recte dicitur habuisse et non habere. Continens enim fuit, uel iustus fuit, uel patiens, uel fidelis fuit quandiu fuit;  cum uero esse destitit, non est quod fuit. Qui uero non perseuerauerit, quomodo perseuerans fuit, cum perseuerando quisque ostendat perseuerantem? quod iste non fecit.

uI.  Perseuerantiam, qua in Christo perseueratur usque in finem, nullo modo habuisse dicendum est, qui non perseuerauit usque in finem, potiusque hanc habuit unius anni fidelis, et quantum infra cogitari potest, si donec moreretur fideliter uixit, quam multorum annorum, si exiguum temporis ante mortem a fidei stabilitate defecit.

uII.  Oratio que Dominica nuncupatur, quia eam Dominus docuit, quando oratur a sanctis, nichil pene aliud quam perseuerantia posci intelligitur. [Dicimus enim: ¬ªSanctificetur nomen tuum,¬´  non quod optemus Deo ut sanctificetur orationibus nostris, sed quod petamus ab eo ut nomen eius sanctificetur in nobis. Ceterum a quo Deus sanctificatur, qui ipse sanctificat? Sed quia ipse dixit: ¬ªSancti estote, quoniam et ego sanctus sum,¬´ id petimus et rogamus, ut qui in baptismo sanctificati sumus, in eo quod esse cepimus perseueremus. Hec itaque sanctificatio ut in nobis maneat oramus. Et quia Dominus et iudex noster sanato a se et uiuificato comminatur, non delinquere, ne quid ei deterius fiat, hanc continuis orationibus precem facimus, hoc diebus ac noctibus postulamus, ut sanctificatio et uiuificatio, que de Dei gratia sumitur, ipsius protectione seruetur.] Quid cum dicimus, ¬ªAdueniat regnum tuum,¬´ num aliud  poscimus nisi ut ueniat et nobis, quod esse uenturum non dubitamus omnibus sanctis? Ergo et hi, qui iam sancti sunt, quid orant, nisi ut in ea sanctitate que illis data est perseuerent? Neque enim aliter ueniet regnum Dei, quod non aliis, sed his qui perseuerant usque in finem certum est esse uenturum.  ¬ªFiat uoluntas tua in celo et in terra,¬´ uel quod in plerisque codicibus legitur, magisque ab orantibus frequentatur, ¬ªsicut in celo et in terra.¬´ Quod plerique intelligunt, sicut sancti angeli, et nos faciamus uoluntatem tuam, ut terra scilicet imitetur celum, id est, ut homo angelum, uel infidelis fidelem. Quantalibet enim homine sanctitate prepolleant, nondum sunt  equales angelis Dei, nondum ergo sicut in celo in eis fit uoluntas Dei. ¬ªPanem nostrum quotidianum da nobis hodie.¬´  Hunc panem autem dari nobis quotidie postulamus, ne qui in Christo sumus, et Eucaristiam quotidie ad cibum saluti accipimus, intercedente aliquo grauiore delicto, dum abstenti et non communicantes a celesti pane prohibemur, a Christi corpore separemur. ¬ªDimitte nobis debita nostra, sicut et nos dimittibus debitoribus nostris.¬´  Quam necessarie autem, quam prouidenter et salubriter admonemur quod peccatores sumus, qui pro peccatis rogare compellimur? ut dum indulgentia de Deo petitur, conscientie sue animus recordetur. Ne quis sibi quasi innocens placeat, et se extollendo plus pereat, instruitur et docetur peccare  se quotidie, dum quotidie pro peccatis iubetur orare. Sic denique et Ioannes in Epistola sua ponens dixit: ¬ªSi dixerimus quia peccatum non habemus, nos ipsos seducimus, et ueritas in nobis non est .¬´ Iam uero cum dicunt sancti: ¬ªNe nos inferas in tentationem, sed libera nos a malo,¬´ quid aliud quam ut in sanctitate perseuerent precantur? Nam profecto concesso sibi isto Dei dono, quod esse Dei donum cum ab illo poscitur satis aperteque monstratur; isto ergo concesso sibi Dei dono ne inferantur in tentationem, nemo sanctorum non tenet usque in finem perseuerantiam sanctitatis. Neque enim quisquam in proposito Christiano perseuerare desistit, nisi in tentationem primitus inferatur. Si ergo concedatur ei quod orat, ut non inferatur,  utique in sanctificatione quam, Deo donante, percepit, Deo donante, persistit.

uIII.  Non dicant homines perseuerantiam cuiquam datam usque in finem, nisi cum ipse uenerit finis, et perseuerasse cui data est, repertus fuerit usque in finem. Dicimus quippe castum quem nouimus castum, siue sit, siue non sit in eadem castitate mansurus, et si quid aliud diuini muneris habeat, quod teneri et amitti potest, dicimus eum habere quandiucunque habet; et si amiserit, dicimus habuisse. Perseuerantiam uero usque in finem, quoniam non habet quisquam nisi qui perseueret usque in finem, multi eam possunt habere, nullus amittere. Neque enim metuendum est, ne forte cum perseuerauerit homo usque in finem, aliqua in eo mala uoluntas  oriatur, ne perseueret usque in finem. Hoc ergo Dei donum suppliciter emereri potest, sed cum datum fuerit, amitti contumaciter non potest. Cum enim perseueret quisque usque in finem, neque hoc donum potest amittere, nec alia que poterat ante finem.

IX. Imperauit Deus, ut ei sancti eius dicant orantes: ¬ªNe nos inferas in tentationem.¬´  Quisquis igitur exauditur hoc poscens, non infertur in contumacie tentationem, qua possit uel dignus sit perseuerantiam sanctitatis amittere. At enim uoluntate sua quisque deserit Deum, ut merito deseratur a Deo, quis hoc negauerit? Sed ideo petimus ne inferamur in tentationem, ut hoc non fiat. Et si exaudimur, utique non fit, quia Deus non permittit  ut fiat. Potens enim est, et a malo in bonum flectere uoluntates, et in lapsum pronas conuertere ac dirigere in sibi placitum gressum, cui non frustra dicitur: ¬ªDeus, tu conuertens uiuificabis nos ; non fustra dicitur: ¬ªNe des ad mouendum pedem meum ;¬´ non fustra dicitur: ¬ªNe tradas me, Domine, a desiderio meo peccatori ;¬´ postremo non frustra dicitur: ¬ªNe nos inferas in tentationem.¬´ Nam quisquis in tentationem non infertur, profecto nec in tentationem sue male uoluntatis infertur; et qui in tentationem sue male uoluntatis non infertur, in nullam prorsus infertur.

X.  Tutiores uiuimus, si totum Deo damus, non autem nos illi ex parte, et nobis ex parte committimus.  Quando enim rogamus ne in tentationem ueniamus, admonemur infirmitatis et imbecillitatis nostre, dum sic rogamus, ne quis se insolenter extollat, ne quis sibi superbe aut arroganter aliquid assumat, ne quis aut confessionis aut passionis gloriam suam dicat, cum Dominus ipse humilitatem docens dixerit: ¬ªuigilate et orate, ne ueniatis in tentationem. Spiritus quidem promptus est, caro autem infirma ,¬´ ut dum precedit humilis et submissa confessio, et datur totum Deo quidquid suppliciter cum timore Dei petitur, ipsius pietate prestetur.

XI.  Post casum hominis, non nisi ad gratiam suam Deus uoluit pertinere, ut homo accedat ad eum; neque nisi ad gratiam suam uoluit pertinere,  ut homo non recedat ab eo. Hanc gratiam posuit in illo in quo sortem consecuti sumus, predestinati secundum propositum eius qui uniuersa operatur; ac per hoc sicut operatur ut accedamus, sic operatur ne discedamus.

XII.  Prorsus in hac re non operosas disputationes expetat Ecclesia, sed attendat quotidianas orationes suas. Orat ut increduli credant, Deus ergo conuertit ad fidem. Orat ut credentes perseuerent, Deus ergo donat perseuerantiam usque in finem. Hec Deus se facturum esse presciuit. Ipsa est predestinatio sanctorum, quos elegit in Christo ante constitutionem mundi.

XIII.  Cum constet alia Deum dare etiam non orantibus, sicut initium fidei, alia non nisi  orantibus preparasse, sicut usque in finem perseuerantiam, profecto qui ex seipso hanc habere se putat, non orat ut habeat. Cauendum est igitur, ne dum timemus ne tepescat hortatio, exstinguatur oratio, accendatur elatio.

XIu.  Sua dona quibuscunque Deus donat, proculdubio se donaturum esse presciuit, et in sua prescientia preparauit. Quos ergo predestinauit, ipsos et uocauit, uocatione illa, quam sepe commemorare non piget, de qua dictum est: ¬ªSine penitentia sunt dona et uocatio Dei .¬´ Namque in sua, que falli mutarique non potest, prescientia, opera sua futura disponere, id omnino, nec aliud quidquam est predestinare.

 Xu.  Interest quantum et in quibus rebus erretur, et quam facile quisquam corrigat, uel quanta pertinacia suum defendere conetur errorem. Bone quippe spei est homo, si eum sic proficientem dies ultimus uite huius inuenerit, ut adiiciantur ei que proficienti defuerunt, et perficiendus quam puniendus potius iudicetur.

XuI.  Quisquis dicere gratiam Dei secundum merita nostra dari, sicut catholicus fidelis exhorret, nec ipsam fidem subtrahat Dei gratie, quia misericordiam consecutus est ut fidelis esset. Ac per hoc gratie Dei tribuat perseuerantiam quoque usque in finem, quia misericordiam consequitur, quam poscit quotidie, ne inferatur in tentationem. Inter initium autem fidei, et perfectionem perseuerantie,  media sunt illa quibus recte uiuimus. Hec itaque omnia, initium scilicet fidei, et cetera usque in finem, dona sua Deus largiturum se uocatis suis esse presciuit.

XuII.  An uero timendum est ne tunc de se homo desperet, quando spes eius ponenda demonstratur in Deo, non autem desperaret, si eam in seipso superbissimus et infelicissimus poneret?  Atque utinam tardi corde et infirmi, qui non possunt uel nondum possunt Scripturas nec earum expositiones intelligere, sic audirent uel non audirent in hac questione disputationes nostras, ut magis intuerentur orationes suas, quas semper habuit et habebit Ecclesia ab exordiis suis donec finiatur hoc seculum. Quando enim non oratum est in Ecclesia  pro infidelibus atque inimicis eius, ut crederent? Quando fidelis quisquam amicum, proximum, coniugem habuit infidelem, et non ei petiuit a Domino mentem obedientem in Christianam fidem? Quis autem sibi unquam non orauit, ut in Domino permaneret? aut quis sacerdotem super fideles Dominum inuocantem, si quando dixit: ¬ªDa illis, Domine, in te perseuerare usque in finem,¬´ non solum uoce ausus est, sed saltem cogitatione reprehendere, ac non potius super eius talem benedictionem, et corde credente, et ore confitente respondit, ¬ªAmen?¬´ cum aliud in ipsa oratione Dominica non orent fideles, dicentes maxime illud: ¬ªNe nos inferas in tentationem,¬´ nisi ut in sancta obedientia perseuerent? Sicut ergo in his orationibus, ita et in  hac fide nata est et creuit et crescit Ecclesia, qua fide creditur, gratiam Dei non secundum merita accipientium dari. Quandoquidem non oraret Ecclesia ut daretur infidelibus fides, nisi Deum crederet et auersas et aduersas hominum ad se conuertere uoluntates, nec oraret Ecclesia ut perseueraret in fide Christi non decepta uel uicta tentationibus mundi, nisi crederet Dominum sic in potestate habere cor nostrum, ut bonum quod non tenemus nisi propria uoluntate, non tamen teneamus nisi ipse in nobis operetur et uelle. Nam si hec ab ipso quidem poscit Ecclesia, sed a seipsa sibi dari putat, non ueras, sed perfunctorias orationes habet, quod absit a nobis. Quis enim ueraciter gemat desiderans accipere  quod orat a Domino, si hoc a seipso se sumere existimet, non ab illo?

XuIII.  ¬ªQuid oremus sicut oportet nescimus, sed ipse Spiritus, ait Apostolus, interpellat pro nobis gemitibus inenarrabilibus .¬´ Quid est ¬ªipse Spiritus interpellat,¬´ nisi interpellare facit gemitibus inenarrabilibus, sed ueracibus, quoniam ueritas est Spiritus? Ipse est enim de quo alio loco dicit: ¬ªMisit Deus Spiritum Filii sui in corda nostra clamantem Abba pater .¬´ Et hic quid est ¬ªclamantem,¬´ nisi clamare facientem? ubi intelligimus et hoc ipsum esse donum Dei, ut ueraci corde et spiritaliter clamemus ad Deum. Falluntur itaque qui putant esse a nobis, non dari nobis, ut petamus, queramus atque pulsemus. Accepimus  enim spiritum adoptionis filiorum, in quo clamamus Abba pater.

XIX.  Que poscit a Domino, et semper ex quo esse cepit poposcit Ecclesia, ita Deus uocatis suis daturum se esse presciuit, ut in ipsa predestinatione iam dederit. Quod Apostolus sine ambiguitate declarat. Scribens quippe ad Timotheum: ¬ªCollabora, inquit, Euangelio secundum ueritatem Dei, saluos nos facientis et uocantis uocatione sua sancta, non secundum opera nostra, sed secundum propositum suum et gratiam que data est nobis in Christo Iesu ante tempora eterna, manifestata autem nunc per aduentum Saluatoris nostri in Christo Iesu .¬´ Ille itaque dicat Ecclesiam aliquando in fide sua non habuisse ueritatem  predestinationis huius et gratie qui dicere audet aliquando eam non orasse uel non ueraciter orasse, siue ut crederent infideles, siue ut perseuerarent fideles. Que bona si semper orauit, semper ea Dei dona esse utique credidit, nec ab illo esse precognita unquam ei negare fas fuit, ac per hoc predestinationis huius fidem nunquam Ecclesia Christi non habuit.

XX.  Et hoc Dei preceptum est, et hoc preceptum obedienter audire, id est, ¬ªut qui gloriatur in Domino glorietur ,¬´ similiter ut cetera Dei donum est. Quod donum qui non habet, non dubito dicere, alia quecunque habet, inaniter habet.

XXI.  Oramus ut Deus gratie det nobis  intelligere et confiteri, post ingentem et ineffabilem ruinam, qua in uno omnes cecidimus, neminem nisi Dei gratia liberari, eamque non secundum merita  accipientium tanquam debitam reddi, sed tanquam ueram gratiam nullis meritis precedentibus gratis dari.

XXII.  Nullum est illustrius predestinationis exemplum, quam ipse Mediator. Quisquis uult eam fidelis bene intelligere, attendat ipsum, atque in illo inueniat et seipsum. Fidelis, inquam, qui in eo ueram naturam credit et confitetur humanam, id est, nostram, quamuis singulariter, suscipiente Deo uerbo, in unicum Dei Filium sublimatam, ita ut qui suscepit et quod suscepit, una esset in Trinitate persona. Neque enim homine assumpto quaternitas facta est, sed Trinitas mansit, assumptione illa ineffabiliter faciente persone unius in Deo et homine ueritatem. Quoniam non Deum tantum dicimus  Christum, sicut heretici Manichei; nec hominem tantum, sicut heretici Photiniani; nec ita homine, ut aliquid minus habeat, quod ad humanam naturam pertinere certum est, siue animam, siue in ipsa anima mentem rationalem, siue carnem non de femina sumptam, sed factam de uerbo in carnem conuerso atque mutato, que omnia tria falsa et uana hereticorum Apollinaristarum tres partes uarias diuersasque fecerunt. Sed dicimus Christum Deum uerum, natum de Deo Patre, sine ullo initio temporis, eumdemque hominem uerum, natum de homine matre, certa plenitudine temporis. Nec eius humanitatem, qua minor est Patre, minuere aliquid eius diuinitati, qua equalis est Patri. Hoc autem utrumque unus est Christus, qui et secundum Deum uerissime  dixit: ¬ªEgo et Pater unum sumus,¬´ et secundum hominem uerissime dixit: ¬ªPater maior me est .¬´ Qui ergo hunc fecit ex semine Dauid hominem iustum, qui nunquam esset iniustus, sine ullo merito precedentis uoluntatis eius, ipse ex iniustis facit iustos sine ullo merito precedentis uoluntatis ipsorum, ut ille caput, hi membra sint eius. Qui ergo fecit illum hominem sine ullis eius meritis precedentibus, nullum quod ei dimitteretur, uel origine trahere, uel uoluntate perpetrare peccatum, ipse nullis eorum precedentibus meritis facit credentes in eum, quibus dimittat omne peccatum. Qui fecit illum talem ut nunquam habuerit habiturusque sit uoluntatem malam, ipse facit in membris eius ex mala uoluntate bonam. Et illum ergo et nos predestinauit,  quia et in illo ut esset caput nostrum, et in nobis, ut eius corpus essemus, non precessura merita nostra, sed opera sua futura presciuit.





AMULONIS [a 1Kb] EPISTOLA, SEU LIBER CONTRA IUDAEOS AD CAROLUM REGEM. *


 I. Detestanda Iudeorum perfidia, et eorum inter Christianos conuersatio quantum sit noxia fidelibus, et ecclesiarum doctoribus periculosa, apud multos incognitum est, non solum uulgares et plebeios, sed etiam nobiles et honoratos, doctos pariter uel indoctos: et apud eos maxime, inter quos nulla prefatorum infidelium habitatio aut frequentatio est. Unde necessarium duximus, et quantum religionis damnum ex eorum permistione Christianus populus sentiat, et quid de eis obseruandum uel diuina auctoritas, uel sanctorum Patrum uenerabilia instituta, uel antiquorum principum religiosa edicta preceperint, presentium litterarum scriptis breuiter comprehendere: et tam per nos, quam per uestram unanimem fraternitatem et fraternam unanimitatem,  ad notitiam omnium qui nobis in Domino regendi commissi sunt, uel quicunque nosse uoluerint, et ualuerint peruenire.

II. Ad quam rem sollicite peragendam constringit nos uehementer ipsa pastoralis officii necessitas; et animarum damna, quas, iuxta exemplum Apostoli, Dei emulatione zelare debemus, et ab insidiis serpentis antiqui, qui ueneno malitie sue fidelium mentes semper deprauare conatur, Domino auxiliante, custodire: ut Ecclesia Dei uiui, sponsa Agni, in fidei et religionis sinceritate, proprio uiro incorrupta et casta seruetur. Iuxta quod idem Apostolus dicit: ¬ªAemulor enim uos Dei emulatione: despondi enim uos uni uiro uirginem castam exhibere Christo. Timeo autem ne sicut serpens Euam seduxit  astutia sua, ita corrumpantur sensus uestri, et excidant a simplicitate que est in Christo .¬´ Quod maxime nobis metuendum esse, qui in his nouissimis et periculosis temporibus occulto Dei iudicio Ecclesie regimen sortiti sumus, testatur alibi idem ipse Apostolus, et imminens periculum aperte denuntiat, dicens: ¬ªSpiritus autem manifeste dicit, quod in nouissimis temporibus discedent quidam a fide, attendentes spiritibus erroris, et doctrinis demoniorum, in hypocrisi loquentium mendacium, et cauteriatam habentium suam conscientiam .¬´ Unde et Dominus in Euangelio, omnium fidelium mentes terret, et premonet, dicens: ¬ªuerumtamen Filius hominis ueniens putas inueniet fidem in terra ?¬´ Hoc namque tempus, et hos periculosissimos  dies, in quibus abundante iniquitate refrigescit caritas multorum, etiam Isaias propheta significat, ubi ait: ¬ªIn die illa auferetur paxillus qui fixus fuerat in loco fideli, et frangetur, et peribit et cadet quod pependerat in eo, quia Dominus locutus est .¬´

III. Primum itaque illud ad memoriam reducimus, ut recogitet et perpendat unusquisque fidelis qui, et quales, et quam cauendi sint de quibus nunc loquimur; id est, perfidi et blasphemi Iudei. De ipsis enim Dominus in Apocalypsi Ioannis, angelo, id est sacerdoti Ecclesie Smyrne loquitur, dicens: ¬ªScio tribulationem tuam, et paupertatem, sed diues es; et blasphemaris ab his qui se dicunt Iudeos esse, et non sunt, sed sunt synagoga Satane  .¬´ Et iterum Angelo Ecclesie Philadelphie scribit: ¬ªEcce dabo de synagoga Satane qui se dicunt Iudeos esse, et non sunt, sed mentiuntur: ecce faciam illos ut ueniant, et adorent ante pedes tuos, et scient quia ego dilexi te .¬´ De his ergo non Iudeis, ut ipsi mentiuntur, sed synagoga Satane, dicit etiam beatus Paulus apostolus ad Thessalonicenses: ¬ªQuia eadem passi estis et uos a contribulibus uestris, que et ipsi a Iudeis, qui et Dominum occiderunt Iesum, et prophetas: et nos persecuti sunt, et Deo non placent, et omnibus hominibus aduersantur; prohibentes nos gentibus loqui ut salue fiant, et impleant peccata sua semper: peruenit autem ira Dei super eos usque in finem .¬´ De  talibus et beatus Ioannes in Epistola sua, fidelibus precipit, dicens: ¬ªSi quis uenit ad uos, et hanc doctrinam non affert, nolite recipere eum in domo, nec aue ei dixeritis: qui enim dicit illi aue, communicat operibus illius malignis .¬´ Quod licet nonnulli tantummodo de hereticis qui ab Ecclesia recesserunt, et Christi fidei contraria docent, dictum putent; nos tamen uigilanter considerare debemus, quod nullam exceptionem fecerit Apostolus, sed generaliter de omnibus doctrinam Christi respuentibus dixerit: ¬ªSi quis uenit ad uos, et hanc doctrinam non affert,¬´ et cetera.

Iu. Si quis autem illud nobis opponit, quod iste sermo ueniendi, quo dictum est, ¬ªSi quis uenit ad uos,¬´ proprie quodammodo de falsis doctoribus in  Scripturis poni soleat, de quibus et Dominus dicit:  ¬ªAttendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces ;¬´ et iterum: ¬ªOmnes quotquot uenerunt, fures sunt et latrones ;¬´ legat librum beati Augustini, contra quinque hereses pretitulatum; id est, paganorum, Iudeorum, Manicheorum, Sabellianorum, Arianorum: et euidenter agnoscet Iudeos falsos esse doctores, et inter ceteros hereticos deputari; et idcirco in omni colloquio atque conuictu, consessu uel processu, uel osculo  tanquam hereticos esse cauendos; imo et peiores hereticis: sicut eos Ecclesia catholica esse iudicat, que in diebus Dominice Passionis, post hereticos, et schismaticos, et prope paganos pro eis orat, hoc  modo patenter ostendens eos et peiores esse hereticis, et proximos paganis. Quia uidelicet proprium esse solet hereticorum, de Domino Iesu Christo Dei Filio quedam uera, quedam falsa sentire: proprium autem Iudeorum, cuncta de illo falsa credere; dum illum et Deum nullo modo esse credunt, et hominem tantum communis nature, id est, ex uiro et femina procreatum adhuc suspicantur uenturum. Quod uero unum Deum conditorem omnium confitentur, etiam idolorum cultores negare non solent.

u. Unde et prefatus uenerabilis Doctor, libro de uera religione , quatuor ordines errantium ordinum omnimodis cauendos in Christiana religione commendat et inculcat, dicens: ¬ªNeque in confusione paganorum, neque in purgamentis hereticorum,  neque in languore schismaticorum, neque in cecitate Iudeorum querenda religio est; sed apud eos solos, qui Christiani, catholici, orthodoxi nominantur; id est, integritatis custodes, et recta sectantes.¬´ Ubi etiam ostendens, et docens quod his quatuor generibus hominum tam caute et pie utendum sit Ecclesie Dei, ut ex his non solum non deprauetur, sed etiam proficiat, et enitescat in melius, subiungit, dicens : ¬ªHec enim Ecclesia Dei catholica, per totum orbem ualide lateque diffusa, omnibus errantibus utitur ad prouectus suos, et ad eorum correctionem cum euigilare uoluerint. Utitur enim gentibus ad materiam operationis sue, hereticis ad probationem doctrine sue, schismaticis ad documentum stabilitatis sue, Iudeis  ad comparationem pulchritudinis sue. Alios ergo inuitat, alios excludit; alios relinquit, alios antecedit; omnibus tamen gratie Dei participande dat potestatem: siue illi formandi sint adhuc, siue reformandi, siue recolligendi, siue admittendi.¬´ Et post aliquanta iterum dicit : Repudiatis igitur omnibus qui neque in sacris philosophantur, neque in philosophia consecrantur; et his qui uel praua opinione, uel aliqua simultate superbientes, a regula et communione Ecclesie catholice deuiarunt; et his qui suarum Scripturarum lumen, et spiritalis populi gratiam, quod Nouum Testamentum uocatur, habere noluerunt, quos quanta potui breuitate constrinxi, tenenda est nobis Christiana religio,  et eius Ecclesie communicatio que catholica est, et catholica nominatur non solum a suis, uerum etiam ab omnibus inimicis.

uI. Iuxta hec uerba sancti Doctoris et Patris, repudiandi sunt isti omnes ; et ita tantummodo eisdem utendum est Ecclesie Dei, ut ipsa proficiat, ut illi corrigantur, ut ex eorum comparatione pulchrescat, non ex eorum  participatione sordescat. Tanquam hostes enim Dei, et inimici crucis Christi uitandi sunt, de quibus ipse Dominus Christus dicit: ¬ªQui non est mecum, contra me est: et qui non colligit mecum, dispergit .¬´ Quam attente autem istorum consortia fugienda sint, beatus Ioannes apostolus, non solum uerbis ,  sed etiam exemplis edocuit: sicut beatus Ireneus ecclesie Lugdunensis antiquissimus pontifex, et Martyr gloriosus, in libris suis, de se ipso, et de beato Polycarpo discipulo eius scribit , dicens: Polycarpus qui non solum ab apostolis eruditus est, et conuersatus cum his qui Dominum uiderant, sed et ab ipsis apostolis ordinatus est Smyrneorum ecclesie episcopus: quem nos quoque in prima etate nostra uidimus  nobilis uiuendo, sed et moriendo nobilior exstitit; quippe qui uitam martyrio terminauit. Et sunt etiam nunc qui audierunt ab ipso, quod Ioannes discipulus Domini, apud Ephesum cum balneas lauandi gratia fuisset ingressus, et uidisset ibi Cerinthum;  exsiluisset continuo, et discessisset non lotus, dicens: Fugiamus hinc, ne et balnee ipse corruant, in quibus Cerinthus lauat ueritatis inimicus. Idem etiam Polycarpus Marcioni aliquando cum occurrisset, dicenti sibi: Agnoscis nos, respondit: Agnosco, agnosco primogenitum Satane. Tanta tunc apostoli, atque eorum discipuli in religione cautela utebantur, ut ne uerbi quidem communionem cum aliquo eorum, qui a ueritate deuiauerant, habere paterentur.

Ad hec si forte aliquis dicit, Cerinthum hereticum fuisse, non Iudeum, nouerit temporibus apostolorum non fuisse hereticos nisi ex Iudeis ac Samaritanis, sicut fuerunt Simon et Menander, Ebion et Nicolaus. Sed et ex erroribus supradicti Cerinthi  cognoscat quod omnia sint Iudaica que astruebat. Predicabat Dominum nostrum Iesum Christum purum fuisse hominem, nec resurrexisse; et circumcidi carne oportere. Post resurrectionem, terrenum dicebat futurum esse regnum Christi in Ierusalem: et homines in carne iterum concupiscentiis et uitiis subiectam conuersationem habituros, et legales festiuitates rursum celebrandas, et hostias carnales iterum iugulandas.

uII. Quam polluta sit hec pessima generatio, et quam uere effecta synagoga Satane, etiam in Euangelio Dominus ostendit, dicens: ¬ªCum immundus spiritus exierit ab homine, ambulat per loca arida, querens requiem, et non inuenit; tunc dicit: Reuertar  in domum meam unde exiui: et ueniens, inuenit uacantem, scopis mundatam, et ornatam. Tunc uadit, et assumit septem alios spiritus secum, nequiores se: et ingressi habitant ibi: et fiunt nouissima hominis illius peiora prioribus .¬´ Sic fiet et generationi huic pessime. Que uerba Domini beatus Hieronymus explanans, ita dicit: ¬ªImmundus spiritus exiuit a Iudeis, quando acceperunt legem: et ambulauit per loca arida, querens sibi requiem.¬´ Expulsus uidelicet a Iudeis, ambulauit per gentium solitudines: que cum postea Domino credidissent, ille non inuento loco in nationibus, dixit: Reuertar ad domum meam pristinam unde exiui: habebo Iudeos quos ante dimiseram. Et ueniens inuenit domum uacantem,  scopis mundatam. uacabat enim templum Iudeorum, et Christum hospitem non habebat, dicentem: ¬ªSurgite, eamus hinc .¬´ Et in alio loco: ¬ªDimittetur uobis domus uestra deserta .¬´ Quia igitur et Dei, et angelorum presidia non habebant, et ornati erant superfluis obseruationibus legis, et traditionibus Phariseorum: reuertitur diabolus ad sedem suam pristinam, et septenario sibi numero demonum addito habitat pristinam domum, et fiunt nouissima illius peiora prioribus. Multo enim nunc maiori demonum numero possidentur, blasphemantes in synagogis suis Christum Iesum, quam in Aegypto possessi fuerant ante legis notitiam. ¬ªDe istis eorum blasphemiis, non solum in Dominum Iesum Christum,  sed et in Ecclesiam eius, idem doctor in explanatione Amos prophete, cum illa uerba exponeret: ¬ªEt tenuerit ultra furorem suum, et indignationem suam seruauerit usque in finem ,¬´ ita ait: ¬ªAntiquumque furorem et iracundiam tenentes usque hodie in synagogis suis, sub nomine Nazarenorum blasphemant populum Christianum.¬´ Item apud eumdem prophetam exponens illa Domini uerba, quibus psalmos et cantica, que uidentur canere in synagogis Satane reprobat, dicens: ¬ªAufer a me tumultum carminum tuorum, et cantica lyre tue non audiam ;¬´ prefatus doctor coniungens eos hereticis, sic loquitur: ¬ªIudeorum quoque traditio, et psalmi quos in synagogis canunt, et hereticorum composita laudatio, tumultus est  Domino, et  grunnitus suis, et clamor asinorum.¬´

uIII. Idem etiam doctor quanto odio et exsecratione istiusmodi blasphematores Christi, et Ecclesie eius abominandi sint, suo nos exemplo informat, quodam loco dicens: ¬ªSi expedit odisse homines, et gentem aliquam detestari, miro odio auersor circumcisionem: usque hodie enim persequuntur Dominum nostrum Iesum Christum in synagogis Satane.¬´ Item alibi : ¬ªQuante, inquit, traditiones Phariseorum, quas hodie uocant, et quam animales sint fabule reuoluere nequeo: pleraque enim tam turpia sunt, ut erubescam dicere.¬´ In expositione quoque Isaie ,  cum exponeret eum locum, ubi de Domino predictum est: ¬ªIn lapidem autem offensionis, et petram scandali duabus domibus Isrel,¬´ etiam primos auctores talium fabularum, atque doctrinarum qui et quando esse ceperint apud Iudeos; et schole eorum, quibus inuicem succedentibus, usque ad nouissimam captiuitatem peruenerint, his uerbis exponit: ¬ªNazareni, qui ita recipiunt Christum, ut obseruationes legis ueteris non omittant, duas domus interpretatur Sammai, et Ellel; ex quibus orti sunt Scribe et Pharisei. Quorum suscepit scholam Achibas, et post eum Mehir, cui successit Iohannan filius Zachei et post eum Eliezer, et per ordinem Thelphon, et rursum Ioseph Galileus, et usque ad captiuitatem Ierusalem Iosue. Sammai igitur, et Ellel,  non multo prius quam Dominus nasceretur, orti sunt in Iudea: quorum prior interpretatur dissipator, sequens profanus; eo quod per traditiones () suas, legis precepta dissipauerint, atque maculauerint. Et has esse duas domus que Saluatorem non receperint; qui factus sit eis in ruinam, et in scandalum.¬´

IX. Tales Scribarum, et Phariseorum magistri exstiterunt, doctores fabularum et superstitionum: pro quibus eos frequenter in Euangelio Dominus increpat; et precipue ubi omnes eorum errores uno prophetico testimonio destruit, dicens: ¬ªQuare et uos transgredimini mandata Dei propter traditionem uestram?¬´  Et post pauca:  ¬ªHypocrite, bene prophetauit de uobis Isaias, dicens: Populus hic labiis me honorat, cor autem eius longe est a me. Sine causa autem colunt me, docentes doctrinas et mandata hominum .¬´ Istorum igitur peruersorum atque impiorum doctorum ceci et infideles Iudei, relicta ueritate legis et prophetarum, usque in hodiernum diem obseruant traditiones, et sequuntur errores: in his legendis maxime occupantur, hec inter se loquentes conferunt, hec per singula sabbata in synagogis Satane predicare non cessant. Si quid autem de libris legis diuine intelligere conantur, iuxta cecitatem eorum deprauantes, cluserunt sibi miserabiliter ostium ueritatis; impleturque in eis manifestissime quod eisdem doctoribus, imo perditoribus,  eorum Dominus in Euangelio exprobrat, dicens: ¬ªue uobis, Scribe et Pharisei, quia tulistis clauem scientie: ipsi non introistis, et eos qui introibant prohibuistis .¬´

X. Denique audiat paulisper religiosa sanctitas uestra quam nefandis, atque inauditis blasphemiis, et conuiciis Dominum nostrum Iesum Christum, et Christianum eius populum irrideant et subsannent. Sanctos apostolos impie immutato uocabulo appellant apostatas; tanquam non missos a Deo, sed refugas legis sue. Euangelium, quod nos Greco eloquio intelligimus bonum nuntium, ipsi propria lingua malitiosissime immutantes uocant HAuONGALION, quod interpretatur Latine iniquitatis reuelatio: asserentes  uidelicet quod non in eo mysterium salutis humane, sed iniquitas qua totus mundus in errorem mitteretur fuerit reuelata: nescientes  quod etiam istud ab eis confictum uocabulum, apertissimum iniquitatis eorum sit testimonium: sicut in libro Iob  de impio scriptum est: ¬ªReuelabunt celi iniquitatem eius, et terra consurget aduersus eum. Apertum erit germen domus illius: detrahetur in die furoris.¬´ Et in tantum Domini Iesu Christi odium exarserunt, ut ab Oriente usque in Occidentem, per omnes regiones transmarinas et citramarinas, in quibus Iudei habitant, mandata miserint, ne ullatenus in synagogis suis psalmum nonum decimum, qui sub specie orationis totus de manifestissimo Saluatoris aduentu scriptus est, decantarent.  uidelicet ne forte dicentes, sicut ibi canitur: ¬ªExaudiat te Dominus in die tribulationis, protegat te nomen Dei Iacob ,¬´ et cetera que sequuntur; et certissime de eo subiungentes: ¬ªNunc cognoui quoniam saluum fecit Dominus Christum suum. Exaudiet illum de celo sancto suo: in potentatibus salus dextere eius .¬´ Et in fine psalmi: ¬ªDomine, saluum fac regem, et exaudi nos in die qua inuocauerimus te :¬´ ne ista, inquam, dicentes, tanquam presenti benedicere et bene optare uiderentur. Tulerunt igitur psalmum, qui per tot secula in conuentu synagoge quotidie inter ceteros fuerat decantatus, eumque usque in aduentu Christi sui omni modo silendum esse decreuerunt; et impleuerunt in  populo miserabili, etiam in hac parte, quod eis per Micheam prophetam  tanto ante fuerat exprobratum, dicente Domino: ¬ªEos qui transibant simpliciter, conuertistis in bellum: mulieres populi mei eiecistis de domo deliciarum suarum: a paruulis earum tulistis laudem meam in perpetuum.¬´ Sed hec agentes, et uelut contra stimulum calcitrantes, sibimet ipsis uulnus impietatis addiderunt.

XI. Sed nunquid prophetiam psalmi, aut presentiam Christi euacuare potuerunt? quem ita uidemus declaratum in gentibus, ut uerissime illud impletum sit quod in Isaia propheta ad ipsum Dominum Saluatorem Deus Pater dicit: ¬ªPosui te in lucem gentibus, ut sis in salutem usque ad extremum terre ;¬´ et quod idem propheta iterum dicit:  ¬ªParauit Dominus brachium sanctum suum in oculis omnium gentium, et uidebunt omnes fines terre Salutare Dei nostri ;¬´ et quod in Malachia propheta Dominus testatur, dicens: ¬ªAb ortu enim solis usque ad occasum, magnum est nomen meum in gentibus: et in omni loco sacrificatur, et offertur nomini meo oblatio munda .¬´ De qua oblatione  in prefato psalmo ad ipsum dicitur de Deo Patre: ¬ªMemor sit omnis sacrificii tui, et holocaustum tuum pingue fiat .¬´

 XII. Ita procedentibus temporibus, et per impietatis magistros succrescentibus indesinenter erroribus in tantum obcecati sunt, ut finxerint sibi de proprio sensu duos messias, id est duos Christos: quorum unum dicunt esse uelut iuxta promissionem Dei, ex genere Dauid: quem et affirmant ea nocte in Iudea natum, quando domus Dei sub uespasiano et Tito Hierosolymis destructa est; et nescio quibus modis Romam esse perductum: ibique usque hodie in speluncis et cryptis abditis esse reclusum: atque in tali ergastulo uinctum ferro, oppressum catenis, et toto corpore uulneratum. Et confidunt se per hec uulnera habere indulgentiam peccatorum, et impleri in se quod Isaias dixit : ¬ªEt in uulnere eius medicina erit nobis.¬´ Habent etiam  scriptum in suis traditionibus, quod iste talis messias ostenderit se antiquitus cuidam magno eorum doctori, qui uocabatur Iosue Ben Leui: apparuisse autem primum in sordido habitu. Cumque ab illo, ignorante quis esset, corriperetur cur ita illotus et incultus incederet, repente se mutasse in aliam effigiem, et apparuisse quasi senem speciosum, tenentem in manu sapphirum lapidem pretiosum: cumque hoc factum ille admiraretur, et requireret quisnam esset, respondisse eum: Ego sum messias, qui multas penas pro uobis sustineo, et uos redempturus sum de captiuitate: et omnes accipietis lapidem sapphiri qualem me uidetis tenere. Et tunc implebitur in uobis quod in Isaia scriptum est: ¬ªPaupercula, tempestate conuulsa, absque ulla consolatione:  ecce ego sternam per ordinem lapides tuos, et fundabo te in sapphiris; et ponam iaspidem propugnacula tua, et portas tuas in lapides sculptos, et omnes terminos tuos in lapides desiderabiles .¬´ Hunc ergo talem messiam sperant in finem esse uenturum, ad congregandos eos de captiuitate : uenturum in nubibus celi, tanquam de ipso dixerit Daniel propheta: ¬ªAspiciebam in uisione; et ecce cum nubibus celi quasi Filius hominis ueniebat ,¬´ et cetera. Et istum nominant messiam Ben Dauid, id est filium Dauid.

XIII. Alterum autem dicunt messiam, quem putant esse de tribu Ephraim, unde et nominant eum  messiam Ben Ephraim, id est filium Ephraim: quod ex illa tantum occasione doctores eorum somniauerunt, quia scribitur in Ieremia, dicente Domino: ¬ªQuia factus sum Isreli pater, et Ephraim primogenitus meus est .¬´ Istum sperant post reuocationem captiuitatis sue, uenientibus super se gentibus ferocissimis, Gog et Magog, ad bellum contra eas processurum: et in eodem bello interficiendum, et ab omni populo Iudeorum grauiter plangendum. Et hoc esse dicit quod in Zacaria propheta scriptum est: ¬ªEt aspicient ad eum in quem confixerunt, et plangent eum planctu quasi super unigenitum, et dolebunt super eo sicut doleri solet in morte primogeniti: et plangent  terre familie, et familie seorsum, et mulieres eorum seorsum ,¬´ et cetera. In tantum namque eorum processit impietas, ut etiam Scripturam propheticam falsare conati sint: et ubi nos  ex persona Dei dictum legimus: ¬ªEt effundam super domum Dauid, et super habitatores Hierusalem Spiritum gratie, et precum: et aspicient ad me quem confixerunt ;¬´ ubi statim quia iste sit Deus qui hec de se loquitur, Propheta euidenter ostendit, adiungens: ¬ªEt plangent eum planctu quasi super unigenitum: et dolebunt super eo ut doleri solet in morte primogeniti:¬´ iste enim Deus.

XIu. Responsio ueritatis contra prefatum errorem  Iudaicum. Qui se effusurum dicit super domum Dauid, et super habitatores Hierusalem Spiritum gratie et precum; et non de aliis , sed de eisdem habitatoribus Hierusalem subiungit: ¬ªEt aspicient ad me quem confixerunt,¬´ Dei Patris unigenitus, et primogenitus est, de quo in Euangelio scribitur: ¬ªEt uidimus gloriam eius, gloriam quasi unigeniti a Patre .¬´ Et Apostolus dicit: ¬ªUt sit ipse primogenitus in multis fratribus .¬´ Et in Apocalypsi scriptum est: ¬ªPrimogenitus mortuorum, et princeps regum terre: qui dilexit nos, et lauit nos a peccatis nostris in sanguine suo .¬´ Et in Psalmo: ¬ªEt ego primogenitum ponam illum, excelsum pre regibus terre .¬´  Unde in his dictis propheticis breuissime et plenissime mysterium Christi comprehensum est; dum ille qui ab impiis confixus et transfixus est, et Deus, et unigenitus, et primogenitus esse commendatur. Ubi ergo nos iuxta fidem Scripture sancte, ex persona Dei legimus: ¬ªEt aspicient ad me, quem confixerunt;¬´ illi quamuis in ipso textu libri, diuino nutu terrente, non fuerint ausi mutare: tamen extrinsecus e latere adnotatum habent sicut supra posuimus: ¬ªAspicient ad eum quem confixerunt:¬´ et sic tradunt suis discipulis, ut sicut in textu continetur transcribant, sed sicut foris adnotatum est legant. Ut teneant uidelicet, quod iuxta eorum dementiam, Iudei aspicient ad eum quem confixerunt, Gog et Magog: cum in hoc loco nulla omnino illarum  gentium mentio fiat; sed supra habitatores Hierusalem commemorentur, de quibus aperte Deus dicit: ¬ªEt aspicient ad me quem confixerunt:¬´ et de iisdem continuo subiungatur: ¬ªet plangent terre familie, et familie seorsum:¬´ id est, familie domus Dauid, et domus Nathan, et domus Leui, et domus Semei, et omnes relique: ut omnino ipsi qui confixerunt, pro tanto scelere plangere intelligantur. Siue in primo aduentu, post passionem Domini, quando predicantibus apostolis compuncti sunt corde, et dolentes dixerunt: ¬ªuiri fratres, quid faciemus ?¬´ et statim consilium saluti acceperunt, dicente Petro ad eos: ¬ªPenitentiam agite, et baptizetur unusquisque in nomine  Domini Iesu Christi.¬´ Siue in secundo, cum ueniente Domino ad iudicium, uidebunt in eo uulnera que intulerunt: et pro tanta impietate cernent se esse damnandos. Quando implebitur quod Dominus in Euangelio dicit: ¬ªEt tunc apparebit signum Filii hominis in celo, et tunc plangent omnes tribus terre .¬´ Unde et beatus Ioannes in Apocalypsi testatur, dicens: ¬ªEcce uenit cum nubibus, et uidebit omnis oculus, et qui eum pupuge unt: et plangent se super eo omnes tribus terre. Etiam; amen .¬´

Xu. Sic itaque isti infelices, sanam doctrinam non sustinentes, sed ad sua desideria coaceruantes sibi magistros prurientes auribus: a ueritate auersi, et ad fabulas conuersi; dum unum et uerum  Christum, qui ex lege et prophetis iam uenisse manifestissime ostenditur, suscipere renuunt, duos sibi falsos de malo thesauro cordis sui finxerunt: atque ita semetipsos Antichristi illusionibus totos preparauerunt. Ubi enim unquam in Scripturis propheticis auditum est, ut  in subuersione ciuitatis Hierusalem et templi Christus nasceretur? Cum e contrario stante adhuc templo et ciuitate, aduentum eius Deus promittat per Malachiam prophetam, dicens: ¬ªEcce ego mitto angelum meum, et preparabit uiam ante faciem meam: et statim ueniet ad templum suum Dominator quem uos queritis, et Angelus testamenti quem uos uultis .¬´ Et non solum aduentum, sed et passionem eius ante destructionem ciuitatis et templi  futuram, Gabriel angelus per Danielem prophetam annuntiat, dicens: ¬ªEt post sexaginta duas hebdomades occidetur Christus: et non erit eius populus, qui eum negaturus est. Et ciuitatem, et sanctuarium dissipabit populus cum duce uenturo. Et finis eius uastitas, et post finem belli statuta desolatio .¬´ In quibus uerbis euidenter ostenditur, quia non solum uastationem ciuitatis et templi precessit aduentus et passio Christi; sed etiam propter ipsam passionem et mortem, quam ei impie intulerunt, continuo subsecuta sit illa subuersio. Et perdiderunt Christum ducem, de quo per Micheam prophetam promissum fuerat: ¬ªEx te enim exiet dux, qui regat populum meum Isrel .¬´ Ut merito non sit eius populus, qui  eum negauit, et occidit. Et propter hoc scelus traditi sunt eterne captiuitati: de qua licet ipsi sibi liberationem promittant, manifeste propheta confirmat quia ¬ªfinis eius uastitas, et post finem belli statuta desolatio: et usque ad consummationem et finem perseuerabit desolatio .¬´

XuI. Quod similiter etiam Ieremias propheta testatur, ubi, precipiente Domino, lagenam figuli testeam in oculis eorum proiecit, et confregit, dicens: ¬ªHec dicit Dominus: Sic conteram ciuitatem istam, et populum istum, sicut conteritur uas figuli, quod non potest ultra instaurari .¬´ Sed et per Osee prophetam eodem modo Dominus comminatur, dicens. ¬ªPropter malitiam odinuentionum  eorum, de domo mea eiiciam eos. Non addam, ut diligam eos .¬´ Et iterum: ¬ªEt populus meus pendebit ad reditum meum: iugum autem imponetur ei simul, quod non auferetur .¬´ Nam et per Malachiam prophetam, in aduentu Elie, non relaxatio captiuitatis, non reditus in terram Iudeam, non restauratio ciuitatis, et templi, et ceremoniarum legalium; sed sola salus, sola fidei gratia eis promittitur, dicente Domino: ¬ªEcce ego mittam uobis Eliam Thesbitem: et conuertet cor patrum ad filios, et cor filiorum ad patres eorum ;¬´ ut uidelicet corda istorum filiorum carnalium, que nunc per incredulitatem suam ab antiquorum patrum fide longe disiuncta sunt, tunc tanto propheta predicante, et  Deo conuertente eorum fidei socientur: et iuxta Apostolum , rami propter incredulitatem fracti, per bonitatem Dei inserantur sue oliue. Sed et in Osee propheta: Post multos istos dies, quibus  sedent filii Isrel sine rege, et sine principe, et sine sacrificio, et sine altari, et sine ephod, et sine teraphim; sola eis inquisitio et inuentio Dei, et Christi eius promittitur ad salutem, dicente Domino per eumdem prophetam: ¬ªEt post hec reuertentur filii Isrel, et querent Dominum Deum suum, et Dauid regem suum: et pauebunt ad Dominum, et ad bonum eius in nouissimo dierum .¬´ Unde et Paulus in Epistola ad Romanos, ubi de nouissima eorum saluatione loquitur; ablationem impietatis, et indulgentiam  peccatorum tantummodo per gratiam Saluatoris eis promittit, dicens: ¬ªCum intrauerit plenitudo gentium, tunc omnis Isrel saluus fiet, sicut scriptum est: ueniet ex Sion qui eripiat, et auertat impietatem a Iacob: et hoc illis a me testamentum, cum abstulero peccata eorum .¬´

XuII. Quid ergo prodest miseris quod Christum suum iam uenisse, et in illa uastatione Hierosolymorum natum esse, et apud urbem Romam in ergastulo retrusum, et usque hodie pro eorum liberatione multis penis affectum esse confingunt; ut per hec aduentum ueri Christi, tam manifeste in omnibus gentibus declaratum, apud suos auditores euacuent; et se ab eius passione et morte uelut innocentes  ostendant? Dum ille, quem suum Christum putant, non ab ipsis sed a Romanis tanta et tam longa mala patiatur: cum iuxta ueritatem Scripturarum, nullus alius Christus recipiendus sit, nisi quem ipsi crucis patibulo affixerunt: ipso per Malachiam prophetam testante, atque dicente : ¬ªSi configit homo Deum, quia uos configitis me, et me uos configitis gens tota.¬´ De quo et in Zacaria scriptum est: ¬ªEt dicitur ei: Quid sunt plage iste in medio manuum tuarum? et dicit: Plagatus sum in domo eorum qui diligebant me :¬´ Aut quomodo per tot secula, cum ab eorum uastatione et dispersione iam mille fere anni impleantur, ita eius obscurare conantur  aduentum; qui tam clarus mundo illuxit, ut de eo dicat Osee propheta: ¬ªQuasi diluculum preparatus est egressus eius .¬´ Et Habacuc similiter: ¬ªSplendor eius ut lux erit: cornua in manibus eius ibi abscondita est fortitudo eius ;¬´ quod apertissime de crucis passione dictum est.

XuIII. Sed et Isaias: ¬ªPropter Sion, inquit, non tacebo, et propter Hierusalem non quiescam, donec egrediatur ut splendor iustus eius, et saluator eius ut lampas accendatur. Et uidebunt gentes iustum tuum, et cuncti reges inclytum tuum .¬´ Quem non longi temporis spatio tardaturum, sed uelociter et citissime de diabolo triumphaturum, et predam ac spolia eius sumpturum Dominus  per eumdem prophetam promittit: qui postquam dixerat: ¬ªParuulus enim natus est nobis, et filius datus est nobis: et uocabitur nomen eius admirabilis, consiliarius, Deus, fortis, pater futuri seculi, princeps pacis .¬´ Et in alio loco: ¬ªEt uocabitur nomen eius Emmanuel ;¬´ adiecit adhuc, dicens: ¬ªEt ait Dominus ad me, uoca nomen eius, Accelera spolia detrahere: Festina predari .¬´ Unde et contra istos duricordes, qui presentem Dei iustitiam non recipientes, seipsos elongant a iustitia, Deus per eumdem prophetam clamat, dicens: ¬ªAudite me, duro corde, qui longe estis a iustitia. Prope feci iustitiam meam: non elongabitur, et salus mea non morabitur. Dabo in Sion salutem, et in Hierusalem  gloriam meam .¬´ Prope ¬ªest iustus meus: egressus est Saluator meus, et brachia mea populos iudicabunt .¬´ Quid autem mirum, si huiusmodi homines errantes, et in errorem mittentes, illud de ostensione pseudochristi eorum apud magnum doctorem suum, quem nominant Iosue ben Leui: qui forsitan ipse impius magister est, quem  septimum post Sammai, et Ellel, scholam eorum usque ad captiuitatem tenuisse beatus Hieronymus docet : et ipse hanc stropham ad decipiendum infelicem populum excogitauit, ut talem promissionem uelut pro consolatione haberent in calamitatibus captiuitatis, que tunc inchoata est. Quid, inquam, mirum si aut hoc isti finxerunt, aut  ad confirmandam eorum infidelitatem, ipse Satanas transfigurans se uelut angelum lucis; qui etiam Domino nostro de Scripturis laqueum tentationis obiecit, iusto Dei iudicio eis illusit? et ei qui dignus erat ut deciperetur, et deciperet, sic permissus est apparere, et talia uelut ex uerbis propheticis proferre, unde a fide ueri Saluatoris auerterentur; et ad exspectanda falsa et inania, iuxta desideria cordis sui, miserabiliter prouocarentur? Implente in eis Deo quod in Psalmis terribiliter ante fuerat comminatus, dicens: ¬ªEt non audiuit populus meus uocem meam, et Isrel non intendit mihi: et dimisi eos secundum desideria cordis eorum. Ibunt in aduentionibus suis .¬´

 XIX. Nam et in historiis ecclesiasticis legimus, , eos aliquoties siue per apostatas homines, siue per ipsum diabolum transfigurantem se in angelum lucis, ad talia esse delusos. Sicut Iulianus imperator , ex Christiano ad idolorum cultum conuersus, et per omnia Antichristus effectus, inter ceteras impietates suas, in odium Christi templum in Hierosolymis eis reparare permisit, ut ibi uelut legales uictimas immolarent. Cumque ex omnibus prouinciis Iudeis collectis, noua templi fundamenta iacerent; subito nocte oborto terre motu, saxa ab imo fundamentorum excussa, longe lateque sparsa sunt. Igneus quoque globus ab interiori ede templi egressus, plurimos eorum suo prostrauit  incendio. Quo terrore aliqui pauefacti, Christum confitebantur inuiti. Et ne istud casu crederent factum, sequenti nocte in uestimentis eorum crucis apparuit signum. Theodosii quoque minoris temporibus , diabolus in specie Moysi Iudeis in Creta apparens, dum eos per mare pede sicco ad terram repromissionis promittit perducere, plurimis necatis reliqui qui salui facti sunt, confestim ad Christi gratiam confugerunt. Scribit etiam beatus Hieronymus in Commentariis Ezechielis, cum illum locum explanaret ubi prophete precipitur ut dormiat super latus suum sinistrum trecentos nonaginta dies, et assumat iniquitates domus Isrel: itemque dormiat super latus dextrum quadraginta dies, et assumat iniquitates domus Iuda.  Qui dies iuncti simul, fiunt quadragenti triginta, et pro totidem deputantur annis; dicente Domino ad eumdem prophetam: ¬ªDiem pro anno, diem, inquam, pro anno dedi tibi .¬´ Scribit itaque prefatus doctor, et uanissimam spem eorum de absolutione captiuitatis, in qua nunc detinentur, his uerbis exponit, dicens : ¬ªIudei a secundo anno uespasiani, quando Hierusalem a Romanis capta, templumque subuersum est, supputare uolunt in tribulatione et angustia et captiuitatis iugo populi constituti annos quadringintos triginta, et sic redire populum ad pristinum statum; ut quomodo filii Isrel quadringentis triginta annis fuerunt in Aegypto, sic in eodem numero finiatur extrema captiuitas: scriptumque esse  in Exodo : ¬ªHabitatio autem filiorum Isrel quia habitauerunt in terra Aegypti, anni quadringenti triginta sunt.¬´ Et iterum : ¬ªFactum est post annos quadringintos triginta egressus est omnis exercitus nocte. Iste annorum numerus ab exordio captiuitatis eorum, diebus beati Hieronymi necdum erat expletus: nunc uero non solum iam expletus est, sed etiam fere duplicatus. Nam ab aduentu Domini Saluatoris octingenti et quadraginta sex impresentiarum computantur anni.

XX. Delusi sunt ergo uana exspectatione maiores eorum: deluduntur et isti, maiori utique cecitate; qui cum uideant presentem captiuitatem et seruitutem suam, nec post septuaginta annos sicut  ex Babylone, nec post quadringintos triginta, sicut ex Aegypto, sed neque post quingentos, qui iam impleti sunt, relaxari; non intelligunt se grauius quam unquam antea in Deum peccasse, Dei Filium crucifigendo, et clamando: ¬ªSanguis eius super nos, et super filios nostros ;¬´ et idcirco a Deo esse desertos atque obliuioni traditos: donec erubescant infidelitatis sue, et non temporalem sed eternam libertatem, que in Christo est, incipiant desiderare: sicut eis per Moysem ipse omnipotens Deus comminatus est, dicens: ¬ªUrbes uestras redigam in solitudinem, et deserta faciam sanctuaria uestra, nec recipiam ultra odorem suauissimum: disperdamque terram uestram, et stupebunt super eam inimici uestri, cum habitatores  illius fuerint. uos autem dispergam in gentes, et euaginabo post uos gladium: eritque terra uestra deserta, et ciuitates dirute .¬´ Et iterum: ¬ªPeribitis inter gentes, et hostilis uos terra consumet. Quod si et de his aliqui remanserint, tabescent in iniquitatibus suis, in terra inimicorum suorum; et propter peccata patrum suorum et sua affligentur, donec confiteantur iniquitates suas, et maiorum suorum, quibus preuaricati sunt in me, et ambulauerunt ex aduerso mihi. Ambulabo igitur et ego contra eos, et inducam illos in terram hostilem, donec erubescat incircumcisa mens eorum. Tunc orabunt pro impietatibus suis, et recordabor federis mei quod pepigi cum Abraham,  et Isaac, et Iacob :¬´ Si ueram salutem et libertatem que in his Dei uerbis promittitur quererent, iam dudum intelligere potuissent ita deserta facta esse sanctuaria sua, ut  non recipiat ab eis ultra odorem suauissimum, nec eorum restaurationem, que nulla est, exspectarent; sed seipsos restaurandos humiliter Deo subderent, confitendo iniquitates suas et maiorum suorum, et orando pro impietatibus suis, ut indulgentiam consequi mererentur. Sed quia necdum erubescit incircumcisa mens eorum, putant pseudochristum suum nunquam mori, aut resurgere, sed in eternum uiuere: et ex illa retrusione sua subito in nubibus celi uenientem apparere.

 XXI. Sicut etiam quidam infidelium Iudeorum praua opinione decepti, quia frequenter in Scripturis de Christo audierant quod regnum eius esset in eternum, sicut in Isaia legitur: ¬ªMultiplicabitur eius imperium, et pacis non erit finis: super solium Dauid, et super regnum eius sedebit; ut confirmet illud, et corroboret in iudicio et iustitia, amodo, et usque in sempiternum ;¬´ ¬ªet in Psalmo: Et thronus eius sicut dies celi ;¬´ et iterum: ¬ªEt thronus eius sicut sol in conspectu meo, et sicut luna perfecta in eternum ;¬´ putabant eumdem Christum qui ex lege et prophetis est repromissus, nunquam moriturum: et Domino Iesu Christo de  sua passione loquenti  obiiciebant, dicentes: ¬ªNos audiuimus ex lege, quia Christus manet in eternum. Quomodo tu dicis: Oportet exaltari filium hominis? ¬´ Sed nec isti intelligebant, nec isti intelligunt, quia iuxta easdem diuinas Scripturas nullus alius Christus credendus est, nisi qui pro peccatis populi Dei uere est mortuus et sepultus: et resurgens, ultra non moritur, ut uere maneat in eternum; testante Domino per Isaiam prophetam: ¬ªPropter scelus populi mei percussi eum: et dabit impios pro sepultura, et diuites pro morte sua .¬´ Et iterum ¬ªSi posuerit pro peccato animam suam, uidebit semen longeuum: et uoluntas Domini in manu illius dirigetur .¬´ Et post pauca: ¬ªIdcirco dispertiam ei plurimos, et fortium diuidet spolia, pro eo quod dedit in morte animam suam ,¬´ et cetera. Ita utrumque prophetatum, et utrumque est uerum in Christo, et mors ad tempus; et post mortem, resurrectionis gloria in eternum. De quo autem alio Christo Daniel propheta dicere potuisset: ¬ªAspiciebam in uisione mea nocte; et ecce cum nubibus quasi filius hominis ueniebat ,¬´ et cetera; nisi de illo qui ab istis est reprobatus? Sicut in alia uisione  idem Daniel prenuntiat, dicens: ¬ªEt post sexaginta duas hebdomadas occidetur Christus: et non erit eius populus: et ciuitatem et sanctuarium dissipabit populus cum duce uenturo .¬´

 XXII. Ubi autem unquam legerunt alterum pseudochristum suum, quem nominant messiam ben Ephraim? Quis aliquando prophetarum, ex tribu Ephraim Messiam uenturum esse predixit? Nonne et Iacob patriarcha, in benedictionibus filiorum suorum, et omnes deinceps prophete, de tribu Iuda et de domo Dauid eum uenturum testati sunt? Nonne clarissime apparet, quia hoc nimis contentiosa et ceca impietatis obstinatio excogitauit, ut eo loco ubi apud Zacariam prophetam apertissime de Christo, qui ab eis crucifixus est, legitur: ¬ªEt plangent eum planctu quasi super unigenitum: et dolebunt super eo, ut doleri solet in morte primogeniti ;¬´ ex occasione illorum uerborum Domini, quibus in Ieremia dicitur:  ¬ªQuia factus sum Isreli pater, et Ephraim primogenitus meus est ;¬´ non illius qui uere est Christus, sed alterius qui ab istis est conflictus, occisio intelligitur, ut quantum in ipsis est, uera Christi passio euacuetur. Legant libros prophetarum, et maxime Osee prophetam: et uideant decem tribus populi Isrelitici, postquam scisse sunt a domo Dauid, et regem sibi in Samaria constituerunt Ieroboam filium Nabath, ex tribu Ephraim; frequentius eas, propter domum regiam, que apud eos ex Ephraim cepit: et maiorem partem populi Isrel que apud ipsos erat, appellari Ephraim, et Isrel; sicut et illa pars populi, que remansit cum domo Dauid, propter domum regiam  que ex tribu Iuda electa est, Iudas appellatur. Inde est quod sepius legitur  de istis: ¬ªEcce hec scripta sunt in libro uerborum dierum regum Iuda;¬´ de illis: ¬ªEcce scripta sunt in libro uerborum dierum regum Isrel.¬´ De istis namque duabus partibus populi in duo regna diuisi, per Osee dicitur: ¬ªQuid faciam tibi, Ephraim? Quid faciam tibi, Iuda ?¬´ Huic ergo populo Isrel, et Ephraim, per Ieroboam filium Nabath a domo Dauid separato, et a templo Dei alienato; qui uitulos aureos coluit in Bethel, et in Dan, usque ad diem captiuitatis sue: et sic a regibus Assyriorum ductus est in eternam captiuitatem, dicente Domino per Osee: ¬ªQuia non addam ultra misereri domui Isrel, sed obliuione obliuiscar eorum  .¬´ Huic, inquam, populo in magna, et uere magna consolatione promittitur, quod qui temporalis captiuitatis iugo nunquam meretur absolui, in aduentu Domini Saluatoris, si in eum credere uoluerit, tantam recipiat felicitatem, ut fiat Deus Isreli pater, et Ephraim primogenitus eius sit: recuperans uidelicet illam gloriam, quam antiquitus ex Aegypto liberatus acceperat; dicente Domino ad Pharaonem: ¬ªFilius primogenitus meus Isrel: dimitte eum, ut seruiat mihi .¬´

XXIII. Cum itaque tam clara sit huius rei ueritas, cur sibi ipsi de luce tenebras faciunt? Cur audent dicere, ex Ephraim nescio quem Messiam, id est, unctum? Nunquid enim quia primogenitus, ideo etiam unctus? cum de omni generaliter populo  dictum sit: ¬ªFilius primogenitus meus Isrel:¬´ et tamen unctionis gloriam preter domum sacerdotalem et domum regiam non accepit? Audiant contra errorem suum, etiam antequam illa diuisio populi fieret sub Roboam filio Salomonis, psalmum dicentem, et unde uerus Saluator exspectandus esset apertissime protestantem: ¬ªEt proiecit, inquit, tabernaculum Ioseph, et tribum Ephraim non elegit: sed elegit tribum Iuda .¬´ Et post pauca: ¬ªEt elegit Dauid seruum suum, et tulit eum de gregibus ouium, sequentem fetas .¬´ Adduxit eum ut pasceret in Iacob populum eius, et in Isrel hereditatem eius. De gentibus autem Gog et Magog, sicut et de ceteris promissionibus, et comminationibus propheticis, que nimis  obscure posite sunt, cum istis aliquid disputare uelle nimis ineptum est: quandiu hec tam uera, et tam manifesta, et in quibus tota salus constat contemnunt. Quocunque enim modo illa intelligenda et accipienda sint, nisi primum ista fideliter susceperint, salui esse non possunt.

XXIu. Et quia de falsis et cecis Iudeorum doctoribus nobis sermo est, de quibus Dominus testatur, dicens: ¬ªOmnis plantatio, quam non plantauit Pater meus celestis, eradicabitur. Sinite illos: ceci sunt duces cecorum: cecus autem si ceco ducatum prestet, ambo in foueam cadunt ;¬´ breuiter admonendum putamus, ut etiam libri Iosephi, et Philonis  quia eos nonnulli nostrorum nimis admirari solent, et plus etiam quam diuinas litteras legere delectantur, non multum sequendi existimentur. Quia homines alieni a ueritate, non carent errore: et diuinas historias uelut latius replicando et exponendo, multa de sua falsa et superflua inserunt: et sanos sensus uerboram Dei, iuxta fallacem opinionem suam aut deprauant, aut eneruant. Unde et antiqui doctores Ecclesie illa sola ex eis sumunt, que in eorum libris, de rebus gestis, consonanter Scripturis nostris referuntur: et hec ipsa perpauca, et raro, et ea maxime que ipsi oculis inspecta scripserunt; sicut de excidio Hierosolymorum, et templo ac sacerdotio Iudeorum. Ad hanc cautelam beatus Augustinus in  libris contra Faustum manicheum  instruit nos et admonet, dicens: ¬ªPhilo quidam uir liberaliter eruditissimus; unus Iudeorum qui Christi passionem, quam nos agnouimus, derident; cuius eloquium Greci Platoni equare non dubitant; conatus est aliqua de Scripturis interpretari; non ad Christum intelligendum, in quem non crediderat; sed ut inde magis appareret quantum intersit utrum ad Christum referas omnia, propter quem uere sic dicta sunt, an preter illum quaslibet coniecturas quolibet mentis acumine persequaris:¬´ quantumque ualeat quod Apostolus ait: ¬ªCum transieris ad Dominum, auferetur uelamen :¬´ Ut enim quiddam eiusdem Philonis commemorem, arcam diluuii secundum rationem humani corporis fabricatam  uolens intelligi, tanquam membratim omnia pertractabat. Cui subtilissime numerorum etiam regulas consulenti, congruenter occurrebant omnia que adhuc intelligendum Christum nichil impedirent; quoniam in corpore humano etiam ille humani generis Saluator apparuit; nec tamen cogerent, quia corpus humanum est utique et hominum ceterorum. At ubi uentum est ad ostium quod in arce latere factum est, omnis humani ingenii coniectura defecit. Ut tamen aliquid diceret, inferioris corporis partes qua urina et fimus egeruntur, illo ostio significari ausus est credere, ausus est et dicere, ausus et scribere. Non mirum si ostio non inuento sic errauit. Quod si ad Christum transisset, ablato uelamine sacramenta Ecclesie manantia ex latere hominis  illius inuenisset.¬´

XXu. Hec de duobus pseudochristis Iudeorum, et non doctoribus sed deceptoribus eorum diximus, qui uerum Christum Dominum et Saluatorem nostrum tanto odio abominantur, tantis maledictis et blasphemiis insequuntur, ut ea aures fidelium ferre non possint. Sed antequam de ceteris uenenatis eorum conuiciis memoremus, primum necessarium uidetur, non solum ad eorum rabiem confutandam, sed etiam ad ueritatem nostre fidei confirmandam, ut illud quod in ignominiam Domini Saluatoris, et omnium fidelium eius, et maiores eorum, et isti ipsi usque hodie insanientes obiiciunt proponamus: et quam manifeste ad condemnationem eorum impietatis,  et ad mysterium redemptionis nostre pertineat, quantum Dominus adiuuat demonstremus. Blasphemant enim quod in eum credamus, quem lex Dei in ligno suspensum, et a Deo maledictum dicat: et propterea eodem die quo suspensus est, eum iusserit sepeliri; ne si per noctem remaneret in patibulo, terra eorum per eum pollueretur. Sed neque sciunt, eum in crucis ligno clauis fuisse confixum, et ipsa clauorum confixione suspensum; sed more latronum qui nunc suspenduntur, infamant esse punitum: et conclamante, ac iubente magistro eorum Iosue, celeriter de ligno depositum; et in quodam horto caulibus pleno, in sepulcro proiectum, ne terra eorum contaminaretur.

XXuI. Hanc autem tam impie blasphemandi occasionem  unde sumant, manifestum est: uidelicet quia sicut in Deuteronomio legimus, lex Dei per Moysem dicit: ¬ªQuando peccauerit homo quod morte plectendum est, et adiudicatus morti appensus fuerit in patibulo, non permanebit cadauer eius in ligno, sed in eadem die sepelietur: quia maledictus a Deo est qui pendet in ligno; et nequaquam contaminabis terram tuam, quam Dominus Deus tuus dederit tibi in possessionem .¬´ Quod capitulum nos de passione Christi esse prophetatum negare non possumus: quia et Apostolus hoc confirmat, dicens: ¬ªChristus nos redemit de maledicto legis, factus pro nobis maledictum, sicut scriptum est: Maledictus omnis qui pendet in ligno ;¬´ et Dominus  in Euangelio contestatur, loquens ad Iudeos: ¬ªSi crederetis Moysi, crederetis forsitan et mihi: de me enim scripsit .¬´ Que uerba Domini, in libris contra Faustum cum exponeret beatus Augustinus , ¬ªEgo, inquit, et qui mecum aliquanto attentius cogitant euangelicam illam Dominicamque sententiam, qua non ait: Ille enim et de me scripsit, ut et alia que ad Christum non pertinent scripsisse crederetur; sed ait: ¬ªDe me enim ille scripsit;¬´ omnem scripture illius intentionem non nisi ad intelligendam Christi gratiam pertinere cognoscimus.¬´ Ut omnia illa nequaquam rectum habeant intellectum, nisi ad eius dispensationem qua generi humano consulitur, prophetata referantur. Non ergo nobis erubescenda est  ignominia crucis Christi, quam contra omnia humana opprobria, in eminentiori corporis parte, id est, in fronte gestamus: sed pie et sollicite, auxiliante Dei gratia inuestigandum, quomodo hec iuxta auctoritatem Scripture sancte, et sensum catholicorum Patrum sana intelligentia accipienda sint, qua et illis confusio et nobis edificatio accrescat.

XXuII. Quod ut diligentius et euidentius fiat, intermissa paululum beati Hieronymi editione, qui hunc locum non ad uerbum sed ad sensum interpretatus est: ipsa uerba, sicut in Hebreo posita sunt, et ipse ordo uerborum, sicut ea in expositione Epistole ad Galatas ex translatione Theodotionis expressit, ponenda uidentur. Ita namque ibi legitur:  ¬ªEt quia erit in uiro peccatum iudicium mortis, et morietur, et suspendes eum in ligno. Non dormiet morticinum eius super lignum, quia sepultura sepelies eum in die ipso: quia maledictio Dei est suspensus, et non contaminabit terram tuam, quam Dominus Deus tuus dabit tibi hereditare.¬´ Ubi autem interpres iste posuit ¬ªnon dormiet,¬´ alii posuerunt ¬ªnon pernoctabit,¬´ siue ¬ªnon commorabitur,¬´ aut ¬ªnon permanebit.¬´ Et ubi iste posuit, ¬ªmorticinum eius,¬´ ceteri transtulerunt ¬ªcadauer eius,¬´ siue ¬ªcorpus eius.¬´ Aperte igitur et mirabiliter in his uerbis, per similtudinem crucis patibulo damnatorum, Domini Iesu Christi passio, qui pro peccatis nostris cum iniquis siue sceleratis reputatus est, prophetatur: et quod in illo de illo  futurum erat, tanquam uere futurum confirmatur, et commendatur, cum dicitur: ¬ªEt quia erit in uirum peccatum iudicium mortis, et morietur: et suspendes eum in ligno,¬´ etc., quod totum non ambigentis sed prophetantis modo ponitur. Cum ergo dicit: ¬ªEt quia erit in uiro peccatum,¬´ quid est intelligendum? Non utique suum; quia  iniquitatem non fecit: neque dolus fuit in ore eius, sed omnium nostrum; sicut idem propheta dicit: ¬ªOmnes nos quasi oues errauimus: ¬ªunusquisque in uiam declinauit: et Dominus posuit in eo iniquitatem omnium nostrum .¬´ Et beatus apostolus Petrus: ¬ªQui peccata  nostra ipse pertulit in corpore suo super lignum .¬´ Unde et recte sequitur: ¬ªIudicium  mortis:¬´ utique nostre, que ab initio peccato debetur, et peccanti homini, Deo iudicante inflicta est, cum ait; ¬ªQuacunque die comederis ex eo,¬´ id est, ex ligno uetito, ¬ªmorte morieris .¬´ Unde et Apostolus dicit: ¬ªPer unum hominem peccatum intrauit in mundum, et per peccatum mors: et ita in omnes homines pertransiit .¬´

XXuIII. Suscepit itaque in se iste uir et peccatum omnium nostrum, et iudicium mortis nostre. Et subiungit de eo Scriptura, dicens: ¬ªEt morietur, et suspendes eum in ligno.¬´ Ubi mirandum ualde, quomodo prius dictum sit ¬ªmorietur:¬´ et postea ¬ªsuspendes eum in ligno;¬´ cum manifeste Dominus noster prius in ligno suspensus sit manibus  infidelium: et postmodum consummata omni passione, quando uoluit, inclinato capite emiserit spiritum. Sed nimirum hoc nimis diuine dictum est, ut postquam ait lex ¬ªerit in uiro peccatum iudicium mortis,¬´ continuo subiungeret ¬ªet morietur,¬´ et adderet ¬ªet suspendes eum in ligno:¬´ ut uidelicet prius demonstraret illius potestatem, deinde eorum ostenderet crudelitatem; dum eum qui nulla humana uiolentia, nullo supplicio uel cruciatu cogente, sed sua sponte, sua potestate est mortuus, ipsi quantum in illis fuit suspendentes in ligno interemerunt. De hac enim potestate mortis sue iste uir et Dominus in Euangelio testatur, dicens: ¬ªPotestatem habeo ponendi animam meam:  et potestatem habeo iterum sumendi eam. Nemo tollit eam a me, sed ego pono eam, et iterum sumo eam .¬´ Et in Psalmo ait: ¬ªFactus sum sicut homo sine adiutorio, inter mortuos liber .¬´ Et iterum: ¬ªEgo dormiui ;¬´ id est, non mihi insultent, quasi uiolentia eorum occisus sim. Ego dormiui: ego mea sponte, mea potestate, quando uolui mortuus sum. Ita mirabiliter et morientis potestas est commendata, et persequentium seuitia non est excusata. Sequitur Scriptura, dicens: ¬ªNon dormiet morticinum eius super lignum; quia sepultura sepelies eum in die ipsa.¬´ Qua sententia in uerbo dormitionis, somnus euigilaturi, id est resurrecturi exprimitur: sicut ipse de Lazaro ait: ¬ªLazarus amicus noster  dormit; sed uado, ut a sommo excitem eum :¬´ et de filia archisynagogi, quam suscitaturus erat: ¬ªNon est mortua puella, sed dormit :¬´ et de ipso inimici in Psalmo dicunt: ¬ªQui dormiuit, non adiiciet ut resurgat ?¬´ Per morticinum autem uera mors eius ostenditur; quia utique corpus exanime, a morte morticinum appellatur: sicut et cadauer dicitur a cadendo, eo quod per mortem cadat in terram; non solum quando in terra resoluitur (secundum quod Ade dictum est: ¬ªPuluis es, et in puluerem reuerteris :¬´ et Ecclesiastes ait: ¬ªEt reuertatur puluis in terram suam unde erat ;¬´ sed etiam quia iam mortuum terra reputatur, et terre traditur: unde et Dominus de seipso  ait: ¬ªNisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert .¬´

XXIX. In quo igitur mysterio et in lege preceptum est, et in Euangelio  diuino nutu a persecutoribus expletum, ut huius uiri morticinum, siue cadauer, siue corpus non dormiret, nec pernoctaret, siue commoraretur et permaneret super lignum? Ita enim scriptum est  quod ¬ªIudei, ut non remanerent in cruce corpora, rogauerunt Pilatum ut frangerentur eorum crura;¬´ id est, Domini, et latronum qui crucifixi sunt cum eo, ¬ªet tollerentur.¬´ Ubi quidem altitudo secreti nimia est: siue enim ut illis corpus eius deponere ac sepelire festinantibus, tria magna mysteria que  adhuc Christi passionibus deerant  implerentur. Hec enim omnia granditer et magnifice ex occasione accelerande sepulture eius impleta, commendat Euangelista, dicens : ¬ªuenerunt ergo milites: et primi quidem fregerunt crura, et alterius qui crucifixus est cum eo. Ad Iesum autem cum uenissent, ut uiderunt eum iam mortuum, non fregerunt eius crura: sed unus militum, lancea latus eius aperuit, et continuo exiuit sanguis et aqua. Et qui uidit, testimonium perhibuit: et uerum est  testimonium eius: et ille scit quia uera dicit, ut et uos credatis. Facta sunt enim hec ut Scriptura impleretur: ¬ªOs non comminuetis ex eo.¬´ Et rursum ¬ªalia Scriptura dicit: uidebunt in quem transfixerunt.¬´ uidelicet ut per lateris apertionem, panderetur nobis ostium quo intraremus ad uitam, et incorporaremur Christo per aquam baptismatis, et sanguinem redemptionis.

XXX. Et quia de agno qui immolabatur in pascha lex precipit: ¬ªOs non comminuetis ex eo ,¬´ agnoscamus hunc esse uerum Agnum Dei qui tollit peccata mundi. De quo et beatus Apostolus testatur: ¬ªEtenim pascha nostrum immolatus est Christus .¬´ Siue quia Parasceue, id est, sexta feria passus est Dominus:  et oportebat in eo mysterium sabbati, quod ab exordio mundi fuerat commendatum impleri, lex sepulturam eius uespere eiusdem Parasceue accelerari iussit; ut consummato passionis sacramento, sabbato quiesceret in sepulcro: et prima sabbati lucescente resurgeret, sicut in Psalmo ante predixerat: ¬ªExsurgam diluculo ¬´ Unde et uicesimus primus psalmus, qui de passione et resurrectionis gloria scriptus est, pretitulatur: Pro assumptione matutina: uel  pro ceruo matutino: et ut ita in se omnino impletum esse ostenderet, quod in exordio mundi fuerat presignatum; ubi Deus post omnia opera sua que fecerat bona ualde, mystice in sabbato requieuisse narratur: ut Dominum et Regem nostrum ante secula,  postquam operatus est salutem nostram in medio terre, et dixit ad Patrem: ¬ªEgo te clarificaui super terram: opus consummaui quod dedisti mihi ut faciam ;¬´ eodem die requieturum ostenderet in sepulcro: et sic post laborem passionis, per uirtutem resurrectionis intraret in requiem suam, de qua ei Psalmista dicit: ¬ªSurge, Domine, in requiem tuam :¬´ quatenus sacratissimum triduum passionis, et sepulture, et resurrectionis eius, quod preuidebat, et preordinabat spiritus legislatoris, inuiolabile permaneret.

XXXI. Quantum uero ad populum illum infidelem et interfectorem Christi attinet, bene illi lex dicit : ¬ªNon pernoctabit, siue permanebit, cadauer eius super lignum, quia sepultura sepelies  eum in die ipsa:¬´ ut uidelicet ignominiam passionis et mortis Christi, quam significat cadauer suspensum in ligno, non irrideant, non subsannent, tanquam ante oculos suos crucifixum Dei Filium despicientes, et ostentui habentes: sed festinent sepelire, id est, mortem eius, quam pro omnium salute suscepit, honorare ; et hoc cito, et intra ipsam diem implere festinent: id est, in hoc tempore redemptionis et salutis, quo Agnus Dei pro peccatis nostris immolatus est, et in omnibus dicitur: ¬ªIn tempore placito exaudiui te, et in die salutis auxiliatus sum tui .¬´ De quo die aduentus Saluatoris, et salutis ac redemptionis, quam sua passione operatus  est, etiam et in Psalmo canitur: ¬ªHec est dies quam fecit Dominus: exsultemus et letemur in ea. O Domine, saluum me fac: o Domine, bene prosperare. Benedictus qui uenit in nomine Domini .¬´ Et in alio psalmo Spiritus sanctus eisdem Iudeis dicit: ¬ªHodie si uocem eius audieritis, nolite obdurare corda uestra ,¬´ etc. Donec ergo istud tempus acceptabile est, et dies salutis, quam nobis ille instituit qui pro omnium salute mortuus est, et resurrexit, hortatur eos lex ut sceleris sui penitentiam agant; siue, scelus quod in eo admiserunt tegere non morentur: ut merito et ipsi audiant: ¬ªBeati quorum remisse sunt iniquitates, et quorum tecta sunt peccata. Beatus uir cui non imputauit Dominus  peccatum :¬´ Et mortem Christi pretiosam, quam ostentui et irrisioni habent, honorare festinent. Quia si tota hac die, id est, toto isto tempore salutari, quandiu presens uita agitur, hoc implere neglexerint, superueniet eis nox mortis, nox damnationis et tenebrarum eternarum: et ille qui pro omnium salute in ligno suspensus est, pernoctabit, et permanebit apud eos super lignum; quia irrisionem et subsannationem passionis eius, quam toto uite sue tempore tenuerunt, post mortem emendare non poterunt, dicente Scriptura: ¬ªMortuo homine impio nulla erit ultra spes .¬´ De hac enim die, et de hac nocte ipse Dominus in Euangelio dicit: ¬ªQuandiu in mundo sum, lux sum mundi. uenit nox quando nemo potest  operari .¬´

XXXII. Habent etiam nunc Iudei noctem infidelitatis et cecitatis horrendam, quam eis Dominus per prophetam comminatus est, dicens: ¬ªExceca cor populi huius, et aures eius aggraua, et oculos eius claude: ne forte uideat oculis, et auribus audiat, et corde intelligat, et conuertatur, et sanem eum .¬´ Aderat autem eis adhuc dies, quando Dominus apud eos pro totius mundi salute passus est, et resurrexit: et per quadraginta dies postea discipulorum fidem, quos utique ex ipsis elegerat, confirmauit: et die quadragesimo ipsis uidentibus ascendit in celum: et misso Spiritu sancto ceperunt primum apud eos predicare sancti apostoli, ita ut una die ad eorum predicationem et miracula, crederent  tria millia, et alia die quinque millia; et postmodum innumera millia et in Iudea, et in ceteris regionibus. Cum autem ceteri indurarentur, et non crederent, repellentes uerbum Dei, et indignos se iudicantes eterne uite, transierunt apostoli ad gentes, ut impleretur quod ante fuerat prophetatum: ¬ªPosui te in lucem gentibus, ut sis in salutem usque ad extremum terre ;¬´ et illi remanserunt in nocte infelicitatis et cecitatis sue. Omnes ergo quicunque ex eis passionem Domini, ad apostolorum predicationem et magnalia crediderunt, suspensum in ligno  eodem sepelierunt die, quia pretiosam mortem Christi, dum adhuc eis luceret Dei gratia, religiosa memoria  honorauerunt; nam et defunctorum sepulcra memorias appellamus. Ceteris uero horrenda nocte oppressis, et uenerabilem Christi passionem usque hodie irridentibus, permanet et pernoctat suspensus in ligno, cui honorificam memoriam exhibere nolunt. Ne ergo hoc tantum malum incurrerent, dum adhuc tempus dabatur, dum occasio salutis aderat, hortabatur eos lex per figuram, dicens: ¬ªNon pernoctabit cadauer eius super lignum; quia sepultura sepelies eum in die ipsa.¬´  Unde et Dominus eisdem Iudeis dicebat: ¬ªAdhuc modicum lumen in uobis est; ambulate dum lucem habetis, ne tenebre uos comprehendant. Et qui ambulat in tenebris, nescit quo eat. Dum lucem habetis, credite in lucem, ut filii lucis sitis.  .¬´

XXXIII. Cum autem iussisset lex ut non permaneret suspensus in ligno, sed eadem sepeliretur die, subiunxit causam unde illi ista honorificentia deberetur, dicens: Quia maledictio Dei est suspensus: quod nichil est aliud nisi, ¬ªMaledictus a Deo, ,¬´ sicut et alii interpretes transtulerunt. Propterea ergo huius uiri suspensi passio et mors religiosa memoria honorari debet, quia maledictio Dei est suspensus, id est, non ipsius culpa, non sua uiolentia, non suis prauis consiliis Iudei in Dominum Iesum Christum hoc efficere potuerunt; sed Dei consilio, et prescientia permissi sunt. Hic enim nostre maledictioni uoluit subiacere, ut nos benedictionis illius possemus esse participes Maledictio  enim nostra duplex est, uidelicet in culpa, et in pena. In culpa, sicut scriptum est: ¬ªMaledictus qui non permanet in uerbis legis huius, ut faciat ea .¬´ In pena, sicut ab initio primo homini dictum est: ¬ªQuacunque enim die comederis ex eo, morte morieris .¬´ Que maledictio ex illo homine in humanum genus descendit. Et quoniam ille utramque maledictionem meruit, id est culpe, quia transgressus est preceptum Domini; et pene, quia addictus est morti: ideo et omnes homines utraque maledictio obligauit. Sed uenit uerus Saluator, Dominus noster iehsu Christus, solus sine maledictione culpe; quia peccatum non fecit, nec inuentus est dolus in ore eius. Suscepit indebite maledictionem pene nostre, et  maledictionem mortis nostre, ut nos ab utraque maledictione eriperet: passus pro nobis, non pro se: non habens culpam, et sustinens penam, ut et culpam soluat et penam. Hoc Deus ante constitutionem mundi misericorditer pro nostra salute disposuit, hoc per prophetas suos ante predixit, hoc in nouissimis diebus, sicut predictum fuerat, perfecit, testante beato Petro apostolo de Domino nostro Iesu Christo, et dicente ad Iudeos: ¬ªHunc definito consilio et prescientia Dei traditum, per manus iniquorum affligentes interemistis .¬´ Et rursum apostolis et uniuersa Ecclesia orantibus et dicentibus ad Deum: ¬ªConuenerunt enim uere in hac ciuitate aduersus sanctum puerum tuum Iesum,  quem unxisti, Herodes et Pontius Pilatus cum gentibus et populis Iudeorum, facere que manus tua et consilium decreuerunt fieri.¬´  Sic Deus Pater huic uiro maledixit, cum eum pro nostra salute, nostre maledictioni, nostre morti tradidit, sicut ipse testatur, dicens: ¬ªPropter scelus populi mei percussi eum ,¬´ et in Zacaria propheta ipsam uim passionis frameam appellans, dicit: ¬ªFramea suscitare super pastorem meum, et super uirum coherentem mihi, dicit Dominus. Percute pastorem,¬´ etc.  Unde et Isaias ait. Et Dominus uoluit conterere eum in infirmitate .¬´ Et Apostolus tantam Dei bonitatem nobis attentissime commendans: ¬ªQui proprio,  inquit, Filio suo non pepercit, sed pro omnibus tradidit illum .¬´

XXXIu. Quia ergo tanta Dei benignitate uir iste nostre maledictioni sponte succubuit, et cum sceleratis reputatus est, precepit lex eius passionem pia memoria honorari. Neque enim de simplici sepultura illius tam absurde preciperet Spiritus sanctus, ut eam ab ipsis qui eum crucifixerunt iuberet preparari, quando ille qui hoc fecit, id est, Ioseph ab Arimathia, teste Euangelio, ¬ªnon consenserat consilio et actibus eorum .¬´ Adiungit lex, quanta pollutio et contaminatio Iudeos consecutura esset, qui hunc honorem Domino dare noluerunt et nolunt, dicens: ¬ªEt non contaminabis terram tuam, quam Dominus Deus tuus dabit tibi  in hereditate .¬´ Ipsi sunt enim terra, quam aliquando Dominus Deus dederat illis, ut essent ei populus hereditarius, sicut Moyses ad eos dicit: ¬ªuos elegit Dominus de cunctis gentibus, ut haberet populum hereditarium .¬´ Ipsi sunt terra cui clamabat Ieremias: ¬ªTerra, terra, terra, audi sermonem Domini ,¬´ et de qua in psalmo dicitur: ¬ªEt adulterata est terra in sanguinibus, et coinquinati sunt in operibus suis,¬´ siue : ¬ªInterfecta est terra in sanguinibus, et contaminata est in operibus eorum .¬´ Debuerant itaque honorem fidei exhibere Domino Saluatori, pro salute mundi in ligno crucis passo et mortuo, ut mererentur audire cum sanctis apostolis  et ceteris qui ex eodem populo crediderunt, per Malachiam prophetam: ¬ªEt beatos uos dicent omnes gentes: eritis quippe uos terra desiderabilis .¬´ Sed quia contempserunt, et contemnunt, et usque hodie furibundo animo et truculento uultu hec legunt, detestantes eum de quo scripta sunt, contaminauerunt et poll erunt terram suam, et non possident benedictionem repromissam, sed quotidie eis dicitur per Ezechielem prophetam; ¬ªTu es terra immunda, et non compluta ;¬´ et per Isaiam: ¬ªManus uestre sanguine plene sunt.¬´ Et iterum: ¬ªManus enim uestre pollute sunt sanguine, et digiti uestri iniquitate .¬´ uidelicet quia clamauerunt,  dicentes: ¬ªSanguis eius super nos et super filios nostros .¬´

XXXu. Hanc contaminationem et pollutionem terre sue, id est semetipsis timere debuerant, et non illam que nulla est, quasi terra habitationis eorum pollueretur cadaueribus in cruce suspensorum, nisi eadem die sepelirentur. Quod omnino beatus Dauid rex et propheta non timuit, qui ob placandam iram Dei septem uiros de domo Saul Gabaonitis tradidit crucifigendos: et ab initio messionis hordei, donec omnes segetes meterentur, et stillaret super eos pluuia de celo, sic eos dimisit, nec ullum eorum sepeliri fecit. Ubi si responderint, istos in terra habitationis Gabaonitarum, qui non erant de filiis Isrel, fuisse crucifixos, et propterea sic dimissos; legant  in eodem libro Samuelis, non in Gabaon, sed in Gabaa Beniamin hoc gestum esse, dicentibus ipsis Gabaonitis ad Dauid: ¬ªEt crucifigamus eos in Gabaa Saulis, quondam electi Domini .¬´ Si autem dixerint timuisse Dauid ne iram Dei incurreret; si semel damnatos et diuine ultioni deputatos sepelire presumpsisset, legat quia postmodum, eum ei nuntiatum fuisset quod concubina Saul, substrato sibi super lapidem cilicio, eos per diem et noctem a feris et auibus tam longo tempore custodisset, non solum reprehendit, sed etiam tante pietatis imitator et supergressor, attulit ossa Saul et Ionathe filii eius de Iabes Galaad: et iussit colligi ossa istorum septem qui crucifixi fuerant: simulque non abominando, sed pie honorando condidit in sepulcro  Cis, patris Saul. Nec ob hoc Deum offendit, sed insuper Scriptura dicit: ¬ªFecenuntque omnia que preceperat rex. Et repropitiatus est Dominus terre post hec .¬´ Non ergo ista beatus Dauid metuebat, quia in illo legis capitulo non alicuius abominandi hominis supplicium, sed Saluatoris mysterium intelligebat. Aut si isti tam religiose, ut putant, terram suam a pollutione seruauerunt, quid cause est quod per tot secula eos tanquam immundos euomuit?

XXXuI. Nullum fere est in Scripturis propheticis tam preclarum testimonium ubi sic euidenter et modus passionis Christi in ligno Crucis, et ueritas mortis eius exprimatur. Unde et sanctus Apostolus, non erubescens testimonium Christi, ad commendandam  ueritatem et gratiam passionis eius, istud potissimum quod in litteris suis poneret elegit. Nam et illud quod iuxta beati Hieronymi editionem in huius capituli exordio legitur: ¬ªQuando peccauerit homo quod morte plectendum est ;¬´ ita et ad mediatorem Dei et hominum, hominem Christum Iesum fideliter referendum est, sicut et illud, ubi ipse ex persona corporis sui loquitur in Psalmo: ¬ªuerba delictorum meorum ;¬´ et iterum: ¬ªDeus, tu scis insipientiam meam, et delicta mea a te non sunt abscondita :¬´ quia effectus particeps nature nostre, transfigurauit in se uocem nostram, qui suscepit misericorditer et causam nostram; dum  Deus posuit in eo iniquitatem omnium nostrum. Recte itaque dicit Scriptura de illo: Quando peccauerit homo quod morte plectendum est; quia ad corpus huius hominis pertinent omnes qui peccauerunt: et ob hoc iuste morte plectendi erant, nisi eius morte indebita redimerentur, dicentis: ¬ªO mors, ero mors tua .¬´ Iuxta quem sensum in uisione Nathan prophete, ubi ex semine Dauid eius promittitur aduentus, etiam illud recte intelligitur quod de ipso Deus ait: ¬ªQui si inique aliquid gesserit, arguam eum in uirga uirorum, et in plagis filiorum hominum; misericordiam autem meam non auferam ab eo :¬´ quia utique membra sunt eius, et ad ipsius pertinent unitatem, qui quandiu mortaliter uiuunt, sine  peccato esse non possunt; et ideo aliquid inique agunt, beato Ioanne apostolo testante, qui ait: ¬ªOmnis qui facit peccatum, et iniquitatem facit et peccatum est iniquitas .¬´ Et iterum ex persona omnium: ¬ªSi dixerimus quia peccatum non habemus, nos ipsos seducimus, et ueritas in nobis non est.¬´ Istos ergo arguit Deus in uirga uirorum, et in plagis filiorum hominum; temporaliter eos corripiens et emendans, quia, ut scriptum est, ¬ªFlagellat omnem filium quem recipit ;¬´ misericordiam autem suam non aufert ab eo, in quo, et per quem illis miseretur: et etiam aliquando ulciscitur, Psalmista dicente de talibus: ¬ªDeus, tu propitius fuisti eis, et ulciscens in omnes adinuentiones eorum .¬´  Nam in illo qui caput ipsorum est, sicut nulla potuit esse iniquitas, ita nulla flagella correptionis aut purgationis sue, sed tantummodo salutis nostre.

XXXuII. Docet idem beatus Hieronymus, quod in eo loco, ubi iuxta Theodotionem positum est, quia maledictio Dei suspensus, possit in Hebraico legi quia iniuria Dei suspensus, aut certe, quia contumeliose Deus suspensus est. Quod utique ad confundendam Iudeorum impietatem multum ualet, quia per hec manifeste ostenditur quod huius uiri iniusta suspensio, iniuria Dei Patris sit, qui in proprio Filio inhonoratur et contemnitur sicut ipse Filius in Euangelio confirmat, dicens: ¬ªQui non honorificat Filium, non honorificat Patrem qui misit illum ;¬´ et alio loco: ¬ªQui me odit, et Patrem meum odit ;¬´ et iterum: ¬ªQui spernit me, spernit eum qui misit me .¬´ Nec solum eius suspensio iniuria Dei est; sed etiam ipse uir suspensus, euidenter Deus est, qui contumeliose Deus suspensus est. Quod Apostolus eisdem pene uerbis confirmat, dicens: ¬ªSi enim cognouissent, nunquam Dominum glorie crucifixissent .¬´ uidelicet quia quem communis tantum nature hominem et uirum impii crucifixores putabant, idem ipse et Deus et Dominus glorie occultus erat. De hoc capitulo, contra Faustum Manicheum tractans beatus Augustinus , sic ait inter cetera: ¬ªQuod autem additum est, Omnis,¬´ ut diceretur maledictus omnis qui in ligno pependerit, non sane  Moyses minus preuidit etiam iustos in cruce futuros; sed bene preuidit hereticos ueram mortem Domini negaturos; et ideo uolentes ab hoc maledicto Christum seiungere, ut a mortis etiam ueritate seiungerent. Si enim uera illa mors non erat, nullum maledictum Christo crucifixo pependit in ligno, quia nec uere crucifixus est. Sed contra longe futuros hereticos, quam de longe clamat Moyses: ¬ªSine causa tergiuersamini, o quibus displicet ueritas mortis Christi. Maledictus omnis qui pendet in ligno: non ille, ait, aut ille; sed omnis omnino. Tunc enim Christus extra maledictum Adam, si extra illius mortem. Cum uero ex homine et pro homine mortem suscepit, ex illo et pro illo etiam maledictum quod morti comitatur, suscipere non dedignatus  est.¬´ Et post aliquanta : ¬ªHoc enim, inquit, quod asserit prophetia, quia sciebat Christi mortem in cruce pensuram, et futuros hereticos qui dicerent: Pependit quidem in ligno, sed specie quadam, non ut uere moreretur. Clamando ergo, maledictus, nichil aliud clamauit, nisi quia uere mortuus est, sciens mortem hominis peccatoris, quam sine peccato ipse suscepit, de illo maledicto uenientem, quod dictum est: Si tetigeritis, morte moriemini. Ad hoc pertinet et serpens ille in ligno suspensus, quo significaretur non falsam mortem Christum finxisse, sed illam ueram in ligno passionis sue suspendisse, in quam serpens ille hominem male suadendo deiecit. Quam ueram mortem nolunt isti conspicere, et ideo non sanantur a ueneno serpentis,  sicut in eremo quicunque illam attenderent sanabantur.

XXXuIII. Solent quidam etiam Christiani imperiti dicere aliud esse affigi ligno, aliud in ligno pendere. Sicut enim putant soluendam esse istam questionem, ut Iudam dicant a Moyse maledictum, qui laqueo se suspendit: quasi primum nouerint utrum ex ligno, an ex lapide se ille suspenderit. Sed manifeste Apostolus non sinit aliud intelligere quam de Christo esse predictum. Quod uero Iudei non putant eum in cruce clauis esse confixum, miranda est eorum cecitas, cum, ut iam supra memorauimus, ipsum audiant per Zacariam prophetam dicentem: ¬ªEt aspicient ad me, quem confixerunt .¬´ Et per Malachiam: ¬ªSi configit homo Deum, quia  uos configitis me? Et me configitis uos gens tota .¬´ ¬ªEt in Salomone, de eodem qui propter nos pauper factus est, cum diues esset, scriptum est: Non facias uiolentiam pauperi, quia pauper est; neque conteras egenum in porta, quia Dominus iudicabit causam eius, et configet eos qui confixerunt animam eius.¬´  Iste namque est pauper de quo et alius. propheta dicit: ¬ªEcce Rex tuus uenit tibi, iustus et Saluator, ipse pauper ,¬´ etc. Ita ergo suos sibi pseudochristos ipsi finxerunt, ut infelicem populum uana eorum exspectatione delusum a fide ueri Christi auerterent.

XXXIX. Unde et eumdem Dominum nostrum Iesum  Christum, ut auditoribus suis efficiant irremediabiliter odiosum, nuncupant eum sua lingua Ussum Hamizri. Quod dicitur Latine, Dissipator Aegyptius. Ita non est satis quod patres eorum, presenti ei in carne dicebant: ¬ªNonne bene dicimus nos quia Samaritanus es tu, et demonium habes?¬´ ; et ad Pilatum de illo: ¬ªHunc inuenimus subuertentem gentem nostram ,¬´ nisi eum isti, incrementa et alumni hominum peccatorum, nouis conuiciis et maledictis infament, affirmantes eum gentis sue dissipatorem Aegyptium: credo, propter illum Aegyptium magum et pseudo prophetam, qui multos eorum aliquando decepit ut perdidit, de quo et in Actibus apostolorum Tribunus ad Paulum loquitur: ¬ªNonne tu es Aegyptius, qui ante hos dies  tumultum concitasti et eduxisti in desertum quatuor millia uirorum sicariorum?¬´  Cultum, quem ei in toto mundo fideles exhibent, uocant cultum Baal, et religionem Dei alieni, tanquam ipse sit de quo in psalmo precipitur: ¬ªNon erit in te Deus recens, neque adorabis Deum alienum ,¬´ Odorem illum grauem et teterrimum, qui solet sentiri in horis matutinis, in exordio estiui temporis, affirmant de tormentis infernalibus, quibus ipse apud inferos torqueatur, eo quod gentem eorum turbauerit, et totum mundum deceperit, eructare. Unde et populos nationum, qui eius susceperunt fidem, interpretantes esse Babyloniam, et Regem huius Babylonis Christum nostrum intelligentes, quidquid in illa uisione Isaie, cuius titulus est ¬ªOnus Babylonis  ,¬´ dicitur de relaxatione populi Dei ex Babylonica captiuitate, et de interitu regis et regni illius, totum ad suam de hac nouissima captiuitate ereptionem et ad Christi, ut ipsi putant, deiectionem, impiissime transferre conantur, tanquam illis propheta promittat, dicens: ¬ªEt erit in die illa, cum requiem dederit tibi Dominus a labore tuo, et a concussione tua, et a seruitute dura qua ante seruisti, sumes parabolam istamcontra regem Babylonis, et dices: Quomodo cessauit exactor, quieuit tributum? Contriuit Dominus baculum impiorum, uirgam dominantium, etc.¬´ Et tunc uelut ipsi Christo insultent, dicentes: ¬ªQuomodo cecidisti de celo, Lucifer, qui mane oriebaris? corruisti in terram, qui uulnerabas gentes? Qui dicebas in corde tuo: In celum  ascendam, super astra Dei exaltabo solium meum ,¬´ etc. Et de illo omnino impletum esse confirmant quod sequitur: ¬ªuerumtamen ad infernum detraheris, in profundum laci. Qui te uiderint, ad te inclinabuntur, teque prospicient. Nunquid iste est uir qui conturbauit terram? etc.¬´ Et quod post paululum subiungitur: ¬ªTu autem proiectus es de sepulcro tuo quasi stirps inutilis, pollutus, et obuolutus cum his qui interfecti sunt gladio, et descenderunt ad fundamenta laci. Quasi cadauer putridum, non habebis consortium, neque cum eis in sepulturam. Tu enim terram tuam disperdidisti, tu populum occidisti.¬´

XL. Et dicunt eum a maioribus suis, quando depositus  est de ligno, et obrutus in sepulcro, ut omnes scirent mortuum, nec resuscitatum, iterum de sepulcro extractum, et retorta per totam ciuitatem tractum, sicque proiectum, et propter hoc usque hodie sepulcrum eius stare uacuum, et esse squalidum lapidibus, et sordibus, quas ipsi proiicere soleant, plenum. Cum hunc locum prophetice lectionis, impii patres impiorum istorum semper de Nabuchodonosor rege Babylonis, iuxta ueritatem historie intellexerint, sicut beatus Hieronymus in eiusdem prophete commentariis scribit, dicens : ¬ªNarrant Hebrei huiusmodi fabulam. Euilmerodach qui, patre suo Nabuchodonosor uiuente per septem annos inter bestias, ante regnauerat, postquam ille restitutus in regnum est, usque ad mortem patris  cum Ioachim rege Iude in uinculis fuit. Quo mortuo, cum rursus in regnum succederet, et non susciperetur a principibus, qui metuebant ne uiueret qui credebatur exstinctus, ut fidem patris mortui faceret, aperuit sepulcrum, et cadauer eius unco et funibus traxit.¬´ Sed isti, ut dictum est, immanitate odii in Christum, et rabie blasphemandi, talia excogitauerunt, unde Christum Dominum apud auditores suos facerent exsecrandum. Contra quos idem ipse Isaias propheta clamat, dicens: ¬ªIn die illa radix Iesse, qui stat in signum populorum, ipsum gentes deprecabuntur, et erit sepulcrum eius gloriosum .¬´ Manifestissime ostendens nullum alium esse Christum nisi istum, qui de radice Iesse processit; qui stat in signum populorum; quem  ubique gentes hodie deprecantur, cuius sepulcrum non, ut isti blasphemant, contemptibile et ignominiosum, sed omnino est gloriosum; quia resurrectionis gloria illustratum et, sicut non solum Christianorum, sed etiam Saracenorum populi, et barbare nationes nouerunt, in omni cultu et ueneratione habitum. Nam et ubi nos legimus: Erit sepulcrum eius gloriosum, in Hebraico proprie dicitur: Erit requies eius gloria. Quibus uerbis euidenter ostenditur quod mors illi non, ut infideles putant, fuerit pena, sed requies qua cum uoluit requieuit. Et requies ista mortis non ei fuit ignominia, sed gloria; quia caro eius non, ut ceterorum mortalium, est in sepulcro corrupta, sed uelocius per resurrectionem glorificata, sicut ipse in Psalmo ante predixerat,  iuxta Hebraicam translationem: ¬ªPropterea letatum est cor meum, et exsultauit gloria mea, et caro mea habitabit confidenter. Non enim derelinques animam meam in inferno, nec dabis iustum tuum uidere corruptionem .¬´ Sed isti nec tantis ac talibus blasphemiis contenti, in tam profundam infelicitatis uoraginem deuoluti sunt, ut persuasum sit eis et studiose apud eos obseruetur, quod nulla eorum oratio apud Deum possit esse accepta, nisi in ea Dominum nostrum Iesum Christum maledicant, confitentes eum esse impium et filium impii, id est, nescio cuius ethnici, quem nominant PANDERA: a quo dicunt matrem Domini adulteratam, et inde eum in quem nos credimus, natum.

 XLI. Aduersus igitur tales ueritatis hostes, et rabidos aduersum Christum canes, excitemus in nobis, quantum possumus, zelum Dei, memores illius sententie: ¬ªZelus domus tue comedit me ;¬´ et iterum: ¬ªTabescere me fecit zelus meus, quia obliti sunt uerba tua inimici mei ;¬´ et alio loco: ¬ªNonne qui oderunt te oderam, et super inimicos tuos tabescebam? Perfecto odio oderam illos, inimici facti sunt mihi .¬´ Demusque operam ut inter cetera innumera et grauia mala, quibus iram Dei meruimus, et assidua eius flagella iuste sustinemus, istud precipue nequissimum et detestandum blasphemiarum scelus ita cerceatur, aut etiam, si fieri potest, diuina cooperante misericordia,  per discipline censuram, per sancte predicationis studium corrigatur, ne et clarissimis principibus nostris, et nobis ipsis qui indigni Ecclesiarum gubernaculis presidemus, in grauissimum reatum deputetur. Quia et beatus Hieronymus docet : Sicut ad proprias iniurias patientes esse debemus, ita si aliquem uiderimus, in iniuriam Dei ore sacrilego blasphemantem, illic tenere patientiam non debemus, sed resistere sacrilego, et os blasphemum ueritatis responsione damnare. Recordantes Phinees sanctam iracundiam, austeritatem Elie, zelum Simonis Chananei, Petri seueritatem Ananiam et Saphiram trucidantis; Paulique constantiam, qui Elimam magum uiis Domini resistentem eterna cecitate damnauit. Non est enim crudelitas pro Deo  pietas. Quod enim multum dolendum est, et per hos inimicos crucis Christi, licentiosa libertate quod uolunt loquentes, et sicut uolunt agentes, assidua apud nos et in diuersis eius regni ciuitatibus, quacunque populus ille diffusus est, animarum damna contingunt, dum multi Christianorum contra auctoritatem Scripturarum, et decreta sacrorum canonum ita indifferenter eis adherent, ut incessanter eorum conuictu polluantur, et ipsis seruiant tam in domibus, quam in agris. Et cum eis seruos Christianos habere non liceat, habent seruientes sibi liberos Christianos: in quibus tantum proficit eorum impietas iuxta quod Apostolus dicit: ¬ªCorrumpunt mores bonos colloquia mala ,¬´ ut dicant melius eos sibi predicare quam presbyteros nostros,  et plerumque mercenarii et mercenarie ipsorum cum eis sabbatizent, cum eis die Dominico laborent, cum eis quadragesime abstinentiam uiolent, et, quod est infelicius, ab eis etiam constuprentur, et ex uino eorum multis modis ab eis etiam ex industria polluto, quod indesinenter bibunt et emunt, in plerisque locis parochiarum nostrarum, quod dictu nefas est, diuina sacrificia celebrentur.

XLII. Proditum est nobis a quibusdam, qui ex eorum errore ad Christianitatem ueniunt, per quos etiam cetera eorum mala nobis fideliter exponuntur; quod quidam ipsorum, qui in nonnullis ciuitatibus telonarii illicite constituuntur, soleant in remotioribus locis Christianos pauperes et ignaros, pro  eodem teloneo acriter constringere, deinde ut Christum negent persuadere, et tunc eos quasi remissius agentes dimittere. Nos ipsi ueraciter experti sumus, quod illis qui ex eorum perfidia conuersi credunt et baptizantur, ita malitiose et callide soleant insidiari, ut dicant: Quid mali est si credis in Christum? Hoc tantum tene, quia similem sibi et equalem Deus non habet. In tantum, sicut beatus Leo de diabolo dicit , non desinunt isti ministri eius, deceptionum laqueos ubique pretendere: et ut quoquo modo fidem credentium corrumpant, instare. Nam et quosdam eorum dicentes audiuimus Deum esse maiorem, et Deum minorem, et quia multis prophetarum testimoniis conuincuntur Deum fateri Dominum Iesum Christum, asserunt eum minorem  esse Patre, unde et uulgata eorum perfidia Christum purum hominem putant. Nonnulli uero ex eis prefata ratione conuicti, in tantum eum a Deo dilectum dicunt, ut ei nomen suum habere dederit, non etiam nominis ueritatem. Quantum autem eorum nefanda societas, et uenenatum colloquium proficiat ad impietatem, dum ¬ªsermo eorum,¬´ dicit Apostolus, ¬ªsicut cancer serpit ,¬´ in uno ab eis miserabiliter et horribiliter decepto omnibus considerare licet. Quod enim nunquam antea gestum meminimus, seductus est ab eis diaconus palatinus, nobiliter natus, nobiliter nutritus et in Ecclesie officiis exercitatus, et apud principem bene habitus, ita ut eorum diabolicis persuasionibus abstractus et illectus, desereret palatium, desereret patriam  et parentes, desereret penitus Christianorum regnum: et nunc apud Hispaniam inter Saracenos Iudeis sociatus, persuasus sit ab impiis Christum Dei Filium negare, baptismi gratiam profanare, circumcisionem carnalem accipere, nomen sibi mutare, ut qui antea Bodo, nunc Eliezer appelletur. Ita ut et superstitione et habitu totus Iudeus effectus, quotidie in synagogis Satane barbatus et coniugatus, cum ceteris blasphemet Christum et Ecclesiam eius.

XLIII. Unde et ego anno presenti, detestans eorum impietatem, et Christianum populum qui nobis in Domino commissus est, ab eorum contagione remouere desiderans, annuntiaui publice, et semel, et iterum, et tertio, ut iuxta ecclesiastica statuta omnes se ab eorum consortio segregarent, ne Christiani  eis seruirent, uel in ciuitate, uel in uillis; sed ipsi sibi cum seruis suis paganis necessaria agerent et procurarent, neque eorum cibo uel potu aliquis contaminaretur. Et aliqua austerius iussi, ut inueteratum malum funditus eradicarem, cupiens, Domino adiuuante, pii pastoris, et institutoris ac decessoris nostri, [a 1Kb] uiri probati et orthodoxi, bonum imitari exemplum: qui pro huius mali emendatione, dum adhuc regni huius aliquantula esset tranquillitas, plurimum laborauit, non solum uerbis, sed etiam scriptis. Sed quia opus ab eo ceptum, perturbatione temporum est impeditum; nunc in quantum Deus facultatem tribuit, si hoc negligenter  omitto, timeo diuinum iudicium, ne illi qui ex hac occasione contaminantur, et deprauantur, uel etiam pereunt, mee incurie et reatui ascribantur.

XLIu. Unde collaboret et suffragetur nobis uestre sanctitatis unanimitas, ut communi conatu, et uoto ac supplicatione imploremus, ut obtineamus apud pios principes nostros, ut in regno eorum super hac re sanctorum canonum et antiquarum legum ubique instituta seruentur. Quia, quod et nos fideliter annuntiare, et illi Christiana pietate debent accipere, etiam de istis seruis, et tributariis suis, quamuis infidelibus, Regi regum et Domino dominorum reddituri sunt rationem; qualiter eos cercuerint ab impietate sua, qualiter eos prouocauerint ad salutem, qualiter Christianum populum ab eorum contaminatione et prauitate  munierint, et quam gloriose, nec propter annua tributa et exenia sua que ab illis persoluuntur, uelut pii Ecclesie filii atque rectores, ecclesiastica statuta neglexerint. Neque enim, quod cum debita reuerentia dicimus, latius imperium, aut eminentiorem obtinent principatum, quam antiqui illi et pii principes, quorum temporibus et illa sinceriter custodiebantur, et ista a Iudeis obsequia similiter pendebantur. Nam etsi aliqui ex seruis eorum fiscalibus, qui utique Christiani sunt, alicui uicino suo in agro eius, aut uinea, uel pecore iniuriosi et damnosi existerent, uellent eos utique mundanis legibus cerceri; et illi qui lesus esset, quidquid lesionis et damni sustinuerat, reformari. Quanto magis hos infideles seruos, agrum Domini Iesu Christi, quem  pretioso sanguine comparauit, id est, Ecclesiam fidelium frequenter et grauiter ledentes, debent regali uigore et ecclesiastico iure prohibere atque comprimere? De hoc enim agro, cuius et ipsi custodes et cultores sunt positi, non ledendo, Scriptura precipit, dicens: ¬ªNe attingas terminos paruulorum ¬ªet agrum pupillorum ne intreas. Propinquus enim illorum fortis est, et ipse iudicabit contra te causam ipsorum .¬´

XLu. Sed quanta in Christianis principibus, non solum Romanis, sed etiam Francis, et aliarum gentium, fuerit contra impugnatores et blasphematores ueritatis, in quibus et ipsi Iudei precipue deputandi sunt, cura, et quantam pro illis uel cercendis, uel corrigendis, propter amorem Christi et tutelam  Ecclesie Dei, exercuerint disciplinam, melius suggerimus si de hac re ex sanctorum Patrum dictis, et eorum gestis siue edictis breuiter aliqua proponamus. Beatus Augustinus in tractatibus Ioannis euangeliste , de talibus sic loquitur: Isti etiam audent dicere, quod persecutionem solent pati a catholicis regibus aut a catholicis principibus. Quam persecutionem tolerant? utique afflictionem corporis, si tamen aliquando uel ipsam passi sunt. Persecutio quam faciunt, grauior est. Quam patiuntur, secundum corpus est: quam faciunt, secundum illusionem spiritus. Audite et uidete in ipsis ueteribus factis omnia futurarum rerum signa et indicia. Inuenitur  Sara afflixisse Agar ancillam. Sara libera est. Posteaquam superbire cepit ancilla, afflixit eam grauiter Sara, et fugit a facie eius. Ecce libera afflixit ancillam, et non illam uocat persecutionem Apostolus. Ludit seruus cum domino, id est, Ismel cum Isaac, et persecutionem uocat. Afflictio ista non uocatur persecutio, et lusio illa uocatur persecutio. Si ergo quando uult Deus concitare potestates aduersus hereticos, aduersus schismaticos, aduersus dissipatores Ecclesie, aduersus exsufflatores Christi, aduersus blasphematores baptismi, non mirentur quia Deus concitat ut a Sara uerberetur Agar. Cognoscat se Agar, ponat ceruicem, quia cum discederet a domina sua, occurrit ei angelus, et dixit: Quid est, Agar ancilla Sare? Que cum questa esset de domina,  quid audiuit ab angelo? ¬ªReuertere ad dominam tuam .¬´ Ad hoc ergo affligitur ut reuertatur. Atque utinam reuertatur! Mirantur autem quia commouentur potestates Christiane aduersus detestandos dissipatores Ecclesie. Non ergo mouerentur, et quomodo redderent rationem de imperio suo, Deo? Intendat caritas uestra quid dicam: quia pertinet hoc ad reges seculi Christianos, ut temporibus suis pacatam uelint matrem suam Ecclesiam, unde spi ritaliter nati sunt. Legimus Danielis uisiones et gesta prophetica. Tres pueri in igne laudauerunt Deum. Miratus est Nabuchodonosor rex laudantes Deum pueros, et circa eos ignem non nocentem: et cum admiratus esset, quid ait? Non uel Iudeus, uel circumcisus ille qui statuam suam erexerat, et ad  eam adorandam omnes cegerat; Et ego, inquit, propono decretum omnibus tribubus et linguis in omni terra: ¬ªQuicunque dixerint blasphemiam in Deum Sidrac, Misac, et Abdenago, in interitum erunt, et domus eorum in perditionem .¬´ Ecce quomodo seuit rex alienigena, ne blasphemetur Deus Isrel. Si ergo Nabuchodonosor laudauit Deum, et predicauit, et gloriam dedit, qui liberauit de igne tres pueros, et gloriam dedit, ut tale decretum mitteret per regnum suum: quomodo isti reges moueantur, quomodo seuiant, qui non tres pueros liberatos attendunt de flamma, sed totum mundum et seipsos liberatos de gehenna, quando uident Christum, a quo liberati sunt, exsufflari in Christianis? quando audiunt dici Christiano: Dic non te esse  Christianum? Talia facere uolunt, et saltem talia pati nolunt. Nam occidunt animas, affliguntur in corpore.

XLuI. In his uerbis sancti Augustini, si quis putat tantum contra hereticos hec fieri debere, recordetur ex superioribus, Iudeos pessimos hereticorum esse; et si ceteri heretici bene intelliguntur in Agar ancilla, multo magis infidelis plebs Iudaica, de qua Apostolus intelligendum docet: ¬ªEiice ancillam et filium eius: non enim erit heres filius ancille cum filio libere .¬´ Scribit idem beatus Augustinus de hac disciplina Ecclesie, erga tales pie exercenda, in quadam epistola ita : ¬ªNullo modo qui diliguntur, male sue uoluntati impune  et crudeliter permittendi sunt. Nam si uoluntas mala semper sue permittenda est libertati, quare Isrelite recusantes et murmurantes, tam duris flagellis a malo prohibebantur et ad terram promissionis compellebantur? Si uoluntas mala semper sue permittenda est libertati, quare Paulus non est permissus uti pessima uoluntate, qua persequebatur Ecclesiam? sed prostratus est ut excecaretur, excecatus est ut mutaretur, mutatus ut mitteretur, missus ut qualia fecerat in errore, talia pro ueritate pateretur? Si mala uoluntas semper sue permittenda est libertati, quare corripiuntur negligentes pastores, et dicitur eis: ¬ªErrantem non reuocastis, ¬ªperditum non inquisistis?¬´  Recesserunt quidem a Domino multi ex discipulis, et  arbitrio suo male atque impie discessioni permissi sunt, ceterisque duodecim qui remanserant responsum est: ¬ªNunquid et uos uultis ire?¬´  Sed tunc primum Ecclesia nouello germine pullulabat, nondumque in ea fuerat completa illa prophetia: ¬ªEt adorabunt eum omnes reges terre, omnes gentes seruient illi .¬´ Quod utique quanto magis impletur, tanto maiore utitur Ecclesia potestate ut non solum inuitet, sed etiam cogat ad bonum. Hoc tunc Dominus significare uolebat, qui quamuis haberet magnam potestatem, prius tamen elegit commendare humilitatem. Hoc et in illa conuiuii similitudine satis euidenter ostendit, ubi misit ad inuitatos, et uenire noluerunt; et ait sermo: ¬ªExi in plateas et uicos ciuitatis; et pauperes, ac debiles,  et cecos, et claudos introduc huc .¬´ Et iterum: ¬ªExi in uias et sepes, et compelle ¬ªintrare, ut impleatur domus mea .¬´ De his ergo qui prius uenerunt dictum est: Introduc eos; non dictum est: Compelle. Ita significata sunt Ecclesie primordia adhuc crescentis, ut essent uires etiam compellendi: proinde quia oportebat eius iam uiribus et magnitudine roborata, etiam compelli homines ad conuiuium salutis eterne, postea quam dictum est: Factum est quod iussisti, et adhuc est locus: Exi, inquit, in uias, et sepes, et compelle intrare. Qui compellitur, quo non uult cogitur: sed cum intrauerit, iam uolens pascitur.¬´

XLuII. Hoc zelo religionis accensi, Christianissimi imperatores Theodosius et ualentinianus, huiuscemodi  legem sanxerunt  ¬ªQuia religiosos populos nullis decet superstitionibus deprauari; Manicheos, omnesque hereticos, uel schismaticos, siue mathematicos, omnemque sectam catholicis inimicam, ab ipso aspectu urbium diuersarum exterminari debere precipimus: ne presentie quidem criminosorum contagione fedentur. Iudeis quoque, uel paganis, causas agendi uel militandi licentiam denegamus. Quibus Christiane legis nolumus seruire personas, ne occasione dominii, sectam uenerande religionis immutent. Omnes igitur personas erroris infausti iubemus excludi, nisi his emendatio matura subueniat.¬´ Iidem Augusti pro defensione Christiane religionis, et comprimendis  Iudeorum, Samaritanorum, hereticorum et paganorum impietatibus, ad placandam iram Dei, quam istiusmodi hominum exacerbat insania, tale iterum proposuerunt edictum : ¬ªPrecipuam imperatorie maiestatis curam esse perspicimus uere religionis indaginem: cuius si cultum teneamus, iter prosperitatis humanis rebus aperimus. Quod usu longe etatis experti, ad posteros usque perennitatis iure fundare decreuimus ceremonias sanctitatis; quas sensibus excecatos Iudeos, Samaritanos, paganos, et cetera hereticorum genera portentorum impugnare cognoscimus. Quamobrem, ne ferales secte in uitam, in mores nostri seculi, uelut indiscreta confusione licentius euagentur, hec uictura in omne euum lege sancimus  neminem Iudeum, neminem Samaritanum ad honores et dignitates accedere; nulli administrationem patere ciuilis obsequii, nec defensoris fungi saltem officio. Nefas quippe credidimus, ut superne maiestati et Romanis legibus inimici, sub specie cuiuslibet officii, Christianos uel etiam sacerdotes, sub quacunque occasione iniuriis audeant fatigare, uel legibus nostris aliquos aut condemnare, aut adiudicare presumant. Nec carcerali presint custodie; ne Christiani, ut fieri assolet, nonnunquam obstrusi, custodum odiis, alterum carcerem patiantur. Nullam denuo audeant construere synagogam. Nam si fecerint, nouerint hanc fabricam Ecclesie catholice profuturam, et quinquaginta pondo auri auctores fabrice esse multandos. Ruinas tantum  synagogarum suarum permissa licentia reparandi. Quicunque Iudeus seruum seu ingenuum, inuitum, uel suasione plectenda, ex cultu Christiane religionis in nefandam sectam ritumque traduxerit, amissis facultatibus capite puniatur, iustissime pene sanguinis destinatus, qui fidem alterius expugnauit peruersa doctrina. Quicunque ex his ad honores irrepsit, habeatur ut ante conditionis extreme, ne uideamur hominibus exsecrandis contumelioso ambitu immunitatis beneficium prestitisse. Quicunque paganus nefarios sacrificiorum ritus celebrans, quolibet in loco fuerit comprehensus, in facultates eius et in sanguinem ira nostra consurgat: quo tali hostia propitietur superni numinis ueneranda maiestas. Quecunque in Manicheos Deo semper offensos, que  in Eunomianos heretice prauitatis auctores; que in Montanistas, Phrygas, Photinianos, Priscillianistas, Codrogos [Forte, Ascodrogos], Hydrophobas, Borboritas, Ophitas, antiquis legibus constituta sunt; cessante desidia, celeri exsecutione impleantur. Hec insatiabili catholice religionis honore decreuimus; que cunctis ciuitatibus atque prouinciis, in omnium uolumus peruenire notitiam.¬´

XLuIII. Hec non ideo ad memoriam reducimus, quasi alicuius hominis sanguinem  fundi optemus; sed quanta in Christianis principibus fuerit religionis cura, quanta in Iudeos et ceteros impios seueritatis censura, simpliciter adnotamus. Constantinus, magnus et religiosissimus imperator,  eodem zelo pietatis Iudaicam detestans impietatem, et nefarium iudicans, si sacrilegum ritum superstitionis sue eis esset licitum in ullo genere hominum propagare, huiusmodi legem dedit : ¬ªSi quis Iudeorum, Christianum seruum, uel cuiuslibet alterius secte emerit, et circumciderit, a Iudei ipsius potestate sublatus, in libertate permaneat.¬´ Nec mirum, hec et huiusmodi ad cercendam et refugiendam Iudaicam superstitionem religiosos principes constituisse, cum etiam Iulius Paulus iurisconsultus, in quinto Sententiarum suarum libro, antiquam Romani populi super hac re obseruantiam diligenter expresserit, his uerbis : ¬ªCiues Romani qui se Iudaico ritu, uel seruos suos circumcidi  patiuntur, bonis ademptis, in insulam perpetuo relegentur. Medici capite puniantur.¬´ Item dicit: ¬ªIudei, si aliene nationis comparatos seruos circumciderint, aut deportantur, aut capite puniuntur.¬´ Hic ualde necesse est ut uigilet, non solum religiosorum principum nostrorum, sed etiam cunctorum Domini sacerdotum pia prouidentia atque solertia, quatenus anime miserorum, id est seruorum qui ab eis decepti et laqueo impie superstitionis obligati tenentur, beneficio talium ac tantarum legum, et libertati reddantur, et sancte Ecclesie per baptismi gratiam incorporati, saluentur a iudicio gehenne, quod Dominus in Euangelio, istiusmodi non solum deceptoribus, sed etiam deceptis terribiliter comminatur, dicens: ¬ªue uobis, Scribe et  Pharisei, qui circumitis mare et aridam, ut faciatis unum proselytum, et cum factus fuerit, facitis eum filium gehenne duplo quam uos estis .¬´ Iouianus, uir fortissimus et religiosissimus, cum post Iuliani Apostate interfectionem, a Romano exercitu quem ille suis sacrilegiis profanauerat, ad suscipiendum imperium eligeretur, nolens impiorum gerere principatum, publice proclamauit, non se posse imperare eis, quia esset Christianus. Tum omnes pari eadem uoce respondisse perhibentur: Et nos Christiani sumus. Nec prius quam hanc uocem audiret, acquiescere ad imperium uoluit. Ita uno eodemque tempore et imperator, et confessor, et male illati exstitit depulsor erroris .

 XLIX. Childebertus, piissimus et Christianissimus rex Francorum, edictum dedit, ¬ªut Iudeis a cena Domini usque in primum Pascha, per plateas aut forum quasi insultationis causa deambulandi licentia denegetur.¬´  Reccaredus, religiosissimus rex apud Hispaniam, totam Gothorum gentem cui preerat, ab Ariane heresis prauitate ad ueram perduxit fidem, ita ut nullum suo regno militare permitteret, qui in regno Dei hostis existere per hereticam perfidiam non timeret. Huius successor Sisebutus rex cunctos Iudeos suo regno subditos ad fidem Christi conuertit. Ad quorum priorem beatus papa Gregorius gratulationis et exhortationis epistolam scribens,  ita loquitur : ¬ªExplere uerbis, excellentissime fili, non ualeo, quantum tuo opere, tua uita delector. Audiuimus quippe diebus nostris noui uirtutem miraculi, quod per excellentiam tuam cuncta Gothorum gens ab errore hereseos Ariane, in fidei recte soliditatem translata est. Exclamare cum propheta libet: ¬ªHec est immutatio dextere Excelsi .¬´ Cuius enim uel saxeum pectus, tanto hoc opere cognito, non statim in omnipotentis Dei laudibus atque in tue excellentie amore mollescat? Hec me  que per uos acta sunt, sepe conuenientibus filiis meis dicere, sepe cum eis pariter admirari delectat. Hec me plerumque etiam contra me excitant, quod piger ego et inutilis tunc inertia  torpeo, quando pro animarum congregationibus, pro lucro celestis patrie reges elaborant. In uestro igitur opere et nostra exsultatione, libet cum angelis exclamare: ¬ªGloria in excelsis Deo, et in terra pax hominibus bone uoluntatis .¬´ Et quia iam idem rex, pro corrigenda etiam Iudeorum perfidia, in regno suo ceperat laborare, subiungit post pauca beatus Gregorius: ¬ªPreterea indico, quia creuit de uestro opere in laudibus Dei, quod cum uestra excellentia constitutionem quamdam contra Iudeorum perfidiam dedisset, et hi de quibus prolata fuerat, rectitudinem uestre mentis inflectere pecuniarum summam offerendo molirentur, excellentia uestra contempsit, et omnipotentis Dei placere iudicio requirens, auro innocentiam pretulit. Qua  in re mihi Dauid regis factum ad memoriam uenit, cui dum concupita aqua de cisterna Bethleemitica, que inter hostiles cuneos habebatur, ab obsequentibus militibus fuisset allata, protinus dixit: ¬ªAbsit a me ut sanguinem hominum iustorum bibam .¬´ Quam quia effudit, et bibere noluit, scriptum est: ¬ªLibauit eam Domino.¬´ Si ergo ab armato rege, in sacrificium Dei uersa est aqua contempta, pensemus quale sacrificium omnipotenti Deo rex obtulit, qui pro amore illius non aquam, sed aurum accipere contempsit. Itaque, fili excellentissime, fidenter dicam: Libasti aurum Domino, quod contra eum habere noluisti.

L. Idem beatus papa Gregorius, Theoderico et Theodeberto, regibus Francorum, et Brunichilde  regine scribens, ne Christiani Iudeis deseruiant, his uerbis admonet, dicens : ¬ªMirati sumus quod in regno uestro Iudeos Christiana mancipia possidere permittitis. Quid enim sunt Christiani omnes nisi membra Christi? quorum uidelicet membrorum caput cuncti nouimus quia fideliter honoratis. Sed quam diuersum sit, excellentia uestra perpendat, caput honorare, et membra ipsius hostibus calcanda permittere. Atque ideo petimus, ut excellentie uestre constitutio de regno suo huius prauitatis mala remoueat, ut in hoc uos amplius dignos cultores omnipotenti Domino demonstretis, quod fideles illius ab inimicis eius absoluitis.¬´ Similiter idem papa ad Fortunatum episcopum  Neapolitanum scribens docet  nichil eis a Christianis neque ab ipsis filiis suis, si Christiani effecti fuerint nisi quod decet, et propter Deum conuenit exhibendum, neque in domibus eorum manendum, ita dicens: ¬ªNuntiatum nobis est Basilium Hebreum filiis suis Deo propitio Christianis quedam mancipia ad hoc uelle tantum donationis iure concedere, ut ei huius occasionis obtentu, dominii solummodo nomine ablato deseruiant: et post hoc, si ad Ecclesiam confugiendum forte crediderunt, ut fiant Christiana, non in libertate, sed eorum dominio quibus ante donata sunt, uindicentur. In qua re fraternitatem uestram decenter conuenit uigilare, et si qua filiis suis mancipia donare uoluerit, ut cuncta fraudis tollatur occasio,  fiant modis omnibus Christiana, et in domo eius non remaneant. Sed cum res exegerit ut eorum debeat uti solatiis, hoc illi iubeantur impedire: quod etiam a suis ei filiis decet, et propter Deum conuenit exhiberi.¬´

LI. Iuxta hec exempla et constituta priorum principum, et beatissimi patris atque pontificis monita, fideliter et uigilanter, auxiliante Domino, instare debemus; ne fidelium populi impiorum consortiis et contagiis maculentur et deprauentur. Quia ut talia fideles imperatores et sancti rectores Ecclesie constituerent, auctoritatem omnino diuine legis secuti sunt, et nobis sequendam commendauerunt: que hunc populum Iudaicum, merito infidelitatis et impietatis sue, in omnibus maledictum et detestandum  ostendit, dicens illi per Moysen: ¬ªSi audire nolueris uocem Domini Dei tui, ut custodias et facias omnia mandata eius, uenient super te omnes maledictiones iste, et apprehendent te. Maledictus eris in ciuitate, maledictus in agro: maledictum horreum tuum, et maledicte reliquie tue; maledictus fructus uentris tui; maledictus eris ingrediens, et maledictus egrediens. Mittet Dominus famem super te ,¬´ etc. Que omnia nunc in isto infelici populo manifeste uidemus impleta; cum propter iniquitatem suam qua Dei Filium denegauit, maledictus exstitit in ciuitate Ierusalem ante captiuitatem, et maledictus in agro totius mundi post captiuitatem, et non solum maledictum est horreum eius, et reliquie, sed etiam maledictus fructus uentris  eius, id est filii: sicut ipsi pessimi patres, et se et illos maledixerunt, dicentes: ¬ªSanguis eius super nos et super filios nostros .¬´ Maledictus est hic populus ingrediens nascendo in hanc uitam, et maledictus egrediens moriendo ex ea. Misit Dominus super eum famem, quam per Amos prophetam comminatus est, dicens: ¬ªEcce dies uenient, et mittam famem in terram: non famem panis, nec sitim aque, sed audiendi uerbum Domini. Et circuibunt a mari usque ad mare, et ab aquilone usque ad orientem, querentes uerbum Domini, et non inuenient .¬´ uere enim nunc querentes, et meditantes in lege et prophetis, et in toto mundo dispersi, non inueniunt uerbum  Domini, id est Dei Filium, Dominum Iesum Christum. Et cum eius notitia in uniuerso orbe, uelut sol meridianus de celestibus refulgeat, illi tanquam ceci in tenebris palpant, sicut eis in ipsis maledictionibus legis dictum est: ¬ªPercutiat te Dominus amentia, et cecitate, ac furore mentis: et palpes in meridie, sicut palpare solet cecus in tenebris: et non dirigas uias tuas .¬´ Per hanc enim cecitatem, etiam illam maledictionem incurrunt que istarum omnium causa est, et inter ceteras, ut in Hebraico proprie scriptum est, sic ponitur: ¬ªEt erit uita tua suspensa ante te; timebis nocte et die, et non credes uite tue .¬´ Que est enim hec uita populi Dei, nisi ille qui in Euangelio loquitur: ¬ªEgo  sum resurrectio et uita ?¬´ et de quo ex omnium persona electorum Ieremias ait: ¬ªSpiritus oris nostri Christus Dominus captus est in peccatis nostris: cui diximus: In umbra tua uiuemus in gentibus?¬´  Hanc uitam suam uiderunt Iudei in ligno crucis suspensam ante se, et in eius presentia dubitantes credere, timuerunt nocte et die, id est, et quando eis illius maiestas passionibus occultabatur, et quando miraculis declarabatur. Ita dum in istis hesitarent, in illis contemnerent, non crediderunt uite sue. Que maledictio utique usque hodie in eis permanet; quia uitam suam, que illis primum fuerat destinata ¬´, dum  nolunt credere a mortuis resuscitatam ,¬´ usque hodie quasi in patibulo suspensam irrident. Unde et in nostra editione recte translatum est: Et erit uita tua quasi suspendens ante te, uidelicet quia ignominia crucis, que in Christo a mortuis resurgente iam preteriit; apud istorum impietatem et cecitatem, quasi adhuc permaneat irridetur. Et quia isti, tanquam rami naturales, degenerauerunt et fracti sunt a radice patriarcharum, et oleaster gentium insertus est in bonam oliuam, audiunt adhuc in ipsis maledictionibus: ¬ªAduena qui tecum uersatur in terra, ascendet supra te, eritque sublimior: tu autem descendes  et eris inferior .¬´ Ipse fenerabit tibi, et tu non fenerabis ei. Ipse erit in caput, et tu eris in caudam. Sicut manifeste uidemus, quia Ecclesia ex gentibus fenerat illi populo pecuniam uerbi Dei; illi uero unde fenerent non habent. Et populus gentium est in caput, habens Dominum Iesum Christum; illi uero in caudam, quia a capite ceciderunt. Quod utique semper erunt, donec plenitudo gentium intreat, et sic omnis Isrel fiat saluus: omnis uidelicet saluandus. Nam istorum qui nunc sunt, infidelium, iuxta quod in illis maledictionibus scriptum est, augebit Dominus plagas, plagas magnas et perseuerantes, infirmitates pessimas et perpetuas, quod alia translatio dicit, plagas  uerissimas et infirmitates ueras. Loquitur Dominus ad Aggeum prophetam: ¬ªInterroga sacerdotes legis, dicens: Si tetigerit immundus in anima ex omnibus his, id est panem, aut uinum, aut oleum, aut pulmentum, aut omnem cibum, nunquid contaminabitur? Et responderunt sacerdotes: Contaminabitur. Et ait Dominus: Sic gens ista, et sic populus iste ante faciem meam .¬´ Unde et Apostolus confirmat, dicens: ¬ªOmnia munda mundis; coinquinatis autem et infidelibus nichil est mundum; sed inquinata sunt eorum et mens et conscientia ;¬´ ut uidelicet immundorum immundas esse nouerimus mensas. Quomodo enim immunde non erunt mense, quorum maledicta sunt horrea et apothece?

 LII. Ad istius igitur maledicti et immundi populi consortium atque conuictum penitus uitandum, iuxta auctoritatem Scripturarum ueteris ac Noui Testamenti, instituunt nos atque constringunt sanctissimi et beatissimi patres, et rectores Ecclesiarum Dei, suis exemplis et synodalibus decretis; que iam breuiter adnotanda et sacerdotali studio in omnium notitiam credimus perducenda. Beatus confessor Hilarius, quam attente Iudeorum semper et hereticorum deuitauerit profana consortia, uita eius scripta demonstrat: quod ita scilicet huiusmodi hostes Ecclesie fuerit exsecratus, ut non solum conuiuium, sed ne salutatio quidem ei exstiterit cum his pretereunti communis. Quo facto uir sanctus illud utique apostolicum obseruabat: ¬ªEt ne dixeritis  illi aue: qui enim dicit ei aue, communicat operibus suis malignis .¬´

LIII. De sancto Ambrosio, eximio confessore, et tam doctrina quam miraculis insigni, in gestis eius ita scriptum est : ¬ªIn partibus Orientis, in quodam castello a Christianis uiris synagoga Iudeorum incendio concremata est; propterea quod Iudei insultarent monachis Christianis. Sed de huiusmodi facto comes Orientis ad imperatorem Theodosium relationem direxit. Qua accepta, imperator preceperat ut synagoga ab episcopo reedificaretur. Sed huius precepti tenor cum ad aures peruenisset uenerabilis uiri Ambrosii episcopi, direxit ad imperatorem epistolam , quia ipse in tempore excurrere non poterat:  qua illum conuenit, ut id quod ab eo statutum fuerat inuocaretur, seruarique sibi debere ab eo audientiam. Qui si dignus non esset qui ab eo audiretur, dignus etiam non esset qui pro illo audiretur, uel cui preces suas aut cui sua uota committeret. Paratum etiam se esse pro tali negotio mortem subire, ne dissimulatione sui preuaricatorem faceret imperatorem, qui tam iniusta contra Ecclesiam precepisset. Postea uero cum Mediolanum reuertitur, posito imperatore in ecclesia, de eadem causa tractauit in populo. in quo tractatu introduxit Domini personam loquentis imperatori: Ego te ex ultimo imperatorem feci; ego tibi exercitum inimici tui tradidi; ego tibi copias quas ille aduersum  te exercitui suo preparauerat, dedi; ego inimicum tuum in potestatem tuam redegi; ego de semine tuo super solium regni constitui; ego te triumphare sine labore feci. Et tu de me inimicis meis donas triumphos? Cui descendenti de exedra imperator ait: Contra nos proposuisti hodie, episcope. At ille respondens ait, non se contra ipsum, sed pro ipso fuisse locutum. Tunc imperator: Reuera, inquit, dura preceperam contra episcopum de synagoga reparanda; in monachis uero uindicandum esse a comitibus qui in tempore aderant dicebatur. Quibus episcopus: Ego quidem cum imperatore nunc ago; uobiscum uero mihi aliter agendum est. Atque ita obtinuit, ut illa que statuta fuerant, reuocarentur: nec prius ad altare accedere uoluit, nisi fide  sua imperator illum agere debere testaretur. Cui episcopus: Ergo ago fide tua. Respondit imperator: Age fide mea. Qua sponsione iterata, securus peregit sacerdos diuina mysteria.¬´

LIu. In quo facto tanti uiri, qui nullatenus ferre potuit ut synagoga Iudeorum, licet a Christianis concremata, ab episcopo et ab eisdem Christianis instauraretur, ita ut pro tali re mortem subire paratus esset, ne imperatorem faceret preuaricatorem, quid aliud principibus nostris, quid nobis considerandum, et pro uiribus imitandum est nisi primo, ut caueant illi ne inimicis Christi, contra Christum qui eos sublimiter honorauit, honorem tribuant. Deinde omnes pariter intelligamus, quia synagoga eorum, synagoga utique Satane, domus sacrilega  est, contra ecclesiam Dei erecta, et non domus orationis, sed spelunca latronum. Unde omnino indignum erat, ut domum sacrilegii et blasphemie eorum aduersus Christum, Christiani erigerent. Et si hoc, cogente imperatore, fuisset factum, fieret sine dubio imperator Christiane religionis preuaricator. Quia ita istis in forensibus causis negotia sua ciuilia agere concessum est, ut tamen sacrilegia ipsorum semper abominanda, nunquam communicanda sint. Quibus ne Christianus imperator et Christianus populus preuaricando communicarent, uir sanctus martyrium se credidit accipere, si pro tali re mortem subiret.

Lu. Alchimus Auitus, Ecclesie uiennensis episcopus, eximius et orthodoxus doctor; et sanctus  Apollinaris, episcopus Ecclesie ualentine; cuius merita crebra eius miracula usque hodie sublimiter testantur; et sanctus Gregorius, Lingonice Ecclesie episcopus cuius etiam reuerenda memoria in Ecclesia floret; et beatus uiuentiolus, Ecclesie Lugdunensis episcopus, cuius doctrinam etiam aliorum de eo scripta testantur, cum aliis uiginti reuerentissimis episcopis, in nomine Domini congregati pro defensione et statu Ecclesie, de re iam dicta ita inter cetera statuerunt : ¬ªSi superioris loci clericus heretici cuiuscunque conuiuio interfuerit, anni spatio pacem Ecclesie non habebit. Quod iuniores clerici, si presumpserint, uapulabunt. A Iudeorum uero conuiuiis etiam  laicos constitutio nostra prohibuit. Nec cum ullo clerico nostro panem comedat, quisquis Iudeorum conuiuio fuerit inquinatus.¬´ Et in conclusione statutorum suorum, confisi de presentia Domini sicut ipse ait: ¬ªUbi duo uel tres congregati fuerint in nomine meo, ibi sum ego in medio eorum ,¬´ ita sanxerunt: ¬ªQuocirca hec que superna inspiratione, communi consensu placuerunt, si quis sanctorum antistitum, qui statuta presentia subscriptionibus propriis firmauerunt, necnon et quos eorum Deus esse uoluerit successores, relicta integritate obseruationis excesserit, reum se diuinitatis pariter et fraternitatis iudicio futurum esse cognoscat.¬´

LuI. Sanctus Cesarius, Ecclesie Arelatensis episcopus,  cuius meritum et doctrinam uita eius et miracula scripta et multa ac preclara eius monumenta testantur, et cum eo alii triginta quinque episcopi uel uicarii episcoporum, congregati in unum in nomine Domini pro defensione et confirmatione catholice ueritatis, inter cetera statuerunt ita : ¬ªOmnes deinceps clerici, siue laici Iudeorum conuiuia euitent, et nec eos ad conuiuium quis excipiat. Quia cum apud Christianos cibis communibus non utantur, indignum est atque sacrilegum eorum cibos a Christianis sumi, cum ea que, Apostolo permittente, nos sumimus, ab illis iudicentur immunda. Ac sic incipiant inferiores esse catholici quam Iudei; si nos his que ab illis apponuntur utamur, illi uero a nobis oblata contemnant.¬´

 LuII. Priscus, Ecclesie Lugdunensis episcopus, Arthemius Senonice, Remedius Biturige, et sanctus Syagrius Heduorum episcopus, cum ceteris pluribus, statuta ecclesiastica renouantes, ita definierunt : ¬ªNe Iudei Christianis populis iudices deputentur, aut telonearii esse permittantur: per quod illis  Christiani uideantur esse subiecti.¬´  ¬ªUt Iudeis, a cena Domini usque in prima Pascha  per plateas aut forum, quasi insultandi causa, deambulandi licentia denegetur: et ut reuerentiam cunctis sacerdotibus Domini, uel clericis impendant: nec ante sacerdotes consessum nisi ordinati habere presumant. Quod si fortasse facere presumpserint, a  iudicibus locorum  distringantur.¬´  ¬ªEt ut nullus Christianus Iudeorum conuiuiis participare presumat. Quod si facere quicunque  clericus, aut secularis presumpserit ab omnium Christianorum consortio se nouerit cercendum quisquis eorum impietatibus fuerit inquinatus.¬´  ¬ªEt licet quid de Christianis, qui aut captiuitatis incursu, aut quibuscunque fraudibus, Iudeorum seruitio implicantur debeat custodiri, non solum canonicis, sed et legum beneficiis iam pridem fuerit constitutum: tamen quia nunc ita quorumdam querela exorta est, quosdam Iudeos per ciuitates aut municipia consistentes, in tantam insolentiam et proteruiam prorupisse, ut  nec reclamantes Christianos liceat uel ad pretium de eorum posse seruitute absolui. Idcirco presenti concilio, Deo auctore, sancimus, ut nullus Christianus Iudeo deinceps debeat deseruire; sed datis pro quolibet bono mancipio duodecim solidis, ipsum mancipium quicunque Christianus, seu ad ingenuitatem, siue ad seruitium licentiam habeat redimendi. Quia nefas est ut quos Christus Dominus sanguinis sui effusione redemit, persecutorum uinculis permaneant irretiti. Quod si acquiescere his que statuimus quicunque Iudeus noluerit, quandiu ad pecuniam constitutam uenire distulerit, liceat mancipio ipsi cum Christianis ubicunque uoluerit, habitare. Illud etiam specialiter sancientes, quod si quis Iudeus Christianum mancipium ad errorem Iudaicum  conuictus fuerit persuasisse, et ipso mancipio careat, et legali damnatione plectatur.¬´

LuIII. Sanctus Lupus Trecassenorum episcopus, et cum eo alii uiginti quatuor episcopi, uel uicarii episcoporum, similiter in nomine Domini nostri Iesu Christi congregati, pro causis corporis eius quod est Ecclesia, inter multa hec etiam statuerunt : ¬ªQuia Deo propitio sub catholicorum regum dominatione consistimus; Iudei a die cene Domini usque in secunda sabbati in Pascha, hoc est, in ipso quatriduo, procedere inter Christianos, neque catholicis populis se ullo loco, uel quacunque occasione miscere presumant.¬´ In concilio Laodiceno  statutum est: ¬ªQuod non oporteat a Iudeis uel hereticis, ea que mittuntur  munera festiua suscipere, nec cum eis festa celebrare. Et quod non oporteat a Iudeis azyma accipere, et communicare impietatibus eorum.¬´ Et in alio concilio : ¬ªUt si quis Iudaice prauitati, iugali societate coniungitur; id est, seu Christiano Iudea, siue Iudeo Christiana mulier carnali consortio misceatur: quique horum tantum nefas admisisse noscuntur, a Christiano cetu atque conuiuio, et a communione Ecclesie protinus segregentur.¬´

LIX. Ecce sanctissimi et reuerentissimi patres Ecclesiarum Dei, et nostri in Domino predecessores, euidentissime in his omnibus, etiam sub diuini iudicii protestatione definiunt, et nobis sine preiudicio custodiendum tradunt, Iudeorum sacrilegam  societatem  penitus detestandam, et eorum profanum atque sacrilegum  iudicant esse conuiuium, et quicunque in huiuscemodi illis communicat, ipsorum impietatibus asserunt inquinatum. Quid ergo nobis ad hec conandum est, et agendum, nisi ut in nullo eorum uite et saluti, aut quieti uel diuitiis inuidentes, imo eorum ueram salutem  ueraciter inquirentes, seruemus erga eos ecclesiasticam sinceritatem ac disciplinam et commissos nobis fidelium populos, nullo modo eorum contagiis et sacrilegiis inuolui patiamur?

LX. Homines namque perditos, et perditionem suam non uidentes  non debemus nostris blanditiis et adulationibus, uel  defensionibus reddere male securos. Ne quorum debemus esse correctores, efficiamur deceptores.  Qualibus Dominus per prophetam comminatur, dicens: ¬ªEt erunt qui beatificant populum istum, et qui beatificantur, precipitati .¬´ Sed uigilanter eorum reprimere blasphemias, et illud eis sepius anuntiare quod ipsis Dominus terribiliter comminatur, dicens: ¬ªSi enim non credideritis quia ego sum, moriemini in peccatis uestris .¬´ Compassionem et benignitatem Apostoli, quantum, Deo largiente, possumus, studentes imitari, que de illis ait: ¬ªueritatem dico in Christo, non mentior, testimonium mihi perhibente conscientia mea in Spiritu sancto; quoniam tristitia est mihi magna, et continuus dolor cordi meo, pro fratribus meis qui sunt cognati mei secundum carnem, qui sunt Isrelite .¬´ Et iterum:  ¬ªFratres, uoluntas quidem cordis mei, et obsecratio ad Deum fit pro illis in salutem ,¬´ et alio loco: ¬ªQuandiu ego sum gentium apostolus, ministerium meum honorificabo: si quo modo ad emulandum prouocem carnem meam, et saluos faciam aliquos ex illis. Si enim amissio eorum, reconciliatio est mundi, que assumptio nisi uita ex mortuis? ¬´ Postremo omnibus timendum, omnibus cauendum, fideliter inculcare debemus; ne sicut tempore passionis sue Dominus noster iehsu Christus, pacificaturus omnia per sanguinem crucis sue, uenditus est a falso discipulo et comparatus a falsis persecutoribus, ad illudendum et crucifigendum, ita nunc comparetur ab impiis Iudeis quodammodo ad uituperandum licentius et  blasphemandum.




ANNO DOMINI DCCCLIII.
HAYMO HALBERSTATENSIS EPISCOPUS.





NOTITIA HISTORICA ET BIBLIOGRAPHICA.


 HAYMO, Alcuini discipulus, una cum Rabano Mauro, qui eum amicum coluit, et libros XXII de Uniuerso illi dedicauit: Henrici Antisiodorensis preceptor: Bede imitatus studia et industriam: ex monacho Fuldensi ord. Bened. monachus magister  an. 839 Hersfeldensis, et ab anno 841 ad 853  episcopus Halberstadiensis. Interfuit synodo Moguntine an. 848, in qua damnari Gothescalcum contigit: et a Ioanne a Winnigstedt in Chronico ms.  traditur templum cathedrale Halberstadiense insigni bibliotheca, non paruis collecta sumptibus, locupletasse, sed que incendio ferali periit anno 1179. Melchior Neofanius in Catalogo episcoporum Halberstadiensium de Haymone:

Exemplum pietatis erat, studioque dicatus
Assidue, sacro sacros longo ordine libros
Edidit et scholiis diuina uolumina doctis
Liquit adaucta . . . . .
Etiam Winnigstadio teste  idem Haymo

 Explicat ingenio Biblia tota suo.

Que tamen ex eius commentariis exstant hactenus edita, hec sunt:

In Psalmos explanatio, quam ille, ueluti spiritualis apicula, ex omnium ueterum hortis ac pratis florentissimis  decerpsit: edita Friburgi, Antw. Colonie, Paris., 1533, 8o, uulgante Erasmo, cuius uide lib. XXuIII, epist. 11. Huic explanationi subiiciuntur scholia in canticum Isaie XII; Ezechie regis, Is. XXXuIII; Anne, matris Samuelis, I Reg. II; Mosis, Exod. Xu; Abacuci prophete, c. III, et Mosis, Deut. XXXII.

In Isaiam libri III, a Nicolao Herborn, ordinis Minorum, uulgati Colon. 1531, 8o.

In XII prophetas et in Cantica canticorum enarratio. Colon. 1533, 8o. Miror Oseam excipi a Guilelmo Croueo, p. 165 Elenchi scriptorum in Scripturam, et Iacobo Longo, p. 766 Biblioth. sacre: primus enim in hoc uolumine se offert Commentarius  in Oseam: in quo, sicut in aliis quoque, Hieronymum libenter Haymo sequitur. Leui porro coniectura nituntur qui enarrationem in Cantica uel Cassiodoro tribuunt uel Thome Aquinati. Certe inter Haymonis scripta commentarium in Cantica canticorum omnes referunt, etiam Anonymus Mellicensis, cap. 76.

Homiliarum siue Concionum popularium in Euangelia diebus Dominicis, feriarum et de Sanctis, pars estiualis et hiemalis. Colon. 1534, 8o, 2 uolum., edente Godfrido Hittorpio, et emendatius 1540, 8o.

 Etiam in Homiliario Pauli Diaconi in Euangelia annua, nonnulle homilie Haymonis leguntur. uide infra Homiliarius. Inde etiam in Combefisii Bibliotheca Concionatoria.

Commentarii in Epistolas Pauli omnes, ex Hilario diacono, qui illi est Ambrosius, Augustino, Origene, etc., 1528, 8o, sine loci nota: et Colon. 1539, 8o.

Hos sub falso  Remigii Rhemensis nomine, edidit Ioan. Baptista uillalpandus Rom. 1598, fol., recusos Moguntie 1614, fol.

Alii Remigio Lugdunensi  , alii uerisimilius Remigio Antissiodorensi  tribuere uoluere: uide Richardum Simonem libr. III Hist. critic. Noui Testam., cap. 26. Ex commentario in priorem Epistolam ad Corinthios petitum esse breue scriptum Haymonis de corpore et sanguine Domini, quod sermonibus eius subiectum in Codice San-Germanensi reperit ediditque Dacherius, tom. XII Spicilegii,  pag. 27, notatur ab curatoribus editionis noue Spicilegii, tom. I, p. 42. Sed in commentario Haymonis ad I Corinth. XI, nichil tale inuenio: quod si scriptum ab Haymone est, nullum facile antiquiorem testem aut apertiorem suffragatorem dabitur citare, cuius tam expressa sit confessio: ¬ªCredimus et fideliter confitemur et tenemus, quod substantia panis et uini per operationem diuine uirtutis substantialiter conuertatur in aliam substantiam, id est in carnem et sanguinem.¬´ Etiam Pauli Diaconi locus, quem Haymoniano premittit Mabillonius tom. I Analect., pag. 215 , multum abest ut pro tam diserto testimonio haberi possit.

In Apocalypsin libri uII, Paris. 1535, 8o, ex Ansberto, Primasio, Beda, etc.

Plura non uidi, quanquam apud Trithemium atque inde apud Baleum, XIII, 8; Pitseum, pag. 147, aliosque memorantur Haymonis in quinque libros Mosis, in Iosuam, Iudicum, Ruth, in quatuor libros  Regum et Paralipomenon duos, Esdram, Nehemiam, Esther, Tobiam, Iudith, Iobum, Ieremiam, Ezechielem, Danielem, in Actus apostolorum et in Epistolas canonicas libros uII, nec non librum de S. Trinitate. Honorius Iu, 7, de S. E., etiam librum Haymonis de uoluptate mundi celebrat. Sed qui breuem expositionem canonum laudauerit, cuius in diss. de uita et doctrina Haymonis, pag. 14, fit mentio, non reperi: neque qui quatuor libros Commentariorum in Iu euangelistas, quos memorat Pitseus pag. 147.

De Christianarum rerum memoria  a Christo  nato usque ad tempora Theodosii Magni, libri decem: compendium succinctum ex Eusebii et Rufini Historia Ecclesiastica. Prodiit, edente Alex. Brassicano, Hagane 1531, 8o, Colon. 1531, 8o, et 1573; 1600, 12; et curante Marco Zuerio Boxhornio, cum rudimentis primis religionis Christiane, scriptis uetusta lingua Alemannorum Saxonumque, Lugd. Bat. 1650, 12; et ex recensione Ioannis Ioachimi Maderi Helmst. 1671, 4o, et cum Petri Galesinii notis Rom. 1564, fol., subiunctum Saluiano, Maximo Taurinensi, Paciano, Sulpicio Seuero et Dorotheo Tyrio. Et Gallice, Claudio Espenceo interprete, Paris. 1573, 8o. Latini Latinii castigationes quedam obuie in eius Bibliotheca sacro-profana, p. 166.

De uarietate librorum, siue de amore celestis Patrie, lib. III, Colon. 1531, 8o, et Paris.* Qui commentariorum Haymonis in Isaiam editionem Coloniensem anni 1531 curauit et dedit, Eucarius Ceruicornus, in sua ad opus istud prefatione admonuit eo ipso tempore quo typi libro huic edendo sudabant,  prodiisse alicubi librum commentariorum Haymonis, qui esset huius, quem ipse premebat, ueluti recensio  ab ipso eodem Haymone adornata. Sibi uero ait id nequaquam persuaderi ut Haymo in idem opus bis incubuerit, cum nec eius rei unquam ille meminerit, nec Germanica archiua commentariorum Haymonis in Isaiam nisi unicum offerant. Censet igitur postremum istum siue alterius Haymonis fetum esse, eiusque forte Haymonis Franciscane familie alumni, in classe scriptorum ecclesiasticorum a Trithemio relati, siue personati alicuius auctoris commentum. Nouus iste Haymonis commentarius in Isaiam, ille forte est quem eodem anno 1531 Parisienses uulgarunt. Cum uero codicem quemdam bibliothece Canonicorum maioris Ecclesie Lucensis euoluerem, inter excerpta multa Patrum ab anonymo quodam collecta in expositionem mysterii SS. Trinitatis, nonnulla etiam offendi ex Haymonis commentariis in Isaiam, ut titulus  ipse ferebat, descripta. Hec dum confero cum commentariis Haymonianis Colonie uulgatis, reperi omnino ab istis discrepare, et, nisi quibusdam pauculis exceptis, in quibus conueniunt, in reliquis abire in diuersa. Suspicor igitur fragmenta hec codicis Lucensis illorum Haymonis commentariorum lacinias esse, easque, cum excusum Parisiense opus rari uiderint, descripsi, quarum unam ad specimen hic exhibeo. De auctore uero nichil habeo quod promam; maluissem tamen Haymoni illi tribuere Cantuariensi archidiacono, seculi XI scriptori, cui inter cetera scripta et in Isaiam commentarios assignari ab Anglis scriptoribus Fabricius testatur.

Proferam modo speciminis gratia ex fragmentis mss. unicum, cui et subiiciam simile aliud quod in editis Coloniensibus legitur.

¬ªSeraphim stabant super illud; sex ale uni, et sex ale alteri, duabus uelabant faciem, et duabus uelabant pedes eius, et duabus uolabant. Et clamabat  alter ad alterum, et dicebant: Sanctus, Sanctus Dominus Deus exercituum, plena est omnis terra gloria eius. Seraphim interpretantur incendentes, iuxta quod alibi legimus: ¬ªQui facit angelos suos spiritum, et ministros suos ignem urentem.¬´ Dominus in seraphim ex parte ostenditur, ex parte celatur. Faciem enim eius et pedes operiunt. Quia et preterita ante mundum, et futura post mundum scire non possumus, sed media tantum, que in sex diebus facta sunt, contemplantur. Nec mirum hoc de seraphim credere, cum et apostoli Saluatorem credentibus aperiant, infidelibus abscondant. Et uelum ante arcam fuerit testamenti. Alas quoque habere dicuntur propter uelocitatem, et in cuncta discursum, siue quia semper in altioribus commorantur. Neque enim illud quod de uentis dicitur, ¬ªqui ambulat super pennas uentorum,¬´ uere uentos iuxta fabulas petarum, pictorum licentiam pennas habere testatur.  Sed celerem in cuncta discursum, et singulis senas alas qui de fabricatione tantum mundi etiam presentis seculi nouimus. Quod autem ¬ªclamat alter ad alterum¬´ uel iuxta Hebreos ¬ªiste ad istum¬´ id est unum ad unum inuicem, se ad laudes Domini cohortantur, et dicunt ¬ªSanctus, Sanctus, Sanctus Dominus exercituum,¬´ ut mysterium Trinitatis in una diuinitate demonstrent. Et nequaquam templum Iudeorum sicut prius, sed omnem terram illius gloria plenam esse testantur, qui pro nostra salute dignatus est humanum corpus assumere, ad terrasque descendere. Quidam Latinorum duo seraphim uetus et Nouum Instrumentum intelligunt: quod tantum de presenti seculo loquitur. Unde et sex alas habere dicatur, et faciem Dei pedesque uelare, et certatim proferre testimonium ueritatis, et omne quod clamat Trinitatis sacramenta monstrare, et mirari ad inuicem quod Dominus Sabaoth in forma Dei Patris potius serui  formam acceperit, et humiliauerit se usque ad mortem, et mortem crucis, et nequaquam ut patrem celestia eum tantum, sed et terra cognoscant.¬´

Editus Colonie 1531 sic habet: ¬ªSeraphim stabant super illud. Seraphim duo Testamenta Nouum et uetus, intelliguntur. Seraphim enim incendens siue incendium interpretatur. Et si querimus ubi sit hoc incendium salutare, nulli dubium est quin in sacris uoluminibus, e quorum lectione uniuersa hominum uitia purgantur, et cordis intima in Dei ac proximi dilectione succenduntur.¬´ Reliqua cum ms. nichil omnino coherent.¬´

Homiliarum opus nunquam satis, ut credo, discussum est a scriptoribus rei litterarie. Sapientissimi scriptores Historie Litterarie Gallicane, tom. u, pag. 118, animaduerterunt duas esse Homiliarum Haymonis editiones inter se ualde discretas; alteram sub hoc titulo: D. Haymonis episcopi, etc.,  Homiliarum, seu mauis, sermonum ad plebem opus preclarum super Euangelia totius anni; pars hiemalis. Colonie 1531, 8o, cura Gotfridi Hittorpii. Alteram, cuius est inscriptio: Homilie D. Haymonis episcopi, etc., in Euangelia Dominicalia. Prius illud opus sincerum esse Haymonis fetum pronuntiant, alterum tribuunt Haymoni priori in abbatia Hirsaugiensi, qui munus illud cepit an. 1091. Opus Haymonis excusum primum Colonie per Ceruicornium dicunt an. 1531, 8o. Manu uerso Homiliarum Haymonis partem hiemalem absque impressoris nomine excusam Colonie an. 1537 impensis M. Gotfridi Hittorpii. In cuius epistola dedicatoria, ab Hittorpio data, lego expressam esse hanc editionem ad exemplar codicis accepti a Petro Drolshagio, abbate Heysterbacensi. Monet autem Hittorpius prodiisse parum ante illud tempus  Homiliarum Haymonis opus ¬ªboni fortasse auctoris, aut proprio nomine defraudati, aut si fuerit illi nomen Haymo, certe  non is fuit quem nos nunc damus, nempe Halberstadensis episcopus.¬´ Signatur epistola illa an. 1532, pridie Nonas Augusti. Ex hoc uero colligo Coloniensem sinceram an. 1432 prodiisse. Quomodo ergo asseruerint Gallici illi scriptores Coloniensem ab Hittorpio curatam editionem an. 1531 paruisse? Nec ibi pariter Eucarii Ceruicornii impressoris nomen ullum legitur. Si que igitur fuit Coloniensis anni 1531 editio, altera plane est a sincera per Hittorpium curata. Demum Coloniensis hec anni 1537 editio a nemine quem legerim, indicata est. Aestiualis pars earumdem homiliarum est pariter apud me signata anno 1537, per Ceruicornium, cuius nomen ibi legitur, impressa. Titulus uero est huiusmodi: D. Haymonis, etc. Homiliarum nunc quarto diligenter excusarum pars estiualis. Aucta pars hec est appendice Homiliarum Haymonis trium et uiginti super Epistolas Dominicarum post festum Pentecostes, que hactenus desiderate nunc primum exceptis quatuor  antea semel impressis recens typis sunt excuse. Accesserunt preter has et alie due homilie in duas ex Apocalypsi lectiones, quarum prior ante hac semel tantum impressa; posterior ante hunc diem typis excusa fuit nusquam. Nulla prefatione instruitur postremum istud uolumen. Titulus autem iste sic diligenter relatus plane demonstrat non satis accurate editiones huius operis relatas hucusque et discussas fuisse a scriptoribus rei litterarie, ut conferenti ea que dicunt, patebit. Iidem quoque scriptores Gallici  non satis se capere dicunt quid uelit Croweius, in suo Elencho scriptorum in sacram Scripturam scribens annexam esse huic operi in omnes Epistolas canonicas enarrationem. Ego uero unde hoc acceperit Anglicus ille scriptor, deprehendisse me blandior; ita enim lego in titulo Homiliarum hiemalium editionis eiusdem antea indicate: Additi sunt sermones aliquot pulcherrimi eiusdem Haymonis in Epistolas canonicas. Sed euoluenti diligenter uolumen illud nuspiam eos reperire datum est.





uITA D. HAYMONIS AUCTORE IOANNE TRITHEMIO ABBATE SPANHEIMENSI.

 Haymo tertius episcopus Halberstatensis Ecclesie in Saxonia, ex abbate Hirsfeldensis cenobii, ordinis sancti Benedicti, natione Teutonicus, Alcuini monachi quondam auditor, ad quem Rabanus, Fuldensis tunc abbas, XXII libros de Uniuerso composuit; uir certe undecunque doctissimus, diuinarum Scripturarum sagacissimus interpres, in declamandis homiliis ad populum excellentis ingenii fuit. Hic primo fuit monachus Fuldensis cenobii cum Rabano, postea factus est tertius abbas Hirsfeldensis, postremo tertius episcopus Halberstatensis consecratus. Eamdem Ecclesiam uerbo et exemplo strenue gubernauit annis tredecim. Scripsit autem pene infinita opuscula, de quibus ista que subiecimus, feruntur.

In quinque libros MoysiIn omnes Epist. Pauli.Hymni uocantur, etc.

lib. 5.
In Iudicum 	lib. 1.
In Regum 	lib. 1.
In Tobiam 	lib. 1.
In Iudith 	lib. 1.
In Iob 	lib. 1.
In Esaiam proph. 	lib. 3.
In Hieremiam 	lib. 1.
In Ezechielem 	lib. 1.
In Danielem 	lib. 1.
In 12 proph. minor. 	lib. 12.
In psalmos quoque 	lib. 1.
In Euangel. homilia. 	lib. 2.

lib. 1.
In Epist. canonicas 	lib. 7.
In Apocalypsim 	lib. 1.
De uarietate librorum 	lib. 3.
De sancta Trinitate 	lib. 1.
De Christ. rerum me. 	lib. 1.
In Iosue 	lib. 1.
In Ruth 	lib. 1.
In Paralipom. 	lib. 1.
In Esdram et Neem. 	lib. 1.
In Hester 	lib. 1.
In Cantica cant. 	lib. 1.
Esaias propheta nobil. 	
Et factum, etc., dicit beatus.	
uerbum quod factum est.	

Consulens dominus hum.	
A Corintho metropo.	
In Actus apostol. 	lib. 1.
Legimus in Ecclesiast.	
Cum sis unicum et sanctissi.	

Alia quoque multa scripsisse dicitur epistolas, sermones et diuersos tractatus, qui ad notitiam meam non uenerunt. Moritur sub Ludouico imperatore filio Caroli Magni, anno Domini DCCCXXXIIII, indictione 12. Sepultus in ecclesia sancti Stephani Halberstatensi.





HAYMONIS HALBERSTATENSIS EPISCOPI OPERUM PARS PRIMA.---COMMENTARIA BIBLICA. IN OMNES PSALMOS PIA, BREuIS AC DILUCIDA EXPLANATIO, Quam ille, ueluti spiritualis apicula, ex omnium ueterum hortis ac pratis florentissimis decerpsit, quo simplicibus et occupatis esset parata saluberrimi mellis copia.

*





Desiderius Erasmus ROTERODAMUS INSIGNI PIETATE uIRO IOANNI EMSTEDIO, CARTHUSIANO LOuANII, S. D.


 Quanquam haud ignoro, carissime frater, non deesse tibi confabulones, qui et solitudinem tuam exhilarent, et silentium istud non sinant esse mutum, tamen uisum est unum addere, qui pia loquitur uerius quam diserta: tametsi non uideo, quo pacto negari possit diserte dici, quod pie dicitur: Is est Haymo N. monachus, abbas et episcopus, mira breuitate, miraque simplicitate ac perspicuitate enarrans psalmos Dauidicos. Fuit hoc studium seculis aliquot monachis eruditis, ut que a ueteribus uel subtilius essent scripta doctis, uel fusius dicta apud populum, in compendium redigerent, adeo perspicua breuitate, ut et ab occupatis, et a tenuiter litteratis facile ualeant percipi. Huius ordinis precipue sunt Anselmus, Beda, Claudius, et hic qui  nunc uenit in tuos complexus, Haymo: quorum industria non mediocrem utilitatem attulit Ecclesie: presertim si quis spectet tum tempora, tum regiones, in quibus illi uixerunt. Decet autem, ut qui reiectis omnibus remoris properant ad illam celestem uitam, quam maxime sint expediti, nec ullis minus necessariis sarcinis grauentur. Quo magis mirandum est, quod quidam, qui uictu cultuque simplicitatem apostolicam profitentur, doctrinam amplectantur omnium minime simplicem, sed argutiis superuacaneis, et Auerroicis dogmatibus, ac nouis insuper somniis spinosissimam. Cum igitur tales essent monachi, nomen erat apud omnes gratiosum, et honorificum erat appellari monachum. Nunc quorumdam mali mores in causa sunt, ut boni  quoque communis inuidie molestiam ferant. Aristippus  cum unguento quodam uehementer esset delectatus, Male sit, inquit, istis cinedis, qui rem tam bellam infamarunt. Similibus uerbis non absurde quis stomachetur in eos, qui suo uitio, monachi nomen in inuidiam uocarint, cum reuera non conueniat ullum esse plausibilius. Quis enim non amet eos homines, qui uere mundo mortui, sese totos Deo dedicarunt? Quorum talis est uita, talis oratio, ut nemo ab illorum conspectu, nemo a colloquio non melior discedat: a quibus nemo quidquam metuat incommodi, non fraudem ab his qui pecunias habent pro ruderibus, et hoc quod habent dilargiuntur egenis: non uindictam, qui iuxta doctrinam euangelicam, orant pro persequentibus, amore prosequuntur eos quibus sunt inuisi, benefacta reponunt  pro malefactis: nec est ulli pudicitie periculum ab his, qui et corde et corpore sunt incorrupti. Qui propter singularem animi modestiam nulli se preponunt, nulli inuident, nullum fastidiunt, sed quo magis ad perfectionis culmen accedunt, hoc magis ducunt sese omnium infimos: et cum reuera gemme sint et flores Ecclesie, tamen ipsi sese fecem appellant. Aliorum lapsus aut eleuant, aut commode interpretantur, in proprios austeri censores: aliena benefacta candide amplificant, sua modeste extenuant: nemini adulantur, neminem procacibus uerbis percellunt presentem, nemini obtrectant absenti: nichil auditur ex ore illorum, nisi quod est in corde, uerba caritatis, uerba consolationis, uerba amice admonitionis et gratiarum actionis. Adest in  his comitas non fucata, sed ex bona conscientia  proficiscens. In summa, celestis illius ciuitatis imaginem quamdam nobis referunt, et angelicos choros quodammodo representant, uel quod iugiter decantant laudes Dei, uel quod transformati in spiritus nichil habeant commercii cum carnis affectibus, uel quod in summa uiuunt concordia, uel quod angelorum ritu inter homines ac Deum uelut internuntii, et populorum uota illi commendant, et plurima bona ab illo precibus assiduis impetrant, non sibi tantum, sed in commune. Quid porro si ad has uirtutes accedat donum prophetie? ut gratis, ut pure, ut incorrupte doceant populum, siue uoce, siue scriptis libris, siue utroque? Quid quod ieiuniis, uigiliis, laboribus crucifigentes carnem suam quantum licet, supplent ea que desunt passionibus Christi, ac  seipsos quodammodo immolant pro salute populi? Et tu, laice, potes male uelle illis, qui dum crapula grauatus altum stertis, propter te uigilant, propter te ieiunant: dum tu Deum alea, scortis aliisque sceleribus ad iram prouocas, illi pro te deprecantur: dum tu apud homines male de illis loqueris, illi de te bene loquuntur apud Deum? Quis tales uiros, non ut semideos quosdam ueneretur, non amet, tanquam ad publicam utilitatem quasi diuinitus datos, etiamsi ipse sit uir improbus? Nam eximia uirtus etiam inimicos suos rapit in admirationem sui. Et qui de nullo bene merentur, tamen instinctu nature reuerentur eos, qui benefaciunt malis pariter ac bonis. Quenam igitur est quorumdam peruersitas, qui hoc ipso contemnunt aliquem quod monachus est? Qui  monachum dicit, omnium heroicarum uirtutum summam dicit, que beneuolentiam ac fauorem a bonis promerentur, a malis extorquent. Quod si nichil aliud displicet quam uocabulum, appellent pro monacho, si uidetur, simplicem ac solitarium. Solitudo autem ea non estimatur numero conuictorum, sed separatione malorum affectuum: alioqui nec Carthusiani soli sunt. Ubicunque adest hec solitudo, ibi adest frequentissima sodalitas. Ille feliciter solus est, qui nullius improbi conuictu corrumpitur, qui nullos habet in animo tumultus affectuum inter se pugnantium, nec tamen cum Deo consentientium. Hoc pacto licet et in principum aulis, et in publicis  magistratibus, et in mediis hominum commerciis esse monachum. Quenam igitur est animi peruersitas, odisse monachum, ob hoc ipsum quod monachus est? Profiteris te Christianum, et auersaris eos qui Christo simillimi sunt? Hic protinus occinent, scio, plerosque plurimum abesse ab hac imagine. Nullum igitur uite genus probabimus, si propter malos oderimus et bonos. Quid igitur superest? Quid, nisi ut amemus homines, incerta in meliorem interpretemur partem, ad uitia leuiora conniueamus, grauioribus mederi studeamus potius quam exasperare, ordinem ipsum et institutum ueneremur etiam. Quod si ad hominum uulgarium ciuilitatem accedat monachorum, sese ad ea que uere sunt religionis, toto pectore referentium, industria: facile reuigescet  pristinus orbis fauor, facile obmutescent ora maledicorum. Itaque fiet, ut non solum uiuant grati Deo, gratiosi apud homines, uerum etiam feliciter hic uiuant et hilariter. Nulli enim uiuunt quietius aut suauius iis qui uere monachi sunt: nulli miserius, quam qui non ex animo monachi sunt. Illis monasterium paradisus est, his pistrinum. Sed cuique magna ex parte in manu est, ut sibi pistrinum uertat in paradisum. Ad Haymonem redeo, qui Dauidicam citharam pulsans, angelicum cetum uestrum ad spirituales excitabit choreas, ut in hymnis et canticis Domino psallatis in cordibus uestris. Nemo fastidiat dictionis simplicitatem, sed amplectatur sententiarum pietatem. Hoc eo admoneo, quod suspicer multos esse tales, qualis ego fui olim, qui  nauseant ad omnia, que carent rhetorum condimentis et ornamentis. Sed cum essem paruulus in Christo, sapiebam ut paruulus: atque utinam nunc prorsus euacuassem ea que sunt paruuli! Hoc meum officium si quam apud te gratiam promeretur, oro, ut hunc aliquando precibus tuis Christo commendes. Exemplar exhibuit uenerabile monasterium canonicorum regularium, uulgo dictum Marpach in Elsatia, reliquias inauspicatissimi tumultus agricolarum. Dominus illis pro malis reponat bona. Friburgi Brisgoie, anno a Christo nato millesimo quingentesimo trigesimo tertio, pridie Kalendas Martias.



INCIPIT COMMENTARIUS IN PSALMOS.



IN PRIMUM PSALMUM


Hymni uocantur singuli psalmi: hymnus enim est laus Dei cum cantico. In singulis psalmis Dei inuenitur laus: siue enim agatur de potentia diuinitatis, siue de perfectione humanitatis Christi, siue de sanctitate membrorum, siue de conuersione penitentium, laudabilis Deus ostenditur. Cum cantico ideo, quia et cum exsultatione sunt facti a propheta,  et in animum recte intelligentium exsultationem generant. Cognito namque interitu totius humani generis propter inobedientiam primi hominis, prospiciensque per Spiritum sanctum reparationem futuram per obedientiam secundi, cum magna exsultatione cum propheta annuntiat. Soliloquium unusquisque psalmus dicitur, quoniam in ipsis solus Spiritus sanctus sine omni auxilio humani ingenii loquitur. uel  soliloquium, non quia soli psalmi de Christo loquuntur, sed quia dignius et manifestius ceteris prophetiis, scilicet frequentius et apertius in paucioribus uerbis. Ex qua dignitate huius prophetie hanc prophetiam in frequentiori usu habet Ecclesia. Cum dicit Prophete simpliciter, Dauid nobis determinate insinuat: sicut per Apostolum, Paulum determinamus. Prophetia idem est quod et uisio: unde in libro Regum prophetam Samuelem Saul uidentem appellat dicens: ¬ªUbi est domus uidentis?¬´ Non tamen quelibet uisio prophetia dicitur, sed ea tantum que a solo spiritu ministratur; ea fit de preterito, ut Moyses: ¬ªIn principio creauit Deus celum et terram;¬´ uel de presenti, ut si quis per spiritum ea in presentia uideat que per naturam uidere non posset, ut Ezechielis  spiritus transferebatur in Ierusalem, ut uideret ea que ibi fiebant; de futuro, ut hec eadem prophetia. Inspiratur autem prophetia uel per somnium, ut Ioseph; uel per angelum, ut Zacarie; uel per internam inspirationem, ut hec eadem, id est psalterium; uel per figuras, ut Ne per archam quam rexit in fluctu diluuii, figurauit Ecclesiam a Christo per mundi pericula regendam. Hec uero prophetia Psalterium uocatur, quod nomen a quodam musico instrumento tractum est, quo instrumento Dauid et alii precentores psalmos modulabantur. Diffinitur autem prophetia sic: Prophetia est diuina inspiratio, que rerum euentus, aut per uisiones, aut per facta, aut per quorumdam dicta immutabili ueritate demonstrat. Per uisiones, ut Ezechieli, et beato Ioanni in exstasi positis.  Per facta, ut Abrahe, per immolationem arietis; et Iacob, qui, transpositis manibus, Manassen et Ephraim filios Ioseph benedixit. Per dicta, ut in Moyse de Christo legitur: ¬ªSuscitabo de fratribus uestris prophetam, ipsum tanquam me audite ;¬´ uel in Psalterio. Fit autem prophetia per dicta duobus modis, scilicet aut gratia, aut permissione. Gratia, ut in Moyse et ceteris bonis. Permissione, ut in Sibylla uate, et in infidelibus philosophis, qui multa diuino instinctu de Christo predixerunt. uolens enim Dauid cultum Dei amplificare, cum homines per sensum psalmorum ad cultum Dei, quia bestiales erant, non posset adducere, eos et per symphoniam instrumentorum, et per cantum hominum ad colendum Deum studuit incitare. Constituit ergo cum archam  de Sylo reduceret, tria millia uirorum omni musico instrumento cantantium, et illis centum quinquaginta prefecit: quibus omnibus quatuor alios, Ethan, Eman, Asaph et Iditum prefectos adhibuit: ipse quoque cum psalterio modulans in tabernaculo, ad diuinum cultum ceteros inuitabat. Hoc autem opus ab illo instrumento hac significatione Psalterium uocatum est, quia sicut illud instrumentum decem chordas habens, et superius concauum unde resonat: ita hec prophetia resonat, semper loquendo de superioribus. Loquitur enim de spiritualibus, non causa humani fauoris, sicut mundani philosophi, sed appetitu uite eterne. Decem uero chorde illius psalterii, decem legis precepta significant. Que omnia  precepta bene implet, qui ea que in Psalterio leguntur exsequitur. Sicut enim psalterium quia desuper sonat, uiuificationem spiritus significat, ita cithara quia desubtus sonat, carnis mortificationem designat. Ideo autem Psalterium uiuificationem spiritus significat, quia semper nos monet ea facere, in quibus spiritus uiuificatur. Melodia uero, que ex illo musico instrumento chordis manu tactis fiebat, psalmus proprie appellatur, a cuius similitudine istius prophetie partes distincte, psalmi uocantur, quia in ipsis ad quamdam operationem manuum, siue affectionum, siue carnalium manuum inuitamur, ut in hoc primo psalmo ad conformitatem secundi parentis inuitemur. Sicut autem illa melodia, ubi sole chorde sine uoce sonabant, psalmus uocabatur: sic illa, ubi  sola uoce sine chordis cantabatur, canticum dicebatur. Ubi uero melodia precedebat in chordis, et uiua uox sequebatur, canticum psalmi uocabatur: ubi autem uiua uox precedebat, et melodia sequebatur, psalmus cantici dicebatur; secundum quas diuersitates quidam psalmi intitulati inueniuntur. Sciendum est autem, quod non eo ordine Dauid psalmos composuit, quo hic sunt ordinati. Cum enim in uxore Urie peccasset, ¬ªMiserere mei, Deus,¬´ fecit: post hec uero pro persecutione Absalon, ¬ªDomine, quid multiplicati sunt,¬´ edidit. Item cum in regem a Samuele inungeretur, ¬ªDominus illuminatio mea.¬´ Mortuo quoque Saul, ¬ªDiligam te,¬´ etc. Esdras uero diuino admonitus instinctu, in hunc ordinem composuit. Ordinis uero rationem  in pluribus ignoramus. Communis materia totius huius operis, Christus est tripliciter acceptus, scilicet, secundum deitatem, secundum humanitatem, secundum corpus. Quod uero de contrariis, id est, demonibus impiis interseritur, non ideo fit, quod sit de principali materia: sed ut principali materiei subseruiat, per quasdam commoditates admiscetur: ut in primo psalmo de impiis adducit, ut per eorum penam homines ab eorum conformitate deterreat, et ad Christi conformitatem reducat. De hac uero materia hoc modo tractat, ostendit potentiam deitatis, perfectionem humanitatis Christi, uniuersitatem sanctitatis membrorum, conuersionem peccatorum. Item communis intentio est, ut nos Christo conformes efficiat, ut ¬ªsicut portauimus imaginem terreni, portemus  imaginem celestis.¬´ Esdras autem cum ceteris psalmis titulum ascripsisset, ideo huic psalmo non ascripsit, quia iste psalmus omnium aliorum titulus est; quia sicut titulus totam materiam sequentem prelibat: ita psalmus iste materiam sequentis operis tangit. De humanitate enim Christi tangit, ubi eum immunem esse ab omni peccato ostendit; de deitate, ubi eum secus decursus aquarum plantatum esse dicit: de corpore Christi, ubi ostendit quod nobis utilis fuit, cum dicit: ¬ªquod fructum suum dabit in tempore suo.¬´ uel ideo etiam huic psalmo titulum non apposuit, quia in quodam loco legerat Christum ipsum hunc psalmum appellantem caput libri, ubi dicitur: ¬ªIn capite libri scriptum est de me,¬´ etc. Et  ideo Esdras non fuit ausus apponere titulum, cum Christus per Dauid uocauerit hunc psalmum caput libri . Habet autem hic psalmus materiam Christum, sicut predictum est. Hoc modo agit de Christo, remouet omnia mala ab eo, ponit in eo omnem perfectionem uirtutum, ostendit eum utilem esse nobis. Sciendum uero quod illas perfectiones, quas hic de Christo ponit communiter, in psalmis sequentibus per partes singulas exsequitur. In alio enim psalmo de humilitate Christi, in alio de patientia, in alio de resurrectione Christi agit, et in ceteris similiter. Habet et psalmus iste communem intentionem, scilicet, ut conformemur nouo homini. Et quia intendit nos conformes reddere Christo, ipsius dignitatem proponit, sic nos propheta inuitans: uos qui lugetis,  compressi miseria primi parentis, deserentes illum ueterem, ad istum accedite, quia iste est beatus uir, primo contrarius. A similitudine exsulantis loquitur, qui a naturali loco abiit, et inuento loco sibi complacito, cepit immorari, et iam non tam cito potest reuocari, sicut prius quando abire incepit. Hic si deinde in cathedra, id est, in magisterio sublimetur, tanto minus facile retrahitur: ita Adam in beatitudine positus, abiit non localiter ab eo qui ubique presens est, ut per psalmistam dicitur: ¬ªSi ascendero in celum, tu illic es; si descendero ad infernum, ades :¬´ sed recessit a Deo per dissimilitudinem, ad quem acceditur per similitudinem. Per dissimilitudinem abiit, cum ratione postposita, in qua Deo similis erat creatus, Eue et consilio serpentis paruit.  In uia peccatorum stetit, quando actualiter pomum comedit. In cathedra pestilentie sedit, cum se occultando et excusando de peccato, posteros suos suo exemplo excusationem docuit: et sic factus est infirmus, cum a Deo factus esset firmus. Posset enim immortalis et impassibilis permanere, si Domini preceptis constanter uellet obedire: Deus enim in paradiso amenitatis locauerat eum, in quo erant fructus, quorum alius famem, alius sitim exstingueret, alii alias passibilitates exstinguerent uel depellerent. Erat ibidem preterea lignum uite, cuius fructu si conuenientibus temporibus uteretur, mortem uitaret et senium. Contra uero huius fragilitatem, Christus uir a uiribus dicitur: qui cum esset natus in fragili carne, nec tentationibus cessit, nec aliqua  tribulatione defecit: contra uero illius infelicitatem Christus beatus dicitur: ¬ªQui non abiit,¬´ id est, non recessit a Deo: uoluntate scilicet uel cogitatione uel consensu, et ut maius meritum eius ostendat, notat eum habuisse persuasorem discessionis, cum subdit: ¬ªIn concilio impiorum:¬´ persuasit enim ei diabolus, ut adoraret eum, et daret ei regna mundi. Impios uocat, contra cultum Dei scilicet infideles: peccatores autem sunt, qui in turpi uita sunt. Et ipse idem Christus non stetit in uia peccatorum, id est, in malis operibus. Per stare ideo actum accipimus, quia sicut ille qui iam stat in aliena terra, non potest ita retrahi, sicut ille qui abire cepit: sic ille qui in actu peccati est, non tam leuiter retrahitur, sicut ille  qui in sola uoluntate est. Mala opera uiam peccatorum dicit, per que peccatores ad eternam damnationem incedunt. ¬ªIn cathedra pestilentie,¬´ id est, nec uerbo nec opere studuit mala facere, nec docuit. In cathedra quidem sedit, quia doctor egregius fuit: cathedra enim sedes magistri est, solium regum, tribunal iudicis. Ex eius uero doctrina nulla pestis successit, ex ipso enim nulla in alios infirmitas transit. Pestilentia quidem infirmitas est, que ab uno animali ad plura, siue ad omnia transit. Per hoc quod dicit, non abiit, non stetit, non sedit, Christum ab omni peccato immunem ostendit. Omne enim peccatum est, uel uoluntate, siue cogitatione, uel consensu: que uoluntas per abire designatur. uel in actu, qui per stare intelligitur, uel in doctrina, que  per sedere in cathedra pestilentie intelligitur. Queritur quare remota uoluntate peccandi a Christo ¬ªper non abiit,¬´ actum et doctrinam remoueat, cum uoluntate remota, hec alia remoueantur? Quod ideo factum dicimus, ut ostenderet peccata eo ordine quo crescunt in aliis, eo ordine a Christo remouenda. Prius enim homo uoluntate, id est, consensu et cogitatione peccat, deinde actu, tandem doctrina, scilicet exemplo et uerbo, que eedem tres mortes anime, per tres mortuos a Domino resuscitatos figurantur. Per filiam archisynagogi quam in domo resuscitauit, peccandi uoluntas, id est, prima mors anime designatur, qui enim tantum uoluntate peccat, adhuc in domo est: nundum enim ad operationem processit. Per eum enim mortuum, quem extra  portam resuscitauit, alia mors anime, id est, actus peccati designatur, quia perficiendo peccata, extra portas sensuum eximus, non remanentes in sola cogitatione. Per mortuum iam fetentem et auras corrumpentem, peccati doctrina signatur, cuius fetore et alii corrumpuntur.

¬ªSed in lege Domini.¬´ Remotis a Christo omnibus peccatis atque malis, eum omni genere uirtutum repletum ostendit. Continuatio: Christus quidem non abiit, sed uoluntas eius fuit in lege Domini, id est uoluntatem habuit implendi legem Domini. Lex enim Dei est, in deuitandis peccatis, bonisque perpetrandis sancta preceptio. In lege, et non sub lege, ideo bene dicit, quia subnotat coactionem. Christus uoluntate spontanea legem adimpleuit, et non solum  adimplere uoluit, sed etiam per omnia adimpleuit: et hoc est, et in lege eius adimplenda meditabitur, id est, in eius impletione studiosus erit quomodo melius impleatur. Non dicit meditabitur, quod ipse meditaretur: sed ideo, quia sicuti aliquis meditans melius implet aliquid non meditante, ita Christus adimpleuit legem melius omnibus aliis. Cum futurum ponit, id est meditabitur, secundum hominem loquitur: est enim hominum, ut de futuris per futura loquantur. Quando uero ea que futura sunt, ut iam preterita narrat, non loquitur secundum hominem, sed quia spiritus illius rapiebatur usque ad consilia Dei, in cuius prouidentia iam omnia preterita sunt: et sicut in libro illo legebat iam preterita, sic referebat  hominibus iam illa presentia. ¬ªDie ac note,¬´ id est, continue: uel in prosperitate et aduersitate. Prosperitas dicitur, quando post miraculum de quinque panibus factum, eum Iudei sibi regem constituere uoluerunt: aduersitas, in passione.

¬ªEt erit.¬´ Ostenso Christo immuni ab omni peccato, pleno omni bono, quia hec possent esse et nichil prodessent nobis, utilitatem apponit, quam nobis contulit cum dicit: ¬ªEt erit tanquam lignum.¬´ Hic propheta persimile de Christo loquitur, quia sicut aliqua arbor in humido loco plantata, in apto tempore et florescit et fructificat, similiter Christus. Ipse namque plantatus, id est in conceptione sine motu libidinis per Spiritum sanctum sanctificatus, stabilis contra omnem impetum diabolice tentationis permansit.  ¬ªSecus decursus aquarum,¬´ id est, secus decurrentes aquas. Per aquas Spiritum sanctum intelligimus. Unde et alibi dicitur: ¬ªFlumina de uentre eius fluent aque uiue,¬´ hoc autem dixit: ¬ªDe se, scilicet, quem accepturi essent credentes in eum .¬´ Ideo autem Spiritus sanctus per aquam significatur, quia sicut per aquam terra solidatur et facit fructum, sic per Spiritum sanctum dissoluti colli consolidantur uinculo dilectionis et fidei, et faciunt fructum bone operationis: et sicut aqua exstinguit sitim, sic Spiritus sanctus ardorem peccati. Decurrentes dicit, quia nullum obstaculum Spiritui sancto resistere potest. Unde dicitur: ¬ªNemo poterat resistere sapientie et spiritui qui loquebatur .¬´ ¬ªSecus, dicit, quia natura humanitatis non fuit uersa in naturam  diuinitatis, sed iuxta, id est, coniuncta fuit: uel per decurrentes aquas, populos defluentes; unde Ioannis in Apocalypsi dicit: ¬ªAque multe sunt populi multi.¬´ Secus populos Christum fuisse dicit, quia non peccatricem carnem, sed peccati similem habuit. ¬ªQuod lignum dabit fructum suum,¬´ id est, fructificabit in tempore suo, sic et Christus dedit fructum suum, scilicet reparationem humani generis. ¬ªIn tempore suo,¬´ id est, in conuenienti: quia in passione redimendo animas de potestate diaboli, in resurrectione spem dedit nobis resurgendi, in ascensione celestes nobis aditus patefecit, et ita Christus in lignum uite nobis datus fuit. Aufert enim Christus a nobis per sui corporis usum, et imitationem  iustitie, mortem eternam et senium, quod lignum uite faciebat, ut supra diximus.

¬ªEt folium eius,¬´ id est, sermo ipsius, nullo casu a ueritate defluet, id est decidet. Sic etenim Dominus ait: ¬ªCelum et terra transibunt, uerba autem mea non transient .¬´ Sermo significatur per folium, quia sicut folium protegit et decorat fructum, sic uerba Christi dona decorant et protegunt. In nullo enim gratia data in baptismate seruari posset, nisi doctrina Euangelii postmodum conseruaret. Hec promissa nobis erunt ad utilitatem. ¬ªEt omnia quecunque faciet¬´ ipse Christus, etiam ignominie quas sustinuit ¬ªprosperabuntur,¬´ id est, nobis prospera inueniuntur, ut flagella que sunt nobis exemplum humilitatis et patientie.

 ¬ªNon sic impii, non sic.¬´ Postquam nos ad conformitatem Christi per eius bonitatem inuitauit, ad eamdem per eius aduersariorum terrorem aduocat. Continuatio: Christus talis fuit, impii autem non sic immunes a peccato, non sic pleni iustitia, non sic utiles, et sic usque in infinitum, quod nobis per geminatum aduerbium significatur. ¬ªNon sic dico, sed tanquam puluis,¬´ id est infructuosi, et nullo caritatis uinculo colligati ¬ªquem proiicit uentus,¬´ id est diabolica tentatio, ¬ªa facie terre¬´ a soliditate Ecclesie. Ecclesia uocatur terra propter soliditatem et fructificationem, quia facies terre non dicitur ubi puluis, sed ubi terra solida est.

¬ªIdeo¬´ scilicet quia puluis sunt, remoti a facie terre ¬ªimpii ideo non resurgunt,¬´ id est, non habent  resurgere: et quia omnes non resurgunt tam boni quam mali, determinat ¬ªin iudicio,¬´ id est, non ita resurgent ut iudicentur, uel ut iudicent. Impii enim, id est infideles, ut Iudei et gentiles, et etiam illi qui ab hac uita diuelluntur, ab Ecclesia expulsi, non in secunda resurrectione iudicabuntur, quia hic iam iudicati sunt, ut Apostolus ait: ¬ªQui sine lege peccauerunt, sine lege peribunt .¬´ Illi uero qui in Ecclesia existentes a presenti uita recedunt, de quorum operibus an bona an mala sint, incertum est, iudicabuntur, quidam ad uitam, quidam ad mortem. Illi uero de quorum sanctitate in Ecclesia certum est, non iudicabuntur: quia iam in hac uita ad uitam ab Ecclesia ducti, iudicati sunt: se iudicabunt, non tamen omnes, sed illi qui apostolorum  uicem obtinent, ut episcopi et huiusmodi. Iudicabunt autem, quia comparatione sui ostendunt alios damnabiles esse: quia cum eiusdem nature sint iusti et impii, non impii uitam Christi sunt imitati, sicut iusti. Impii quidem non resurgent, neque peccatores, id est Christiani occulte peccantes, resurgent, ita quod sint in consilio iustorum, id est in iudicio cum iustis, a quibus quidquid fit, cum consilio et ratione fit. uel quia in Hebreo in congregatione habetur, in concilio a quibusdam legitur, scilicet non erunt peccatores in consortio iustorum. uel potest idem uersus legi de prima resurrectione anime per penitentiam, ut dicamus: Impii non resurgent in iudicio, id est in discretione boni et  mali, sic scilicet ut bono deuitato bonum faciant: neque peccatores, ita ut sint in numero iustorum. Hoc quidem dictum est de induratis.

¬ªQuoniam nouit Dominus.¬´ Ideo impii et peccatores non resurgent, quoniam non nouit Dominus iter eorum, et huius antecedentis consequens ponit: ¬ªEt iter impiorum peribit¬´ iter, id est mala opera eorum ducent eos in damnationem, et huius rei premissa est probatio per contrarium, ubi dicitur, ¬ªquoniam nouit Dominus,¬´ id est, approbat iustos et uiam iustorum.



IN PSALMUM II. TITULUS: Psalmus Dauid .

¬ªQuare fremuerunt gentes.¬´ Psalmus Dauid, id  est, tractatus iste qui uocatur psalmus, quia sicut ex operatione manuum motis chordis, in psalterio redditur dulcis melodia, que uocatur psalmus, ita iste tractatus mouet nos ad operationes, in quibus Deo fit dulcis melodia. ¬ªAttribuitur Dauid,¬´ id est, agit de Christo, qui Christus significatur per Dauid, quia Dauid interpretatur uisu desiderabilis, siue manufortis. Quis enim fortior est Christo, qui erias potestates deuicit? Ipsum etiam uidere omnes priores patres desiderauerunt, ut Simeon: dicebat enim in orationibus suis. Quando ueniet? quando uidebo? Cuius uisum desiderant adhuc etiam omnes sancti. In hoc psalmo Christus rex, est materia, de quo tractat hoc modo: ostendit omnes qui contra regnum ipsius aliquid machinati sunt nichil proficere, sed potius  sibi ipsis nocere. Deinde ostendit eum potentem regem Iudeorum et gentium. Intentio uero est, admonere, ut Christo regi cum timore et tremore seruiamus. Que notat in fine psalmi, ubi dicit: Seruite Domino in timore.

¬ªQuare fremuerunt gentes.¬´ Petrus loquens in Actibus apostolorum, hunc psalmum dicit primum esse. Domine, reges congregati sunt contra filium tuum, sicut Dauid dicit in priori psalmo. De illis incipit qui contra Christum machinati sunt. Hic Dominus interrogatione loquitur, non propter inquisitionem, sed propter redargutionem, dicens: Quare, id est, qua causa fremuerunt gentes? Per fremuerunt notat eos bestiales esse, quia fremere bestiarum est. Fremitus fuit, ubi dictum est: Tolle, tolle, crucifige eum. Per  gentes, milites Romanos intelligit, qui ideo gentes dicuntur, quia sicut sunt geniti, ita remanent, scilicet, sine lege, et sine omni constitutione iustitie, ¬ªet populi,¬´ scilicet Iudei, qui ideo uocantur populi, quia sunt congregati ad iure uiuendum per legem. ¬ªMeditati sunt inania,¬´ scilicet, Christum non esse Messiam, uel se eum retinere posse in sepulcro.

¬ªAstiterunt reges.¬´ Non tantum meditati sunt populi contra Dominum, sed et reges astiterunt, id est, contra Christum steterunt, id est, perseuerauerunt male operando contra eum. Reges accipit, primum Herodem, qui pueros occidendo Christum persequebatur; et secundum Herodem nepotem primi, cuius assensu Dominus occisus est. ¬ªReges¬´ dico  ¬ªterre,¬´ id est terreni. ¬ªEt principes,¬´ id est Pilatus, Annas et Caiphas, et alii principes conuenerunt in unum, et si non omnes, tamen omnes uoluntate, ¬ªaduersus Dominum¬´ Patrem, quia aduersus Christum eius. Quicunque enim missum persequitur, et mittentem. Hic uero Christus de seipso quasi de tertia loquitur.

¬ªDisrumpamus.¬´ Conuenerunt dico, dicentes: ¬ªdisrumpamus uincula eorum,¬´ id est, Dei Patris et Christi, uel Christi et discipulorum. uincula, predicationem Christi nominat, et miracula et promissiones, quibus ad fidem Christianam homines uinciuntur, et sic spretis uinculis illis ¬ªproiiciamus a nobis iugum ipsorum,¬´ id est, Dominum ipsorum.

 ¬ªQui habitat in celis.¬´ Confremuerunt, astiterunt, sed ille qui habitat in celis, scilicet, uel in celis materialiter, uel in sanctis, in quibus ideo Deus habitare dicitur, quia nullam in eis habet offensionem ¬ªirridebit eos,¬´ id est, irrisione dignos reddet eos, quia apparebunt contra regnum Dei nichil potentes facere. ¬ªEt Dominus subsannabit eos,¬´ id est, ignominiosos reddet: unde etiam in uniuerso orbe hodie opprobrio sunt. Sanna est irrisio facta per nasum.

¬ªTunc.¬´ Hec irrisio et subsannatio fuit in hoc seculo: sed tunc, id est, preterea, uel in alia uita ¬ªloquetur¬´ uel per uocem ministri, uel per propriam, non placabilis, sed ¬ªin ira¬´ non quod in Deo ira uel mutatio aliqua possit esse, sed a similitudine  alicuius irati qui penam infert hoc dicitur. Erit enim hec uox in iudicio: ¬ªDiscedite a me, maledicti, in ignem eternum .¬´ uel, si etiam nulla uox esset in iudicio, tamen ipsa rei euidentia quasi iratus Dominus loqui uidetur. Per iram uindictam accipit: sed quia per iram breuis uindicta intelligitur, subdit: ¬ªEt conturbabit eos in furore suo,¬´ id est, continua uindicta.

Hactenus ostendit eos inefficaces et ignominiosos, qui contra regnum Christi laborauerunt, modo uero ostendit eum potentem regem Iudeorum et Gentium, et loquitur in sua propria persona sic: illi conturbantur, ¬ªego autem constitutus sum rex,¬´ id est, ab eo Deo firmiter stabilitus. Regem uocat eum, quia perfecte regit suos super Sion. Sion interpretatur  speculatio, per quam uniuersa ecclesia potest accipi, quia semper est in speculatione uite eterne, et prouidentia, precauendo ab hostibus. Sed tamen hic per Sion, ecclesiam tantum Iudeorum accipimus: quia Sion caput erat regni Iudeorum, quam ecclesiam propter stabilitatem et uirtutum eminentiam montem sanctum appellat. ¬ªEius,¬´ scilicet Dei. ¬ªPredicans¬´ in illa ecclesia ¬ªpreceptum,¬´ id est legem eius.

Et non tantum constituit me regem super Iudeos, sed et super gentes: quod habemus ubi dicit: ¬ªdabo tibi gentes;¬´ et ad hoc confirmandum, premittit auctoritatem ipsius Domini promittentis, cum dicit: ¬ªDominus Deus dixit.¬´ Quod dicere apparet in ipsa rei expletione, ¬ªad me¬´ premissa probatione  regni, ex auctoritate ipsius promittentis, ostendit causam, quare Deus ei gentes subiiceret, scilicet, quia filius eius est. Et hoc dicit: ¬ªFilius meus es tu, ego hodie,¬´ id est eternaliter ¬ªgenui te.¬´ Ideo per hodie eternitatem intelligi uoluit, quia nullam uocem conuenientem habuit, per quam presentiam designaret, que nunquam ab eternitate discedit. Melius genui dicit quam gigno, ne illa ineffabilis generatio nouiter incepta uideretur. Ideo coniungit preteritum, ut per hoc innuat nobis illam generationem et esse, et fuisse. Unde dicitur: ¬ªGenerationem eius quis enarrabit?¬´ 

Et quia filius meus es tu, ideo ¬ªpostula a me,¬´ id est assume humanitatem, in qua ualeas postulare.  Secundum diuinitatem non poterat postulare, secundum quam equalis Patri erat. ¬ªPostula¬´ dico, ¬ªet dabo tibi gentes hereditatem tuam,¬´ id est, quibus domineris, et quas excolas. Ille enim qui alicuius rei heres est, ei magis quam alii dominatur, et eam excolit. Et non quaslibet gentes dabo tibi, ut Grecos uel alios, sed etiam ¬ªterminos terre,¬´ id est, gentes que in extremis mundi partibus habitant, dabo tibi ¬ªpossessionem,¬´ id est, ita ut in eternum possideas.

Iuste debeo tibi gentes subiicere, quia tu ¬ªreges eos in uirga ferrea,¬´ id est, inflexibili disciplina, et eos qui non recipient disciplinam, ¬ªconfringes,¬´ id est punies, quosdam ad correctionem, quosdam ad damnationem. ¬ªTanquam uas figuli¬´ leuiter confringuntur: per hoc simile notat eos esse luteos quos  confringet Dominus.

uerba patris adhuc. Etiam talem regem constitui. ¬ªEt nunc,¬´ id est, ostenso eo tali. ¬ªEt uos reges,¬´ id est, terrenitatem uestram bene regentes ¬ªintelligite¬´ quantus sit ¬ªet uos qui iudicatis terram,¬´ id est, prelati Ecclesie qui iudicium habetis super alios ¬ªerudimini,¬´ id est extra rudes sitis, ut prudenter sciatis iudicare de subditis.

¬ªEt seruite Domino in timore,¬´ et ne uideretur austerum regnum eius, de quo legitur: ¬ªIugum enim meum suaue est, et onus meum leue ,¬´ ideo subdit: ¬ªet exsultate ei.¬´ Et ne exsultatio et suauitas eius regni negligentiam generaret, addit ¬ªcum tremore¬´ subde corporis. Et in hoc uersu in quo admonemur de seruitio Dei, aperte  notatur intentio psalmi. Et ut possitis seruire ¬ªapprehendite,¬´ id est, etiam si Dominus non daret, appetite ¬ªdisciplinam,¬´ id est, quamcunque Domini correctionem, quia Apostolus dicit: ¬ªQuod si extra disciplinam estis, ergo adulteri et non filii estis .¬´ Apprehendite dico ¬ªne quando¬´ id est, in die iudicii, licet modo parcat ¬ªirascatur Dominus,¬´ id est, effectum irati ostendat in uobis, et sic ¬ªpereatis¬´ remoti ¬ªde uia iusta,¬´ id est, de operibus iustorum.

¬ªApprehendite¬´ dico, ¬ªne pereatis,¬´ et etiam ut beati sitis. Beati enim omnes erunt qui confidunt, id est, qui spem habent ex pura conscientia in eo. Tunc quidem beati erunt, ¬ªcum ira,¬´ id est, uindicta eius ¬ªexarserit,¬´ scilicet, sicut ignis durante materia non  deficit, ita uindicta Christi illis durantibus non deficiet, quantum est ¬ªin breui,¬´ tempus enim breue est. uel ¬ªin breui¬´ quoniam imminente te iudicio, subita pena impiis infertur. Potest etiam in uoce prophetie legi, et inducens Christum ubi dicit: ¬ªEgo autem constitutus sum:¬´ sic iunge: ¬ªConuenerunt aduersus Christum eius,¬´ sic dicentem: Illi conturbabuntur, ¬ªego autem constitutus sum,¬´ etc. Loquitur etiam propheta ubi dicit: ¬ªEt nunc reges intelligite.¬´ Et sic iunge: Christus talis rex est, ¬ªet nunc uos reges intelligite.¬´



IN PSALMUM III. TITULUS. Psalmus Dauid cum fugeret a facie Absalon filii sui.

¬ªDomine, quid multiplicati sunt.¬´ Tangit historiam quam Dauid ab Absalon sustinuit. Dubitauit enim Absalon patre uiuente, cui filiorum regnum uellet dimittere, regnumque sibi immoderate cupiens, multos de populo callida pollicitatione corrupit et tandem per occupationem in regem constitui fecit. Dauid uero sciens illam occupationem non esse factam per Dei uoluntatem, et sciens hoc flagellum a deo sibi datum pro peccato adulterii et homicidii, pro quo peccato diuinitus ei dictum erat: ¬ªNon deficiet gladius a domo Dauid :¬´ patienter filii persecutionem sustinens, nudisque  pedibus cum quibusdam suorum ciuitatem deferens, filii presentiam aufugit. Cumque illi abeunti quidam maledicerent, et iactu lapidum insultarent, illum uirum sanguinum appellantes, suos uicem reddere non permisit, sed patienter persecutionem sustinuit, dicens: Flagellis Dei non debere nec posse resisti. Ioab uero contra, patientiam Dauid non attendens, cum Absalon cum exercitu persequeretur, eum ab arbore pendentem per capillos, occidit. Fugiens enim Absalon super mulam inuolutis capillis circa ramum  suspensus respondit. Per istam uero persecutionem Dauid istum psalmum composuit, in quo Spiritu sancto imbutus, per suam Christi patientiam respondit, Penam luit; per filii uero Iude nequitiam premonstrauit. Per Dauid  namque Christus significatur, cum in hoc psalmo patientia demonstratur: per Absalon uero Iudas intelligitur, qui filius Christi, quia discipulus eius, dicitur. Absalon quippe pax patris interpretatur: non quia cum patre pacem haberet, sed quia cum eo pacem habuit pater. Sic et Iudas pacem cum Christo non habuit, quamuis Christus et cum omnibus aliis et cum eo pacem teneret. Sicut autem Absalon per seipsum suspensus est, ita et Iudas. Titulus autem sic exponitur: Psalmus iste attribuitur Dauid, id est, Christo, agens de quodam negotio ipsius, habito cum fugeret a facie Absalon, id est, ab interiori facie Iude, non localiter, sed cognitione. Antequam enim Iudas uoluntatem traditionis haberet, licet simulate, Domino quamdam obedientiam  exhibebat, et etiam miracula faciebat: sed postquam in cor eius, ut Dominum traderet, diabolus intrauit, Dominus ab eius corde recessit, a corde Iude dico prius filii sui. Materia uero in hoc psalmo est Christus, de quo agit hoc modo: Tangit de passione et glorificatione: et non exponit per partes passionem, sicut in quibusdam aliis psalmis facit. Intentio uero est, nos ad patientiam per ipsius Christi exemplum inuitare, ut non quascunque iniurias timeamus: unde et Apostolus: ¬ªSi compatimur, et conregnabimus .¬´ Hec intentio notatur in hoc psalmo, ubi dicit: Non timebo millia populi, uox Christi. Et incipit a passione, sic dicens patri sub quadam admiratione.

 ¬ªDomine Deus¬´ quid, id est, propter ¬ªquid multiplicati sunt?¬´ ita etiam ut filius meus, scilicet Iudas, sit cum his ¬ªqui tribulant me.¬´ Non ideo admirando loquitur, quod ipse admiretur, sed ut nobis admirandum esse ostendat, quod illi medicum salutis eorum innocentem in omnibus quasi nocentem persequebantur. ¬ªMulti insurgunt aduersum me,¬´ id est potestatem sumunt contra me. Possent enim tribulare, nec tamen potestatem super eum curarent insumere.

¬ªMulti insurgunt, et multi dicunt¬´ siue cogitatione, siue uoce, siue opere ¬ªanime mee,¬´ id est uite mee ¬ªnon est salus,¬´ id est non est liberatio corporalis ¬ªipsi¬´ id est Christo, qui se iactabat filium Dei, ¬ªin Deo eius.¬´ Non quod ipsi putarent  eum habere Deum, sed in eo quem sibi faciebant Deum. Unde dicebant ei insultantes: ¬ªSi Filius Dei est, liberet eum nunc si uult .¬´ uel multi dicunt insultantes ¬ªanime mee.¬´

¬ªTu autem domine susceptor meus est¬´ id est, suscepisti meam humanitatem in patrocinio, te illi uniens conceptione. Hic per hoc simile loquitur: quod sicut aliquis potens tutator et actor suscipit aliquem pupillum, uel quemcunque debilem ad tutandum, sic deitas suscepit humanitatem, quam ab omni peccato custodiuit immunem ¬ªtu¬´ dico ¬ªgloria mea,¬´ id est causa gloriose resurrectionis mee. ¬ªEt exaltans caput meum¬´ id est altitudinem meam, scilicet me altum, id est, immunem prius ab omni peccato super omnem creaturam. Iste uersus agit  de glorificatione. Ponit quoddam meritum ipsius, per quod eum tanta exaltatione dignum ostendit. Continuatio: Merito exaltasti me, quia ¬ªclamaui ad Dominum¬´ aliquando clamore exteriori. Unde Apostolus offerens Deo preces et supplicationes cum clamore ualido et lacrymis, interiori clamore ad Dominum semper clamauit. Clamor enim est in remissa deuotionis intentione ad Deum intendere. ¬ªClamaui¬´ propria ¬ªuoce mea¬´ qui multoties per prophetarum uoces clamaueram. Clamaui quidem ¬ªde monte sancto suo,¬´ id est de mea imminentia uirtutum, sanctificata ab ipso: et quia in sanctitate clamaui, iuste ¬ªexaudiuit¬´. Exauditio est, petitionis impetratio. uel potest ¬ªde monte sancto suo¬´ referri ad exauditorem, sic ¬ª: Exaudiuit me¬´ Deus ¬ªde monte sancto suo,¬´ id est de eminenti  potentia sue diuinitatis, ita ut me participem eius potentie faceret: sicut aliquis diceret: Rex de thesauris suis exaudiuit me, id est participem fecit.

¬ªExaudiuit,¬´ et necesse fuit, quia ¬ªego dormiui,¬´ id est, omnes iniurias in tempore passionis mee quasi dormiens sustinui. Sicut enim dormiens, licet habeat rationem, potentiam, fortitudinem, et cetera, ea non exercet, et a somno cito excitatur, ita Christus in tempore passionis sue, nullam potentiam ostendit, quam tamen prius miracula faciendo monstrauerat, ut in Lazaro et ceteris, et cito excitatus est cum resurgeret, ¬ªet soporatus sum,¬´ id est requieui iacens in sepulcro ab omni tumultu. Inter dormitionem et soporem hoc interest, quod in sopore  maxima dulcedo et tranquillitas est. Ostensa necessitate exauditionis, ponit ipsam exauditionem. Continuatio: ¬ªEgo dormiui et exsurrexi,¬´ id est extra legem omnium mortuorum surrexi, principes regum terre. Ideo ¬ªexsurrexi, quia Dominus suscepit me,¬´ id est, iunctus est mee humanitati. Nisi enim deitas humanitati coniuncta esset, humanitas more aliorum hominum mortua remaneret.

Quia ¬ªexsurrexi,¬´ iam ¬ªnon timebo¬´ in meis: quia licet sui timeant, tamen in hoc non sunt sui. Unde dicitur: ¬ªCharitas foras mittit timorem .¬´ ¬ªMillia populi¬´ scilicet, quotcunque etiam sint, qui tamen timendi uiderentur, quia circumdant me in meis, et hoc est circumdantis me. Christus enim impassibilis et immortalis factus, iam in se timere  non poterat: qui autem persequuntur fideles, non ipsos, sed Christum in ipsis persequuntur. Ubi dicit ¬ªnon timebo,¬´ notat intentionem, scilicet ut patienter omnia sustineamus, et ut non timeamus.

¬ªTu, Domine, exsurge,¬´ id est confer gratiam auxiliatricem. Dominus enim tunc dicitur iacere, quando subtracta gratia, suos alicui tentationi permittit cedere: tunc uero dicitur exsurgere, quando suos omnem tentationem facit exsuperare quod inde intelligitur, quod Christo in naui dormiente, sui periclitabantur: eo surgente, cessauit quassatio. ¬ªExsurge¬´ dico, et ¬ªsaluum me fac¬´ et meos, ¬ªDeus meus.¬´ Et constat quod facies, et hoc ostendit in contrario dicens:

¬ªQuoniam tu percussisti omnes¬´ scilicet interiori  et exteriori damnatione ¬ªaduersantes mihi¬´ quia ¬ªsine causa¬´ aduersabantur: et non tantum aduersantes in factis, sed et ¬ªdentes peccatorum,¬´ id est corrosiones et detractiones eorum ¬ªcontriuisti,¬´ id est conteres ostendendo inutiles et damnabiles. Unde alibi: ¬ªNos insensati, uitam illorum estimabamus insaniam, et finem illorum sine honore. Ecce quomodo inter filios Dei reputantur .¬´ Quod autem per preteritum rem futuram annuntiat, non secundum se loquitur, sed ut raptus ad consilium Dei, in quo omnia futura sunt ita certa, sicut nobis ea que sunt preterita. Insultat hic impiis, quia peccatores ¬ªcontriuisti.¬´ Inde patiens est quia solius ¬ªDomini est salus,¬´ id est dare omnimodam salutem in hac uita. ¬ªEt super populum tuum¬´ erit ¬ªbenedictio tua,¬´  id est beatitudo sempiterna. ¬ªSuper,¬´ ideo dicit, quia supra meritum exaltabuntur, iuxta Apostolum: ¬ªNon sunt condigne passiones huius temporis ad futuram gloriam que reuelabitur in nobis .



IN PSALMUM Iu. TITULUS. In finem psalmus cantici Dauid.

¬ªCum inuocarem exaudiuit me.¬´ Tractatus iste agit de bona operatione, ubi dicit: ¬ªSacrificate sacrificium iustitie¬´: iuxta quam partem uocatur psalmus. Agit etiam de cantico, id est de exsultatione, scilicet de eterna beatitudine, ubi dicit: ¬ªQuis ostendet nobis bona?¬´ etc. Et hic determinatius quam in aliquo precedentium psalmorum: quia hic proposita  quorumdam dubitatione, ostendit nobis certitudinem uite eterne, ubi dicit: ¬ªSignatum est super nos:¬´ et, ¬ªin pace in idipsum.¬´ Et quia de illo bono nobis exsultandum est, unde hic psalmus dignius agit, ideo canticum uocatur: et quia illa exsultatio, scilicet eterne uite, est nobis causa bone operationis, ideo uocatur psalmus cantici. Quod autem sic dicitur, psalmus cantici, tractum est ex modulatione, ubi uiua uox precedebat, et harmonia sequebatur. Psalmus iste attribuitur Dauid, quia hic loquitur Dauid propheta, uel quecunque fidelis anima, que significatur per Dauid, id est ecclesia, quia ecclesia ipsa manufortis in deuincendas diabolicas tentationes: et uisu desiderabilis, propter pulchritudinem sanctitatis, ad cuius perfectionem multi de pectore compuncti  peruenire desiderant: iuxta quod dicitur: Deprecabuntur omnes diuites plebis. Psalmus dico tendens in finem, id est in Christum, scilicet proponens nobis exemplum. Cum uero finis duobus dicatur modis, scilicet consumptio, sicut consumptio ligni est per ignem: et consummatio, id est cuiuslibet rei completio: Christus nunquam dicitur consumptio, sed consummatio: in eo enim omnia que Deus per prophetas promiserat completa sunt. Unde Apostolus: ¬ªChristus finis est legis ad iustitiam omni credenti .¬´ uel per finem, tempus gratie potest accipi, quod ideo finis temporum dicitur, quod in eo omnia promissa Dei completa sunt, unde Apostolus: ¬ªNos sumus in quos fines seculorum deuenerunt .¬´ Materia uero in  hoc psalmo est iustitia, de hac autem materia agit hoc modo, increpando idololatras et dilectores mundi, ubi dicit: ¬ªUsquequo graui corde?¬´ Admonendo etiam ad iustitiam, ubi dicit: ¬ªSacrificate sacrificium iustitie,¬´ etc. Faciendo egregias promissiones, promittens Christum uocando eum sanctum sanctorum, ubi dicit: sanctum suum, quo mediante exaudientur orationes sanctorum, ostendit etiam certitudinem eterni boni, que est finis ceterarum promissionum. Intentio uero est nos admonere, propter quam habendam fiunt et increpationes et promissiones. Hec intentio notatur ubi dicit: ¬ªSacrificate sacrificium iustitie.¬´ Increpationes et admonitiones separatim ponit, promissiones uero commixtim. Et a promissione sic incipit: Nolite idola colere, et mundana  diligere, sed adherete iustitie, et preces uestre exaudientur, quod Deus uobis in exemplo mei promittit: quia ¬ªcum inuocarem,¬´ id est, cum Deum ut in me inhabitaret inuocarem, ¬ªexaudiuit me Deus¬´ dator iustitie: non quidem perfecte, sed ¬ªmee,¬´ id est, qualem potest habere mea fragilitas. Dicendo, ¬ªcum inuocarem exaudiuit,¬´ notat simul esse uocationem et exauditionem: cum dicit, ¬ªexaudiuit me Deus iustitie,¬´ ostendit a Deo nullum exaudiri, nisi aliquam iustitiam habeat. Ponit in quo exaudierit, dicens: ¬ªin tribulatione dilatasti mihi,¬´ id est multiplicasti. Cum enim tribulatio soleat afferre angustias, ut dolere de tribulatione, odio tribulantem habere, ueritatem etiam tacere, etc., amplificasti  cor meum, ut etiam inimicum diligerem, et de tribulatione gauderem, etc. Cum prius de tertia persona diceret, exaudiuit, ex nimia familiaritate conuertit se ad secundam, cum dicit, dilatasti mihi.

¬ªDilatasti,¬´ et adhuc ¬ªmiserere mei,¬´ id est remoue a me miserias huius mundi, ut nullis subiaceam tentationibus ¬ªet exaudi orationem meam,¬´ id est pone in me augmentum uirtutum, confirmationem eorum bonorum que in me sunt. Postquam dixit ¬ªexaudiuit,¬´ superfluo uidetur apponere, ¬ªmiserere et exaudi:¬´ sed conueniens fuit apponere, quia post exauditionem restant miserie, et ideo necessaria conseruatio et bonorum augmentatio.

Post exauditionem ponit increpationem. Continuatio: ¬ªMe,¬´ quia iustus eram ¬ªexaudiuit Dominus:¬´  et ideo uos ¬ªfilii hominum usquequo,¬´ id est quandiu eritis ¬ªgraui corde,¬´ id est quandiu grauabit uos uoluntas idololatrie uel appetitionis terrenorum? Homo duobus modis in diuina pagina accipitur, uel secundum carnalitatem, uel secundum terrenitatem, utroque modo sic legitur, ¬ªfilii hominum,¬´ id est, filii carnalium, quandiu similes illis eritis? uel ¬ªfilii hominum,¬´ id est rationabilium, quare non imitamini rationem? Ostendit eos peccare uoluntate: ostendit etiam peccare delectatione, cum dicit: ¬ªUt quid diligitis uanitatem?¬´ Et etiam in actu, cum dicit: ¬ªEt queritis mendacium,¬´ id est idola: uana sunt, quia dii non sunt: mendacia sunt, quia per ea homines exspectant uitam, quam dare non possunt. Item mundana uana sunt, quia cum bona ab appetitoribus  putentur, bona non sunt. Item multum laborant, ut obtineant ea que diligunt, scilicet mundana, que tamen mendacia sunt: quia sufficientiam et beatitudinem promittunt, quam dare non possunt.

¬ªScitote¬´ quoniam hec mendacia sunt: et hec ¬ªscitote, quoniam Dominus mirificauit,¬´ id est mirabilem fecit ¬ªsanctum suum,¬´ id est Christum, qui dicitur sanctus sanctorum, quo mediante ¬ªexaudiet me Dominus cum clamauero ad eum¬´ habendum.

Et item in hoc uersu ponit promissionem nobis? Nolite querere mendacium, sed potius ¬ªirascimini¬´ peccatis uestris preteritis, ¬ªet¬´ postmodum ¬ªnolite peccare.¬´ uel ita: Nolite mendacium querere, sed ¬ªirascimini.¬´ Quod quia naturale est, non possum prohibere uobis, patior, ¬ªet¬´ tamen ¬ªnolite peccare,¬´  id est illam iram ad actum perducere. Et de his ¬ªque dicitis,¬´ id est cogitatis, ¬ªin cordibus uestris,¬´ id est in cogitationibus uestris ¬ªcompungimini¬´ et de his ¬ªque dicitis in cubilibus uestris,¬´ id est in quibus alicui delectationi carnis consentitis. Cubile est lectus ferarum ubi fere uolutantur. Eodem modo corpus nostrum dicitur cubile anime, secundum hoc quod stulta anima nostra delectationibus consentit: et in hoc uersu notamus admonitionem: ¬ªNolite peccare.¬´

Et quia non sufficit abstinere a malo, nisi fiat quod bonum est, addidit: sed potius ¬ªsacrificate sacrificium iustitie,¬´ id est iustitiam que dicitur sacrificium, id est, placens Deo tanquam sacrificium.  Hanc non facite ad fauorem hominum sicut hypocrite, sed sacrificate eam, scilicet ut placeat Deo. ¬ªEt¬´ ita ¬ªsperate in Domino,¬´ id est certi sitis de futuro bono, de quo multi dubitantes, et adhuc carnaliter sapientes dicunt nobis: uos predicatis nobis illa bona, sed quis ostendit nobis ea bona? scilicet, quis inde ueniens renuntiauit nobis, que essent illa bona.

Ipsi dubitant, sed nos certitudinem inde scimus, quia ¬ªsignatum est super nos,¬´ id est in superiore nostra parte, id est in ratione, scilicet in anima est impressum signum hoc, scilicet ¬ªlumen uultus tui,¬´ id est crux, que ideo lux dicitur, quia est causa per quam irradiat uultus Dei, id est uoluntas Dei in anima nostra. In ea anima est signum crucis, que  omni desiderio carnali mortua est. Unde Paulus: ¬ªPer quem mihi mundus crucifixus, et ego mundo .¬´ Quanto magis autem homo se retrahit a desideriis carnis, tanto proficit magis in cognitionem Dei. Per hoc sumus certi quod ¬ªsignatum est,¬´ et etiam per hoc, quia tu ¬ªDomine dedisti letitiam¬´ de illo futuro bono, per puram conscientiam ¬ªin corde meo,¬´ id est diuerso a cordibus impiorum, de quibus dicitur: ¬ªImpiis non est gaudere dicit Dominus.¬´ uel aliter: ¬ªLumen uultus tui,¬´ id est illuminosus uultus tuus, scilicet sapientia tua, que est uiua imago totius tue uoluntatis: illud lumen ¬ªsignatum est super nos,¬´ id est, in anima nostra, ut per sapientiam, id est, per filium tuum inhabitantem in nobis ratio nostra illuminata, certos nos faciat de  eterno bono: quiaillud ¬ªlumen est super nos,¬´ ideo ¬ªdedisti letitiam in corde meo.¬´

¬ªIn corde meo¬´ est letitia, at illi ¬ªsunt multiplicati,¬´ id est multipliciter diuisi, secundum appetitum bonorum temporalium: et hoc est ¬ªa fructu frumenti uini et olei sui.¬´ ¬ªSui,¬´ dicit ad differentiam nostri: frumentum enim nostrum, est panis qui de celo descendit: uinum nostrum, calix inebrians: oleum nostrum, gratia sancti Spiritus, de qua dicitur: ¬ªImpinguasti in oleo caput meum .¬´ Fructus hic improprie dicitur, quia illum solum fructum dicimus, quo per se solo fruimur.

Ipsi ¬ªmultiplicati sunt, sed ego ¬ªdormiam in pace¬´ in hac uita: tendente ¬ªin idipsum,¬´ id est in identitatem:  id est, ad ueram pacem, de qua dicitur: ¬ªPacem meam do uobis:¬´ et tandem in illa uera pace ¬ªrequiescam.¬´ ¬ªDormiam¬´ dicit per simile: quia sicut dormiens non sentit aliqua exteriora, ita aliquis fidelis non excitatur a tranquillitate mentis per curas mundanas.

¬ªRequiescam in pace, quoniam tu, Domine, singulariter in spe constituisti me,¬´ id est, in singulari spe, scilicet habita de te solo, quia nichil nisi te solum desidero. uel singulariter, id est, diuerso modo, ¬ªa multiplicatis,¬´ id est amatoribus terrenorum.



IN PSALMUM u. TITULUS: In finem pro ea que hereditatem consequitur.

¬ªuerba mea.¬´ Iste psalmus agit pro ea, scilicet ad honorem illius Ecclesie, que consequitur iam in presenti, et amplius in futuro hereditatem, id est, Deum qui pascit et sustentat nos. Hic tangit historiam de libera et ancilla, scilicet de Sara, que hereditatem obtinuit cum filio: et Agar que cum filio eiecta est . Libera namque nouam legem significat: filius uero eius Isaac, populum Christianum designat. Ancilla ueterem legem: filius eius Ismel infidelium gregem. Psalmus dico tendens in finem, id est, dirigens unumquemque fidelem in Christum. Materia est Ecclesia, et hec loquitur. De  hac autem sic agit: Describit eam petentem hereditatem, affirmat habituram: ostendit emulam excludendam, petit et liberari ab emula: ostendit etiam quod emula, scilicet ancilla, persequitur liberam, modum quoque beatitudinis ponit. Intentio est, dare nobis certitudinem eterni boni, et per hec omnia ad Christum nos admonet, et a petitione hereditatis sic incipit: ¬ªuerba mea,¬´ id est uocales orationes ¬ªpercipe,¬´ id est comple quod peto ¬ªDomine:¬´ quod dicit ¬ªauribus,¬´ per simile loquitur: aures enim in Deo nichil aliud est, quam clementia et potentia. Per potentiam perficit, per clementiam Deus audit. ¬ªClamorem meum,¬´ id est, affectum cordis intellige: quod clamor in corde esse intelligitur. Apostolus testatur dicens: ¬ªMisit Deus spiritum filii  sui in corda nostra clamantia, abba Pater .¬´ Et quia peto, uoce et affectu intende, id est, intentum te prebe, scilicet magis solito intende ¬ªuoci orationis mee,¬´ id est uoci procedenti ex affectione cordis. Hec trina petitio ad idem tendit, scilicet ut Deus illam orationem exaudiat. Sicut trinam petitionem facit, ita ad exauditus rem [Exauditorem] trinitatem ponit, percipe, intellige, intende. ¬ªRex meus,¬´ id est, Christe, qui ideo rex diceris, quia tuos in iustitia regis ¬ªet Deus meus,¬´ id est creator, et hoc ad Patrem refertur. Ideo autem Christus primus ponitur, quia eo mediante ad Patrem uenitur ¬ªet tu, Domine¬´ scilicet spiritus sanctus, ¬ªpercipe,¬´ etc.

¬ªQuoniam orabo ad te, Domine.¬´ Hec est causa quare debeat intendere, quia perseuerat in oratione,  quod est ¬ªorabo.¬´ Tribus personis positis, non dicit intendite, sed intende, quia sancta Ecclesia unitatem intelligit in trinitate. ¬ªMane.¬´ Ego sic clamabo, et tu ¬ªexaudies uocem meam,¬´ et interiorem et exteriorem: ¬ªmane,¬´ id est, in principio mee conuersionis: dum enim homo in peccatis est, in nocte est, cum uero a peccatis surgit, in mane est, id est in principio lucis est. Mane a greco sumptum est, et nichil aliud sonat, nisi lux: unde dicitur septimana, id est, septem luces: et per hoc quod dicit ¬ªmane,¬´ id est, in principio conuersionis exaudiri, notat propitiationem exauditoris. Et ideo exaudies quia ¬ªmane astabo tibi,¬´ id est, talia opera faciam, per que sim dignus stare in conspectu tuo, ¬ªet uidebo¬´ scilicet  Deum: ostendit quod talis uideat Deum: ponendo oppositum, sic dicens ¬ªquia tu es Deus,¬´ et ideo ¬ªnon uolens iniquitatem.¬´ Ita ¬ªastabo et uidebo,¬´ hoc scilicet, ¬ªquoniam tu es Deus,¬´ etc. Et quia non uis ¬ªiniquitatem,¬´ ideo ¬ªmalignus¬´ scilicet ille qui maleuolus est erga proximum, ¬ªnon habitabit iuxta te:¬´ licet enim ubique sit Deus, non tamen maignus dicitur esse iuxta eum. Iuxta Deum enim esse, est bonis ipsius perfrui: longe uero esse, non frui. ¬ªNeque iniusti,¬´ id est actualiter peccantes ¬ªpermanebunt ante oculos tuos¬´ quia licet omnis caro uideat Deum in iudicio, tamen non omnes, sed soli iusti permanebunt, in contemplatione Dei.

¬ªQuoniam orabo ad te¬´ solum habendum. Non ¬ªpermanebunt,¬´ quia tu ¬ªodisti omnes qui operantur  iniquitatem.¬´ Per hoc quod dicit, ¬ªqui operantur,¬´ et non operati sunt, ostendit eos qui peccauerunt non esse damnandos, nisi eos qui in uoluntate peccante permanebunt. ¬ªPerdes omnes qui loquuntur mendacium,¬´ scilicet qui perseuerant in mendacio. ¬ªPerdes omnes qui loquuntur mendacium¬´ quia hoc est ueritati contrarium. ueritas est de eo quod est: mendacium non est substantia uel natura, sed de eo quod non est: et merito perditur qui declinat ab eo quod est ad id quod non est. Mentiri, est contra hoc quod quis animo sentit loqui. Augustinus: Sunt mendacia quedam pro salute uel pro commodo alicuius non malitia, sed benignitate: ut obstetrices que dixerunt pro filiis Hebreorum falsum Pharaoni. Hec autem mendacia non re, sed in dolo laudantur:  quia qui sic mentiuntur, merebuntur aliquando ab omni mendacio liberari. Est etiam mendacium ioco, quod non fallit: scit enim cui dicitur, causa ioci dici: et hec duo genera non sunt sine culpa, sed, non cum magna. Perfectis autem non conuenit mentiri, nec pro temporali uita, cuius morte sua uel alterius non occiditur anima: licet autem eis si non falsum dicere, uerum tacere: ut si quis hominem non uult ad mortem perdere, uerum taceat, sed non falsum dicat, nec pro corpore alterius animam suam occidat, non est culpa uerum tacere, ut Dominus: ¬ªMulta habeo uobis dicere .¬´ Illud autem ubi non est duplex cor, non debet dici mendacium, ut si quis commodet gladium, et promittat se poscenti redditurum: si furens poscit, non debeo reddere,  ut se uel alium occidat. Ideo hic non est duplex cor: quia cum promisi reddere non cognoui furentem postea repetiturum. uel accipiamus mendacium de heresi, ut est negare Christum esse Deum, negare partum uirginis: et pro huiusmodi mendaciis aggrauat dicens, ¬ªperdes.¬´

Quod dixit ¬ªodisti operantes iniquitatem¬´ ostendit per partes, dicens: uere ¬ªodisti operantes iniquitatem,¬´ quia ¬ªuirum sanguinum,¬´ id est, homicidam ¬ªet dolosum,¬´ id est qui dolo uiuentem occidit scilicet uel mala persuasione, uel suorum bonorum ablatione, ¬ªabominabitur,¬´ id est, ab omni bono omine remouet: uel ¬ªabominabitur,¬´ id est, a consortio rationalium remouebit Dominus.

 Ex quo dixit, ¬ªnon Deus uolens iniquitatem tu es,¬´ notauit exclusionem emule, dehinc notabit se habituram hereditatem. Isti excludentur ¬ªego autem,¬´ id est, Ecclesia ¬ªintroibo in domum tuam,¬´ id est, in celestem Hieru salem. Per hoc quod dicit ¬ªdomum,¬´ notat stabilem mansionem. ¬ªIntroibo,¬´ et hoc non secundum merita mea, sed ¬ªin multitudine misericordie tue,¬´ id est, secundum multitudinem misericordie tue ¬ªet adorabo ad templum,¬´ id est ad Christum, per quem intratur in domum celestem: qui ideo templum dicitur, quia in eo habitat omnis plenitudo diuinitatis corporaliter, de quo ipse dicit: Soluite templum hoc, ¬ªsanctum,¬´ id est, ex conceptione sanctificatum, ¬ªtuum,¬´ id est, a te: ¬ªadorabo¬´ dico ¬ªin timore tuo,¬´ id est, in conuenienti  tibi, scilicet non seruili, sed filiali.

Et ut possim introire, tu ¬ªDomine deduc me,¬´ id est, in presenti sis mihi dux, dando uires ¬ªin iustitia tua,¬´ id est, non peto ex sola misericordia, sed iustitia tua hoc exigit, ut sicut damnas impios, ita remuneres iustos: ¬ªdeduc¬´ dico ¬ªpropter inimicos meos¬´ qui me uolunt impedire: et in futuro ¬ªdirige,¬´ ostendendo quomodo caueam ab inimicis, ¬ªuiam meam,¬´ id est, opera mea, ita ut sint opera illa ¬ªin conspectu tuo,¬´ id est, in beneplacito tuo, ut intelligam illam. Hic petit liberari ab emula, notat etiam persecutionem, dicens: ¬ªpropter inimicos.¬´

Ideo dico ¬ªdirige, deduc propter inimicos quoniam non est in ore eorum ueritas.¬´ Nec miror quia cor eorum uanum est;¬´ unde dicitur. ¬ªEx  abundantia cordis os loquitur .

¬ªGuttur etiam eorum,¬´ id est, os eorum, quia in gutture formantur uoces ¬ªest sepulcrum patens,¬´ id est, simile patenti sepulcro: quia sicut patens sepulcrum fetorem emittit, et cadauer aliquod exspectat, sic illi emittunt fetida uerba, scilicet hereses, et incorporant sibi alios, scilicet a corpore Ecclesie separando, et sibi conformes faciendo. Hic notat apertam heresis predicationem, et innuit latentem uerborum seductionem. ¬ªLinguis suis dolose agebant,¬´ id est blanda adulatione in audientium corda mortifera suadebant uenena. Ideo dixit ¬ªagebant,¬´ ut malitiam non solum in linguis, sed etiam in actu eorum esse probaret. Occultam seductionem dicit, ubi ueritati falsitas admiscetur: apertam, ubi  sola falsitas est. Et quia tales sunt tu, ¬ªDeus, iudica illos,¬´ id est, ostende eos damnabiles. Non dicit hoc uoto maleuolentie, sed non potest non consentire diuine sententie.

Ostendit quomodo uelit eos iudicari, dicens: ¬ªDecidant a cogitationibus suis,¬´ id est inanes inueniantur cogitationes eorum, quibus sperant se obtinere regnum quod non promerentur. uel ¬ªdecidant,¬´ id est non ualeant implere que cogitant. ¬ªEt expelle eos¬´ de regno tuo: puniendo eos ¬ªsecundum multitudinem impietatum eorum,¬´ id est, ut secundum quantitatem delictorum sit quantitas suppliciorum. ¬ªExpelle¬´ dico ¬ªquoniam irritauerunt te, Domine,¬´ id est ad iram prouocauerunt.

 Et isti expellantur, sed ¬ªomnes qui sperant in te letentur¬´ in anima, et etiam ¬ªexsultabunt¬´ in corpore ¬ªin eternum,¬´ id est, in eterna exsultatione, et hoc ideo quia tu ¬ªhabitabis in eis.¬´ Hic ponit modum beatitudinis, cum dicit eam esse eternam, ex hoc etiam, quod ipse habitabit in eis. Etiam per hoc dabit certitudinem illius beatitudinis, scilicet quod dicit ¬ªletentur, exsultabunt,¬´ quia ¬ªhabitabis in eis.¬´

¬ªEt¬´ etiam ¬ªgloriabuntur,¬´ id est gloriosos se esse gaudebunt pro corona meritorum. ¬ªOmnes in te¬´ habiti ¬ªqui diligunt nomen tuum,¬´ id est, famam ipsius, gloriam, quia diuine substantie cognitionem habere non possumus. Dicendo ¬ªomnes,¬´ notat quod etiam illi qui minus habent de participatione illius  beatitudinis, gloriosi sunt. ¬ªGloriabuntur, quoniam tu benedices,¬´ id est dabis incrementum uirtutum ¬ªiusto¬´ scilicet in hac uita, pro quibus gloriabitur in alia. ¬ªGloriabuntur¬´ et ¬ªbenedices,¬´ et hec omnia prouenient ex tua bona uoluntate, qua ¬ªcoronasti¬´ eos, et hoc est quod dicit: ¬ªCoronasti nos¬´ in tua bona uoluntate, que non tantum nobis erit corona et remuneratio in alia uita; sed est etiam nobis in presenti uita ut scutum, id est protectio. Et hoc ponit intransitiue cum dicit: ¬ªScuto bone uoluntatis,¬´ id est bona uoluntate existente ut scuto: et hoc per simile dicitur: sicut enim scutum rotundum positum ante pectus, est protectio, corona superest: ita in hac uita bona uoluntas est protectio quia facit promereri: et in alia uita remuneratio et corona est.



IN PSALMUM uI. TITULUS: In finem pro Octaua Psalmus Dauid.

¬ªDomine, ne in furore.¬´ Augustinus: Octauam quidam dicunt aduentum Domini, quia uenturus est post septem millia annorum, ut aiunt. Sed nulli hoc tempus notum est, potius octauus dies, quia omnia tempora septem dierum reuolutione uoluuntur, ille nullam habeat uarietatem. uel due uite sunt una pertinet ad corpus, qui est uetus homo, cui et uetus datum est Testamentum, qua regnauit mors: altera ad animam, qui est nouus homo, regeneratus per Christum. Ad corpus autem quaternarius, ad animam ternarius pertinet. Peracta igitur utraque quasi septenario numero, ueniet octauus dies iudicii, ubi  unicuique pro meritis reddetur: unde timens Ecclesia sic orat: In finem pro octaua psalmus Dauid, id est psalmus iste attribuitur Dauid penitenti, uel cuilibet penitenti: qui penitens figuratur per Dauid, quia et manufortis est cum peccata deuincit, et uisu desiderabilis, quia et alii peccatores ad eius conformitatem uenire desiderant. Psalmus dico habitus pro octaua die, id est pro die iudicii, id est timore futuri, que ueniet post septimanam huius seculi, quod uoluitur per septem dies. Psalmus dico dirigens in finem, id est in Christum. Materia est quilibet uere penitens, et hic etiam loquitur penitens. De hac uero materia hoc modo agit, facit deprecationem, satisfactionem ostendit, id est emendationem,  pro inimicis orationem. Intentio est nos ad penitentiam, et per hec omnia nos ad Christum dirigere: et a deprecatione sic incipit: Conscius propheta peccatorum, uel quilibet penitens, et territus timore penarum, quas peccatoribus in octaua die futuras intelligit, deprecationem sciens apud ipsum iudicem potius ualere quam excusationem, deprecatur eum per ipsius iudicis potentiam, dicens: ¬ªDomine,¬´ in hac uita argue, id est conuince me peccasse, faciens me tamen penitere ¬ªne arguas me in furore tuo,¬´ id est in tua grauiori uindicta, id est futuro iudicio: et hic corripe me ¬ªne corripias me,¬´ id est ne retrahas me ibi a malo incepto in quo ieram ¬ªin ira tua,¬´ id est in leuiori pena, id est dando mihi etiam leuiorem penam quam furor sit: uel ¬ªin ira  tua,¬´ id est in aliqua pena data post mortem ante iudicium, id est in purgatorio. Qui tam timendum ostendit Deum, eius notat potentiam.

¬ªNe arguas, ne corripias,¬´ sed potius ¬ªmiserere mei, Domine,¬´ et hoc necesse est ¬ªquia¬´ ego ¬ªsum infirmus¬´ mole peccatorum. ¬ªInfirmus sum,¬´ ergo ¬ªsana me, Domine,¬´ id est pias affectiones, quas habes de meis miseriis, sanando ostende, id est remouendo peccata mea. ¬ªQuoniam ossa mea,¬´ id est superior uis anime mee, scilicet mens, est turbata multitudine peccatorum. Per ossa, que pars corporis est robustior pars anime robustior merito designatur. Quod pluraliter ossa dicit, ipsius mentis robora, id est castitatem, temperantiam, et alia huiusmodi intelligit infirmari.

 Superior uis anime conturbata est ¬ªet anima mea¬´ ipsa, scilicet, tota, non tantum secundum superiorem uim, sed etiam secundum inferiorem, scilicet, secundum omnes sensus, ut peccet in auditu et uisu, et cetera, ¬ªturbata est ualde,¬´ id est, multis et grauibus peccatis. Cum dicit infirmum esse, et animam turbatam esse secundum superiorem et inferiorem uim, notat omne genus penitentie. ualde sum turbatus ¬ªet tu, Domine, usquequo,¬´ differs sanare?

Noli differre, sed tu qui hactenus aduersus fuisti dum essem impenitens, ¬ªconuertere¬´ ad me conuersum ad te qui dixisti: ¬ªConuertimini ad me, et ego conuertar ad uos .¬´ Conuertere, et esto propitius, et eripe animam meam a uinculis peccatorum  a quibus tenetur. ¬ªSaluum me fac,¬´ scilicet dando uirtutes. Ubi ponit suas infirmitates, deprecatus est eum per suas miserias: nunc autem dicendo, ¬ªconuertere,¬´ per ipsius iudicis misericordiam deprecatur, ubi dicit, propter misericordiam tuam?

Ideo precor ut sanes, eripias, saluum facias, cito ¬ªquia non est in morte qui memor sit tui,¬´ id est nullius positi in transitu uite erit mortui fructuosa memoria, si tui tantum memor sit, et maxime in inferno. Per infernum accipe desperationem. ¬ªQuis confitebitur tibi?¬´ Non negat quamcunque confessionem: legitur enim de diuite: ¬ªPater Abraham, miserere mei ,¬´ etc., sed salubrem negat  confessionem. De utroque Isaias sic ait: ¬ªNon enim qui in inferno sunt laudabunt te, neque qui mortui sunt benedicent te .¬´ In hoc uersu deprecatur per confessionem iudicis: Dei enim est consuetudo, in hac uita tantum confessionem recipere.

Confessio in morte inutilis est, et in inferno: et ideo illa attendens ¬ªlaboraui¬´ uigilando, ieiunando, et ceteros fructus penitentie reddendo ¬ªin gemitu meo,¬´ id est in compunctione cordis, procedente a memoria peccatorum, et timore suppliciorum. Gemitus enim quasi geminus luctus dicitur, eo quod geminatur de peccato, et de pena peccati, de quo dicitur: ¬ªBeati qui lugent, quoniam ipsi consolabuntur .¬´ Laboraui et laborabo, scilicet ¬ªlauabo,¬´  id est mundabo ¬ªlectum meum,¬´ id est carnem meam, eundo ¬ªper singulas noctes,¬´ id est per singula peccata, que noctes dicuntur, quia excecant mentem per ignorantiam. Caro dicitur lectus, quia anima quiescit in ea consentiendo delectationibus eius. Non tantum lauabo, sed etiam ¬ªrigabo,¬´ id est ad fructificandum parabo ¬ªlacrymis meis¬´ interioribus et exterioribus. Interior lacryma est compunctio ¬ªstratum meum,¬´ id est carnem meam, que stratum dicitur, secundum quod nostre dominationi substernitur. Per rigationem enim lacrymarum ipsum corpus aptum fit ad fructificationem, sicut terra per rigationem aque ad fructificandum preparatur. Et in hoc uersu ostendit satisfactionem.

¬ªLaboraui¬´ et ¬ªlauabo,¬´ quia ¬ªoculus meus¬´ interior,  id est ratio ¬ªturbatus est,¬´ id est perterritus est ¬ªa furore,¬´ id est a causa furoris quem exercebit Dominus in die iudicii. Et merito turbatus est ¬ªquia inueteraui,¬´ id est cum deberem esse membrum noui hominis, fui membrum ueteris, ita quod sim dignus abiici, sicut uetus Testamentum: habitans ¬ªinter omnes inimicos meos,¬´ id est operans cum omni genere peccati, scilicet adulterii, fornicationis, etc.

Ego inueteraui inter omnes inimicos meos; sed iam uos ¬ªomnes qui operamini iniquitatem,¬´ quicunque estis, ¬ªdiscedite a me¬´ spiritualiter, quia deinceps nolo malum operari uobiscum, ¬ªquoniam exaudiuit Dominus uocem fletus mei,¬´ id est compunctionis mee, quoniam exaudiuit condonando peccata.

 ¬ªExaudiuit Dominus deprecationem meam,¬´ scilicet, ne deinceps peccarem, ¬ªet ipse Dominus orationem meam suscepit¬´ dando uirtutes. Bis ponit ¬ªDominus,¬´ et semel ¬ªDeus,¬´ et ita exprimit Trinitatem. Ex quo dixit, ¬ªdiscedite a me,¬´ notauit emendationem quod ulterius non peccaret.

Hic orat pro inimicis. Iustum enim erat, ut sicut ueniam consecutus fuerat, ita et aliis condonaret. Continuatio: ¬ªDominus exaudiuit me,¬´ ideo ¬ªinimici mei¬´ considerantes me ¬ªerubescant¬´ de malis operibus suis ¬ªet conturbentur¬´ timore futuri iudicii ¬ªuehementer,¬´ id est, ita ut peniteant et conuertantur ad bona opera, et post conuersionem erubescant  de preteritis peccatis. Illa erubescentia ualet ut caueamus a peccatis: et hoc ¬ªualde uelociter,¬´ id est, ut non exspectent mortem uel infernum.



IN PSALMUM uII. TITULUS. In finem psalmus Dauid, quem cantauit Domino pro uerbis Chusi filii Gemini.

¬ªDomine Deus meus.¬´ Legitur  quod Dauid Chus filium Gemini, familiarem sibi, cum Absalone misit, ut esset cum eo in persecutione, et sibi Absalonis secreta remandaret, quibus secretis auditis, Dauid sperans liberari, psalmum istum composuit, non historiam quidem, sed significatum historie considerans. Sicut enim per occulta illa spem liberationis habuit, sic quilibet iustus per incarnationem  Christi sperat a potestate diaboli liberari. Psalmus iste conuenit Dauid, id est ipso Dominico homini, et omnibus iustis, quia hic quilibet iustus loquitur: quem psalmum cantauit Domino, id est cum exsultatione, pro his que in hoc psalmo sunt, laudauit Dominum. Omnis enim iustus pro his que in hoc psalmo continentur, cum exsultatione laudat Dominum. Pro uerbis Chusi, id est pro manifestatione silentii, id est incarnationis Christi, que hic manifestatur. Iste psalmus agit de silentio, id est de incarnatione Dei: quod silentium, id est occultum erat in tempore illo. Agit etiam de occulto silentio, scilicet iudicii, quod modo exercet, scilicet quod malos permittit preualere bonis, et eos diuerso genere penarum affligit. Chusi namque silentium interpretatur, silentii dico  filii Gemini, id est generati a propitiatione Dei. Geminus uero dextera interpretatur: per dexteram uero propitiatio intelligitur. Psalmus dico, dirigens auditores in finem, id est in Christum per spem. Materia est mysterium Christi, id est diuinitas iuncta humanitati: de qua sic agit: ostendit exaltationem diuinitatis, quam habuit in uindicando de inimicis, possidendo fines eorum: et ostendit quod faciat iudicium de omni iusto, tam de Dominico homine, quam de aliis, et de omni impio. Iudicat enim Deus semper in hac uita iustos esse puniendos ab impiis ad eorum perfectionem: quod iudicium Dei ostendit eos patienter sustinere, et ideo orare. Deinde ponit admonitionem impiorum, et sic intendit nos in spe, constituere. Sicut diximus : ¬ªDomine  quid multiplicati sunt,¬´ tertio loco positum, quia agit de resurrectione, que tertia die facta est: ita et istum possumus dicere septimum, quia agit de spe in qua quiescimus, sicut Dominus die septimo quieuit. Iustus uel Christus hic loquens, patiens persecutores cum patientia, premittit orationem ut liberetur ab inimicis, dicens: ¬ªDomine,¬´ qui dominium habes ¬ªDeus,¬´ id est creator omnium, qui ¬ªmeus¬´ es per familiaritatem ¬ªin te speraui.¬´ Et hic notamus intentionem, ¬ªet ideo saluum me fac,¬´ ne cedam tentationibus inimicorum ¬ªme,¬´ dico, per hoc exemptum ¬ªex omnibus persequentibus me,¬´ tam exterioribus quam interioribus, ¬ªet libera me,¬´ scilicet ne ultra insurgant aduersum me.

 Ideo dico, ¬ªsaluum me fac, nequando rapiat inimicus meus animam meam,¬´ agens ut leo. De hoc inimico, ait Apostolus: ¬ªAduersarius noster diabolus, tanquam leo rugiens circumit, querens quem deuoret ,¬´ ¬ªdum non est,¬´ id est, quia non est alius ¬ªqui redimat¬´ dando pretium; ¬ªneque qui saluum faciat¬´ eripiendo ne redempti cedant insidiis inimici, nisi tu.

Ideo debes saluum facere, quia non est alius qui faciat: ideo etiam, quia non commisi quare me persequantur. Et ¬ªSi ego, Domine Deus, feci istud,¬´ scilicet, si hanc persecutionem illorum merui, id est hec mala que ipsi mihi ingerunt, hec mala que iam dicam mihi contingant. Et quo dixit: ¬ªSi feci istud,¬´ determinat cum subdit: ¬ªSi est iniquitas  in manibus meis,¬´ id est in operibus meis. De Christo patet quod nullam habuit iniquitatem: ceteri iusti, et si peccatis uacui non sint, tamen in persecutores nichil committunt. In hoc non commerui quod eis prius mala intulissem: nec in hoc quod eis mala pro malis reddidissem, et hoc est quod subdit: ¬ªsi reddidi retribuentibus mihi mala.¬´ Cum dicit retribuentibus, notat se ab illis mala recipere, quibus pietatis officium impenderat. Per hec omnia, et hic maxime suam commendat patientiam. ¬ªSi¬´ hec ¬ªfeci, decidam merito,¬´ id est uincar ¬ªab inimicis meis inanis,¬´ id est nullum recipiens fructum patientie, quod merito mihi eueniet. uel inanis ab inimicis, id est frustratus, nullum acquirens de inimicis.

 Preter hoc malum, hoc etiam mihi aliud eueniat, scilicet ¬ªpersequatur¬´ id est, impugnet ¬ªinimicus animam meam¬´ scilicet, diabolus et membra eius, ¬ªet comprehendat¬´ id est, sibi succumbere faciat ¬ªuitam meam¬´ id est, animam per quam uiuere debeo ¬ªet conculcet¬´ id est, multis turpitudinibus me contemptibilem reddat, in tantum ut sit in terra prorsus, id est dedita terrenis, per quod erit cibus diaboli ¬ªet gloriam meam¬´ id est, rationem meam: que ideo dicitur mihi gloria, quia per eam sum similis Deo ¬ªdeducat in puluerem¬´ id est, similem faciat pulueri, scilicet, quod sicut puluis non resistit uento, ita nec ratio mea resistat diabolo.

¬ªSi feci istud,¬´ hec predicta mala mihi eueniant: sed quia non feci ¬ªexsurge, Domine, in ira tua¬´ id est,  in uindicta tua, ut homines eripias a diabolo ¬ªet exaltare in finibus,¬´ id est, in possessionibus ¬ªinimicorum tuorum¬´ id est, demonum, scilicet, possidendo eos, quos modo possidet diabolus. Tunc exaltatur Dominus in pectoribus, quando illi a conuersis confessio laudis offertur. Ab hoc uersu incipit ostendere exaltationem diuinitatis.

¬ªExsurge¬´ dico, ut fines inimicorum possideas ¬ªet exsurge in precepto quod mandasti¬´ id est, pone et imple leges tuas in omnibus possessis, et sic synagoga populorum circumdabit te, impugnando et Christum et alios iustos.

¬ªEt propter hanc¬´ sic obstinatam contra te ¬ªregredere in altum¬´ id est, subtrahe te ab eorum  cognitione, ita ut sis in alto, scilicet, sicut te humiliasti ut te cognoscerent assumendo carnem, sic te retrahe in altitudinem in qua fuisti. uel ¬ªExsurge in precepto quod mandasti¬´ id est, in lege precepisti, ut in iniquos, animaduertamus, propterea et tu iuxta eam legem contra eos insurge: ¬ªet¬´ sic ¬ªsynagoga¬´ que a te propter mortem et ignominiam tibi illatas declinauit ¬ªcircumdabit te¬´ id est, adherendo tibi circumdabit te: et propter illam confirmandam regredere in altum id est, per ascensionem te potentem ostende: ut qui tibi humiliato adheserant, sic glorificatum remuneratorem attendant.

Ex quo dixit, ¬ªexsurge Domine,¬´ ostendit exaltationem diuinitatis, dehinc ostendit iudicium et conuertit se ad nos: ac si diceret: Dominus sic exaltatus  est, et ipse Dominus iudicat populos: et tu ¬ªDomine, iudica me secundum innocentiam meam,¬´ id est, secundum bona opera mea ¬ªet secundum innocentiam,¬´ scilicet, quod aliis non nocui, ¬ªsuper me,¬´ id est, a supernis mihi data.

¬ªIudica me¬´ dico, et ¬ªconsumetur,¬´ id est, perficietur in me iusto, ut me secundum uoluntatem nequitie sue crucient ¬ªnequitia peccatorum¬´ et per hoc ¬ªdiriges iustum¬´ ad te. In hoc uersu notatur iudicium iusti et impii. Quod enim dicit, ut peccatores consumant nequitiam suam, in eo iudicium peccatorum ostenditur. Iustum enim est, ut ¬ªqui in sordibus est, sordescat adhuc. .¬´ Cum dicit post nequitiam peccatorum consummatam in iustis, ipsos iustos dirigi, ponit iudicium iustorum. Iudicat  enim Deus suos, probando persecutione. In Christo fuit consummata nequitia Iudeorum, quando crucifixus est: directus est ipse iustus quando a mortuis surrexit. Decii nequitia consummata fuit in Laurentio, cum eum per ignem occidit. Similiter de aliis iustis atque impiis iudica secundum iustitiam: tu dico ¬ªscrutans corda,¬´ id est, perfecte uidens cogitationes, ¬ªet renes,¬´ id est carnales delectationes: in renibus enim sedes est libidinis. uel per renes accipiamus firmiores cogitationes: solus enim Deus secreta cordis cognoscit.

Dixi ¬ªconsumetur nequitia peccatorum,¬´ et contra illam nequitiam sit mihi ¬ªadiutorium a Domino¬´ ne ipsa mihi preualeat, quod iustum est secundum  patientiam et iustitiam meam ¬ªquod saluos facit rectos corde,¬´ quia superant omnem inimici tentationem.

Et quia Dominus talis est, ideo uos impii conuertimini ad eum, quia ¬ªnisi conuersi fueritis, gladium suum uibrabit¬´ super uos, quoniam ipse Deus est iudex, id est, retribuet unicuique pro memerito. Per hoc ostendit potestatem habere puniendi: et ne excusent se per ipsius iudicis impotentiam, subdit ¬ªfortis,¬´ id est, cuius uoluntati nemo possit resistere. Et ne illi dicerent: Si potens esset, iam punisset, subdit ¬ªpatiens,¬´ id est, non statim puniens, sed exspectans peccatorum penitentiam: et hoc probat quod patiens sit, quia non statim punit peccata: et hoc est, ¬ªnunquid irascitur,¬´ id  est, punit ¬ªper singulos dies? Non.¬´ Et quia iudex est, et potens est, ideo ¬ªnisi conuersi fueritis ad eum, gladium suum uibrabit;¬´ ideo mittendo ad iudicium, iustis ostendet coruscum, impiis tenebrosum. Gladius enim uibratus modo tenebras, modo splendorem ostendit. In iudicio, quod uibrabit gladium: et iam ¬ªarcum suum tetendit,¬´ id est, cum diuina Scriptura nobis minas incutit. Per lignum arcus, uetus Testamentum accipitur: quia sicut lignum, per se erat inutile et inflexibile: per chordam Nouum Testamentum, quo uetus intenditur, et ad utilitatem intellectus reducitur ¬ªet parauit illum,¬´ id est nobis per quosdam doctores intelligibilem reddidit.

¬ªEt in eo¬´ arcu, scilicet diuina Scriptura, ¬ªparauit  uasa mortis,¬´ id est, apostolos ceterosque doctores, ex quibus mors propinatur. Quibus? non recipientibus doctrinam eorum, ¬ªardentibus¬´ uero, id est, desiderantibus Deum, ¬ªsagittas suas,¬´ id est predicatores ipsos, uel diuinas sententias que corda uulnerant ¬ªeffecit,¬´ id est habiles ut reciperentur et intelligerentur parauit. Unde Apostolus: ¬ªSumus odor mortis in mortem, aliis odor uite in uitam .¬´

Licet Deus sic uibret gladium, sic paret arcum, tamen impii non desistunt, sed ecce impius ¬ªparturiit,¬´ id est conatur emittere ¬ªiniustitiam,¬´ non alio cogente eum ad hoc, sed quia ipse ¬ªconcepit¬´ cogitatione et uoluntate ¬ªdolorem¬´ id est peccatum, pro quo ei maxime est dolendum, ¬ªet peperit¬´ id est  opere compleuit ¬ªiniquitatem.¬´

Hec autem faciendo ¬ªlacum sibi aperuit,¬´ id est precipitium sibi peccati parauit ¬ªet effodit illum,¬´ id est amplificauit periculum, ¬ªet incidit in foueam quam fecit,¬´ id est per quod aliis necem parauit, seipsum potius impediuit. Unde Augustinus: Nemo non prius peccat in se, quam in alium: sicut alios uolens decipere, aperit terram prius, deinde effodit amplificando foueam, tandem nisi sibi bene prouidens, incidit in eamdem. Lacus dicitur cuius latet fundus: peccatum uero dicitur lacus, secundum hoc quod finem imminentis ex peccato ruine ignoramus.

In hac uita cadit peccator in foueam peccati, sed tandem in die iudicii ¬ªconuertetur dolor eius,¬´ id  est peccatum cum iucunditate hic perpetratum, ibi dolorem incutiet ¬ªin caput eius,¬´ id est animam eius. Punietur enim ibi anima pro omnibus in quibus hic peccauit, ¬ªet in uerticem eius,¬´ id est in superiorem partem, scilicet rationem, ¬ªiniquitas ipsius descendet,¬´ id est peccatis quibus hic consensit ratio, ibi absque omni obcecatione destruetur. Ex quo dixit ¬ªDeus iudex iustus, posuit admonitionem impiorum.¬´

Et quoniam ipse talis est, ideo ¬ªconfitebor Domino¬´ id est laudabo Dominum. Accipitur enim confessio uel de peccatis, uel in laude, ¬ªsecundum,¬´ id est propter ¬ªiustitiam eius,¬´ et psallam bene operando ¬ªnomini Domini,¬´ id est ad amplificandum  honorem Domini ¬ªaltissimi¬´ cuius nomini est psallendum, quoniam ipse altissimus est. Psallere uero est, Domini mandata, et operibus peragere, et hymnos et psalmos et cantica uoce et corde cantare.



IN PSALMUM uIII. TITULUS: In finem psalmus Dauid pro torcularibus.

¬ªDomine dominus noster,¬´ psalmus iste conuenit Dauid prophete, et omnibus de Ecclesia que fuit ante aduentum Christi. Psalmus dico, pro torcularibus agens, id est, pro Ecclesia, que ideo torcular intelligitur, quia in ea sunt et reiiciendi et recipiendi: sicut in torculari uinum exprimitur, quod retinetur: et acinus remanet, qui eiicitur: cuius  uniuersa pressura fit Christi permissione. Psalmus nos in Christum dirigit: et hoc est quod dicit, in finem, id est, admonet nos infideles ut uoluntarie Deo subiiciamur. Materia est Christus. De eo sic agit: ostendit excellentem potentiam diuinitatis per magnifica sua opera: ostendit etiam humanitatem eius humilem, deinde exaltatam super omnem creaturam. Intentio uero est, admonere infideles, ut tali Domino subiiciantur. Loquitur hic propheta uel quilibet de Ecclesia que fuit ante aduentum Christi, et a magnificatione diuinitatis incipit: et hic quamdam exsultationem attendens secundum Christi dignitatem, premittit dicens: ¬ªDomine,¬´ qui cum omnibus domineris ¬ªDominus noster¬´ specialiter es, quia tuorum bonorum participes facti sumus,  ¬ªquam,¬´ id est quantum, ¬ªnomen tuum,¬´ honorificentia tua, fama, gloria, ¬ªest admirabile¬´ non tantum in Africa, sicut dicebant quidam heretici, sed ¬ªin uniuersa terra.¬´

Ideo dico mirabile ¬ªquoniam magnificentia tua,¬´ id est magnificus Filius tuus, ¬ªest eleuata super omnes celos,¬´ id est super omnem angelicam creaturam: uel super omnes celos materialiter: quod fieri non posset, nisi ille, homo esset et Deus.

Propter hoc est admirabile nomen tuum, et etiam propter hoc quod tu ¬ªperfecisti,¬´ id est perfectam fecisti ¬ªlaudem ex ore infantium et lactentium,¬´ infantium quantum ad etatem, lactentium, id est simplicium, qui indigebant pasci simplici doctrina.  Laudem puerorum perfectam dicit, quia non fit ex humano ingenio, sed ex sola operatione diuinitatis. Perfecisti dico ¬ªpropter inimicos tuos,¬´ scilicet phariseos. Hec prophetia in Euangelio ore Domini docetur exposita, cum a Iudeis prohiberentur infantes, ne laudem Domini resonarent, respondit: ¬ªNonne legistis, quia ex ore infantium et lactentium perfecisti laudem? ¬´ Propter inimicos dico ¬ªut destruas inimicum,¬´ scilicet maleuolum, ¬ªet ultorem,¬´ id est defensorem sue legis, ueritatem Euangelii impugnantem.

Ideo dicit destrues ¬ªquoniam ego uidebo¬´ in successoribus meis ¬ªcelos tuos,¬´ id est sanctos apostolos, qui dicuntur celi, quia continent secreta  Dei, compluunt etiam rorem celestis doctrine fidelibus. Inde per celos euangelicos libros, qui secreta Dei continent, possumus accipere. Celos dico ¬ªopera digitorum tuorum,¬´ id est quos ipsa deitas operata est: per digitos pluraliter personarum pluralitatem in deitate significat: unde alibi manifeste trinitatem nobis notat cum dicit: ¬ªQuis appendit molem terre tribus digitis?¬´ uidebo ¬ªet lunam, et stellas;¬´ per lunam inferiorem Ecclesiam sub apostolis, uel generalem Ecclesiam, que pro defectu et incremento luna dicitur: per stellas intelligit eos, qui in Ecclesia in seipsis lucent ¬ªquas¬´ stellas uel ¬ªque¬´ scilicet celum et lunam ¬ªtu fundasti¬´ id est firmiter statuisti, ut quibuslibet tentationibus nequeant dimoueri.

 Quando quidem hec omnia fecisti, ergo ¬ªquid est homo?¬´ id est magnum quid uideo hominem esse, per hoc quod tu es memor eius? Preparas enim per Filii tui transmissionem, humani generis reparationem: ¬ªaut quid est filius hominis?¬´ id est humanitas Christi, ¬ªquoniam uisitas eum¬´ uniendo tibi Filium tuum. Quod dicit, filius hominis, notat eum uerum hominem esse: quod dicit hominis et non hominum, eum non ex homine patre, sed ex sola matre humanitatem traxisse innuit.

uisitasti filium hominis, et eum filium cum uisitante deitate, id est Christum integrum ¬ªminuisti¬´ secundum deitatem. Humiliata enim fuit diuinitas, quando sibi passa est humanitatem uniri. Unde Apostolus: ¬ªExinaniuit semetipsum formam serui accipiens  .¬´ Minuisti dico, ita, ut ipse Christus secundum humanitatem minus haberet ab angelis, quia passibilis et mortalis fuit, ¬ªsed paulo,¬´ quia etiam ipsi sic fragili, prout Domino, angeli ministrabant: et eum prius sic minutum ¬ªcoronasti gloria¬´ in resurrectione ¬ªet honore¬´: id est multitudine seruorum per exaltationem ad celum. Cum dicit coronasti, notat de corona totius mundi resurrectionis et ascensionis gloria aliquos confiteri: et sic honoratum ¬ªconstituisti super opera manuum tuarum,¬´ etiam super angelicam creaturam.

Et quoniam potuisset eum constituisse digniorem omnibus creaturis, nec tamen omnia subiecta essent ei  quia per eam diuinitas ad nos descendit. Ostendit per partes que omnia subiecerit ¬ªoues,¬´ id est simplices in Ecclesia, de quibus ait Dominus Petro: ¬ªPasce oues meas ,¬´ ¬ªet boues,¬´ id est predicatores sanctos, qui triturant Ecclesiam. Unde Moyses: ¬ªNon alligabis os boui trituranti .¬´ ¬ªUniuersas¬´ propter hoc ponit feminium, ut significet illos quosdam  fetus in Ecclesia; ¬ªinsuper et pecora campi¬´ per pecora campi illos qui sub nullius custodia tenentur intelligit, qui late uagantur. Per hoc quod dicit, ¬ªinsuper,¬´ notat discretionem illorum a bonis.

Et etiam uolucres celi, id est elatos in superbia, ¬ªet pisces maris,¬´ id est qui curiose uictum querunt, sic mundana querunt sollicite: sicut enim pisces qui uictum sollicite inquirunt, sic quidam ut possideant, ut mercatores: quidam naturas rerum inquirendo, ut philosophi, qui perambulant semitas maris. Per mare accipimus mundum, qui semper in motu est, sicut mare. Cum superius dixit, ¬ªminuisti,¬´ humilitatem humanam ostendit: post huc usque de humanitatis exaltatione.

Ostensa igitur tanta dignitate ipsius, quasi concludens  in eadem admonitione, in qua inceperat, desinit. ¬ªDomine Dominus noster.¬´ Et notatur ibi mysterium, ut sicut a bono incipimus sic finiamus.



IN PSALMUM IX. TITULUS: In finem psalmus Dauid pro occultis filii.

¬ªConfitebor,¬´ iste psalmus conuenit Dauid, qui et hic loquitur pro occultis filii, id est, Christi. In hoc enim psalmo agitur de occultis Christi, et iungit nos in finem, id est in Christum. Intendit enim in hoc psalmo inuitare nos ad timorem Christi. Materia est gesta Christi in primo et secundo aduentu, de quo sic agit. Ostendit Christum in secundo aduentu damnaturum diabolum cum membris suis. In primo  uero ostendit quid faciat suis, et quid persecutoribus Ecclesie, siue capiti Antichristo, siue suis. Postea ponit imprecationem Ecclesie persecutoribus. Deinde attendens mala que Antichristus faciet Ecclesie, cum questione ipsa mala enumerat. Ultimo precatur finem mundi.

Preuidens propheta destructionem inimicorum in secundo aduentu, in quamdam exsultatione prorumpit, dicens: ¬ªConfitebor tibi, Domine,¬´ confessione laudis ¬ªin corde¬´ dicit, quia nulla confessio ualet que ex corde non procedit, ¬ªmeo¬´ dicit, cui dominatur, ¬ªtoto¬´ dicit, quia nulla mala cogitatione impeditur et aliis. ¬ªNarrabo omnia mirabilia tua,¬´ non ideo dicit, quod omnia eius mirabilia narret, sed quecunque dicit de eo mirabilia  sunt.

¬ªLetabor¬´ etiam in animo, ¬ªet exsultabo¬´ in corpore, non in mundanis, sed ¬ªin te¬´ ¬ªpsallam,¬´ etiam bene operando ¬ªnomini tuo¬´ ampliando, ¬ªo Altissime,¬´ scilicet, quia altissimus es.

Letabor dico et exsultabo. ¬ªIn conuertendo inimicum meum retrorsum,¬´ id est in consideratione conuersionis inimici. Licet enim hic nobis quodammodo dominetur, tamen in die iudicii prorsus eius dominium destruetur. Conuersio uero, id est destructio illius dominii per mortem Christi incepit, in die quidem iudicii plene consummabitur. Ille conuertetur, suique sequaces ¬ªinfirmabuntur,¬´ id est amittent potestatem nocendi: que iterum infirmatio in  hac uita incipit per mortem Christi: et ¬ªperibunt¬´ eterna damnatione, remoti ¬ªa facie,¬´ id est a cognitione tua iuxta quod dicitur: ¬ªTollatur impius, ne uideat gloriam Dei .¬´

Ideo peribunt et infirmabuntur ¬ªquoniam tu fecisti meam causam,¬´ id est mihi utilem. Ibi enim patientie et humilitatis nobis exemplum reliquit: et ¬ªiudicium,¬´ id est sententiam mortis, datam ab ipsis Iudeis, ¬ªfecisti meum,¬´ id est mihi utile. Per mortem enim tuam redempti sumus: et potes destruere aduersarios, quia ¬ªtu sedes,¬´ id est quiescis ¬ªsuper thronum,¬´ id est in regali sede; ¬ªqui iudicas iustitiam,¬´ id est iuste, et per hoc notat quod Deus eos uelit destruere.

¬ªIudicas iustitiam¬´ hanc, scilicet: ¬ªIncrepasti gentes,¬´  id est gentiliter uiuentes damnabis, increpando eos de malefactis; ¬ªet impius,¬´ id est diabolus, ¬ªperibit¬´ in eternum, scilicet, ¬ªnomen eorum,¬´ id est omnem potestatem ¬ªeorum,¬´ id est gentiliter uiuentium, delebis in eternum. Et ne acciperemus in eternum usque ad finem mundi, sicut Moyses ait: ¬ªRegnabit Dominus in eternum et ultra ;¬´ subdit, ¬ªet in seculum,¬´ subsecutiuum huius seculi.

Peribit impius, quia ¬ªframee, id est tentationes ¬ªinimici,¬´ id est diaboli, ¬ªdeficient in finem,¬´ id est postquam deuenient in ultimum finem, ¬ªet destrues ciuitates eorum,¬´ id est collectiones subditorum, munitas sententiis falsorum ad suos errores defendendos. Et tunc ¬ªperibit memoria eorum,¬´ illa  scilicet affectio quam habent sancti pro eis in hac uita existentibus. Unde in Euangelio: ¬ªInter nos et uos chaos magnum firmatum est ¬´ ¬ªcum sonitu,¬´ id est magno dolore pereuntium. Sicut enim aliqua ciuitate pereunte, magnus dolor et magnus sonitus est, ita erit in illis pereuntibus.

¬ªIpsi ita peribunt, Dominus autem permanet in eternum,¬´ uere permanet in eternum, quia ¬ªparauit thronum suum in iudicio,¬´ id est, dum iudicaretur: uel in iudicio, ut iudicet; ¬ªet ipse iudicabit orbem terre,¬´ id est omnes bonos uiuentes in circuitu terre, ¬ªin equitate,¬´ scilicet pro meritis; ¬ªiudicabit etiam populos,¬´ scilicet peccatores, ¬ªin iustitia,¬´ id est pro meritis singulorum.

 Hactenus egit de secundo aduentu, nunc de primo ingreditur: et primo ostendit quid Christus faciat suis; in secundo aduentu iudicabit, et ipse idem Dominus in hac uita factus est refugium pauperum. ¬ªFactus est¬´ bene dicit, quia cum Deus nichil deberet, homini  fecit tamen mediatorem, per quem redimeret, ¬ªrefugium,¬´ dicit per simile: sicut enim pugnantes cum stare nequeunt, ad aliquam munitionem fugiunt, sic fideles cum per uires proprias stare nequeant, ad Christum refugiunt, qui uel ministrat tolerantiam, uel mitigat passiones. Pauperem uocat, qui licet habeat, tamen terrena cupiditate uacuatus, celesti desiderat largitate ditescere: ipse est etiam adiutor ad cooperandum, ut si aliquis incipiat ieiunare,  Deus ei manum apponat: adiutor dico in tribulatione. Illud enim dulcissimum est adiutorium, quod in necessitate prestatur, sicut in alio psalmo dicit: ¬ªInuoca me in die tribulationis, et eruam te, et honorificabis me ;¬´ et non quocunque modo adiutor in tribulatione, sed in opportunitatibus, id est secundum quod opportunum est. Si enim tribulatus roget remoueri tribulationes, non est dignus exaudiri: si uero tolerantiam deprecatur, dignus est exaudiri.

Adiuuas in tribulatione, et etiam non delinques, id est non pateris eos deuinci. Licet relinquas, id est ad horam patiaris tribulari, uel etiam aliquando cadere: sunt enim aliqui casus utiles, ut impetus, ¬ªquerentes te, Domine,¬´ id est illos qui omnibus  modis uoluntati tue obtemperare nituntur.

Et quoniam non dereliquisti, ideo ¬ªsperent in te omnes qui nouerunt nomen tuum.¬´ Noscere accipit, non ex interiori cognitione, sed in sola fide et bona operatione. Unde Ioannes: ¬ªQui dicit se nosse Deum, et mandata eius non custodit, mendax est .¬´

Non derelinquit suos, sed requiret sanguinem eorum: et ideo ¬ªpsallite illi Domino,¬´ et determinat cui Domino, scilicet qui corporaliter ¬ªhabitat in Sion,¬´ id est in Iudea. Sion namque Iudee caput est, in qua Christus presentia corporis habitauit. Unde et ipse ait: ¬ªNon sum missus presentia corporis, nisi ad oues que perierunt domus Isrel .¬´ uel per Sion Ecclesiam, que speculatio est, possumus  accipere: ¬ªAnnuntiate inter gentes,¬´ id est gentiliter uiuentes, ¬ªstudia eius,¬´ hoc scilicet, ¬ªquoniam ipse est requirens sanguinem eorum,¬´ id est querentium Dominum, ¬ªrecordatus est,¬´ scilicet tribulatorum et tribulantium. Deus suorum uidetur oblitus, cum eos tribulari permittit: recordari, quando eis subuenit. Studia dicit, quia Deus non tantum iudicat, sed studiose uindicat. ¬ªRecordatus est tribulatorum, et non est oblitus clamorem pauperum,¬´ id est supplicium, qui non possunt tribulationes sustinere, miseretur statim Deus, et liberat a tribulatione.

¬ªClamorem pauperum¬´ dicentium: ¬ªMiserere mei, Domine,¬´ scilicet hoc modo, ¬ªuide humilitatem  meam,¬´ id est afflictionem meam: uide, dico, ¬ªde inimicis meis,¬´ id est de superbia inimicorum. Si enim consideras modum superbe inferentium, poteris cognoscere quanta sit afflictio patientium. Quod dicit Domino, ¬ªuide humilitatem meam,¬´ per simile loquitur. Sicut enim aliquis, si eum Dominus suus uideat, melius pugnat, ita fideles Christi, si Deus eos uideat, melius tolerant. uidere enim Domini, iuuare est.

¬ªuide humilitatem meam.¬´ Et sic ¬ªexsultabo in salutari tuo,¬´ id est in salutatione tua.

Et ideo debeo exsultare, quia tu es ille ¬ªqui exaltas me,¬´ id est remouendo ¬ªde portis mortis,¬´ id est de malis operibus, per que intratur in infernum, ita ut ego sic exaltatus positus ¬ªin portis filie Sion,¬´  id est in uirtutibus que sunt introitus ad Ecclesiam, que dicitur filia Sion, quia generata fuit in Sion, id est in Iudea, in passione Christi. uel etiam dicitur filia Sion, id est filia speculationis, quia non esset Ecclesia, nisi Deum specularetur, ¬ªannuntiem¬´ omnibus aliis ¬ªlaudationes tuas omnes,¬´ non quod omnia que possunt de eo cum laude dici dicat, sed quidquid dicet, laus eius erit.

Et quia sic exaltas, ¬ªexsultabo in salutari tuo.¬´ Hic incipit dicere quid faciat persecutoribus Ecclesie in primo aduentu. Continuatio: Suis ita subuenit Deus, ¬ªsed gentes,¬´ id est gentiliter uiuentes, ¬ªinfixe sunt in interitu quem fecerunt.¬´ Cum enim alios corporaliter interimunt, seipsos spiritualiter interficiunt. ¬ªInfixe,¬´ per simile dicitur. Sicut enim  clauus infixus uel in luto, per se non potest resurgere, ita ipsi homicide a nequitia sua per se non possunt resurgere. Et etiam ¬ªpes eorum,¬´ id est affectio eorum, est comprehensus ¬ªin laqueo,¬´ id est in dolositate, ¬ªisto quem absconderunt,¬´ id est aliis occulte tetenderunt.

Ipsi ignorant hoc iudicium Domini esse datum super eos in hac uita, sed ¬ªDominus cognoscetur faciens iudicia,¬´ ideo quia ¬ªpeccator est comprehensus,¬´ in hac uita ¬ªin operibus manuum suarum,¬´ id est in delectationibus suarum operationum.

Quia peccatores sic persequuntur Ecclesiam Dei, ideo ¬ªconuertantur¬´ a proposito persequendi, et precipitentur ¬ªin infernum,¬´ materialem: peccatores dico, scilicet ¬ªomnes gentes que obliuiscuntur  Deum,¬´ id est qui uel fidem non habent: uel, si habent, opera Dei non faciunt.

uere conuertentur, quia pauperes remunerabuntur, et hoc est ¬ªquoniam obliuio pauperis non erit in finem,¬´ id est in eternum: quia licet Deus in hac uita uideatur pauperum obliuisci, tamen ueniendo in fine seculi, non obliuiscetur Dominus eorum: et si pauperum simpliciter recordatur Dominus, tunc multo potius patientie pauperum recordabitur: et hoc est ¬ªpatientia pauperum,¬´ id est merces patientie pauperum, ¬ªnon peribit.¬´ Hic imprecatur contra persecutores.

Et ut patientia ipsorum non pereat, ¬ªtu Domine, exsurge, non confortetur,¬´ id est non prosperetur diu in persecutione sanctorum, ¬ªhomo,¬´ id est Antichristus,  qui cum dicat se esse Deum, tamen simpliciter homo est. Ipse non confortetur, et etiam ¬ªgentes,¬´ scilicet sequaces et complices eius ¬ªiudicentur in conspectu tuo, id est,¬´ licet alii nesciant eos iudicatos, tamen apud te sunt iudicati.

Hoc modo iudicentur. ¬ªConstitue super eos legislatorem,¬´ id est Antichristum, qui constituat super eos legem contrariam legi Christi, et etiam hoc modo iudicentur, ut ¬ªipse gentes sciant¬´ aliquando ¬ªquoniam ipsi sunt homines,¬´ id est carnales. Propheta prospiciens tantam persecutionem futuram ab ipso Antichristo, conqueritur quasi Deus recessisset a suis, ipsius malefacta enumerando. Continuatio: Ideo precor ut non confortetur homo  ille, quia uideo tantam tribulationem inferri tuis ab illo, quod uideris recessisse a tuis.

Et ideo ¬ªut quid, Domine, recessisti longe,¬´ id est permittis tuos tantum tribulari, et ¬ªdespicis,¬´ etiam, id est sicut uideris recessisse, ita etiam uideris despicere ¬ªin oportunitatibus in tribulatione?¬´ id est cum in tantis tribulationibus opportunum uideretur ut Deus confortaret suos per miracula, uidebitur suos despicere, cum nec miracula, nec aliquam talem ministret confortationem. Hic uult enumerare mala que Antichristus inferet fidelibus, et enumerando ostendit ipsa mala nocere inferentibus, prodesse patientibus. Continuatio:

Recessisse uideris, quia ¬ªsuperbit impius,¬´ et ex superbia sanctos affligit singularis ille, id est Antichristus:  et dum sic superbit ¬ªincenditur pauper.¬´ Per incenditur notat et quod tribuletur et quod purgetur. ¬ªSuperbit impius,¬´ et castigant ipse et sui mala consilia aduersus sanctos, in quibus ¬ªcomprehenduntur.¬´ Per comprehenduntur notat eos nocentes suis ipsis laqueis impediri.

Superbit impius, pauper incenditur, laudatur etiam peccator, secundum acta, laudatur dico ¬ªin desideriis anime sue,¬´ quia succedunt ei omnia que desiderat, et sic laudantes dicunt: Non posset hec facere nisi Deus esset cum eo ¬ªet ipse iniquus,¬´ quia uoluntate habet nequitiam ¬ªbenedicitur,¬´ id est exaltatur, quia etiam in malis operibus bene agere dicitur.

Et quoniam sic laudatur et benedicitur, ideo ¬ªexacerbauit  Dominum peccator,¬´ ille singularis, id est iram prouocauit, et ideo etiam quia ipse ¬ªnon queret,¬´ sibi Deum adiutorem: agens ¬ªsecundum multitudinem ire sue,¬´ id est in multo furore.

¬ªNon est etiam Deus in conspectu eius,¬´ id est non attendit Deum aliquid posse: et preter hec omnia ¬ªuie,¬´ id est opera ipsius, ¬ªsunt inquinate in omni tempore,¬´ id est nunquam fecit aliquod bonum.

Et ideo exacerbauit, quia ¬ªauferuntur iudicia tua a facie eius,¬´ id est a consideratione eius, quia nec te attendit rectorem rerum, nec futurum iudicem, et hoc ideo, quia ¬ªdominabitur omnium inimicorum suorum,¬´ quia realiter subiicet omnes reges  terre.

uere dominabitur, quia ¬ªipse dixit in corde suo,¬´ id est tibi competenti, ¬ªmouebor a generatione,¬´ una mihi subdita ¬ªin aliam generationem,¬´ mihi subiiciendam, sed ¬ªnon sine malo,¬´ id est quin eis mala inferam. Hic notat nimiam malitiam nequitie illius.

Ipse etiam talis est ¬ªcuius os est plenum malitia,¬´ id est blasphemia in Deum ¬ªet amaritudine,¬´ quia amara uerba et turpia dicit hominibus ¬ªet dolo,¬´ quia seducit homines per latentes seductiones, id est per promissiones, etc. ¬ªSub lingua eius labor et dolor, id est in corde eius, quia nichil aliud cogitat, nisi ut fidelibus laborem et dolorem inferat. uel  sub lingua eius,¬´ quia audientes plus timent linguam eius, quam laborem et dolorem.

¬ªSedet,¬´ id est immoratur ¬ªin insidiis cum diuitibus,¬´ id est potentibus, per quorum auxilium homines decipiet, ¬ªin insidiis,¬´ dico, positis ¬ªin occultis¬´ locis. Occulte enim fallet homines, ad se prophetarum scripturas conuertens, sic dicens: Ego sum promissus Messias. In me etiam completur prophetia que dicit: ¬ªAdorabunt eum omnes reges, omnes gentes seruient ei.¬´  Ad hoc sedet ¬ªut interficiat innocentem,¬´ spiritualiter.

¬ªOculi etiam eius in pauperem respiciunt,¬´ per affectum misericordie. Dicet enim Mouebor erga te, quia ita tribularis desine stultitiam illam, et conuerte ad me: exterius ostendit se habere affectum  erga illos, sed interius ¬ªinsidiatur,¬´ hoc est quod dicit ¬ªin abscondito, quasi leo in spelunca ¬ªsua,¬´ scilicet, cum comparat eum leoni, homines eum per uiolentiam sibi adherere coacturum ostendit. Cum uero dicit, ¬ªin spelunca,¬´ dolose eum agere insinuat.

Et ad hoc scilicet ¬ªinsidiatur, ut rapiat pauperem,¬´ et ne rapinam semper uiolentam intelligamus, subdit ¬ªrapere pauperem,¬´ dico, etiam ¬ªcum attrahit eum,¬´ id est dum aliquibus blanditiis seducit eum. Per hoc quod repetit, ¬ªinsidiatur,¬´ ostendit eum ualde studiosum ad insidias.

Insidiatur pauperi ut rapiat, et rapiet, quia ¬ªhumiliabit eum,¬´ id est inclinabit eum sub suis legibus. ¬ªIn laqueo suo,¬´ id est ipsius Antichristi,  quandiu aliis parat laqueum ipse in eo illaqueatur. ¬ªInclinabit se,¬´ id est paulatim descendet ad ruinam: quanto enim magis alios tribulat, tanto propior ipse est ruine, ¬ªet cadet,¬´ quia Dominus interficiet eum spiritu oris sui, sed tum tandem cadet ¬ªcum dominatus fuerit pauperum,¬´ quos sibi subiiciet.

Et merito cadet. ¬ªDixit enim in corde suo,¬´ id est tractauit in corde: quia sicut dixit, uerum esse putauit: ¬ªOblitus est Deus¬´ suorum, et ¬ªauertit faciem suam,¬´ id est presentiam suam ¬ªne uideat,¬´ opera que ego facio, puniendo eos, nec etiam ¬ªin finem,¬´ id est nec in hac uita nec in futura. uidens Propheta homines futuros in tempore Antichristi, pre nimia tribulatione mortem expetere, inducens  personam eorum precatur finem, et secundum aduentum Christi, sicut etiam superius in persona eorum conquestionem facit. Continuatio:

Ipse dicit quod Deus oblitus est, sed tu ¬ªDomine Deus, exsurge, et exaltetur manus tua,¬´ id est uindicta tua ¬ªne obliuiscaris pauperum,¬´ sicut ille estimat.

Et bene debes te uindicare de eo, quia ¬ªipse impius irritauit Deum,¬´ et propter quid irritauit? Id est que fuit principalis causa illius irritationis? Hec scilicet ¬ªdixit enim in corde suo,¬´ sic habens: Dominus ¬ªnon requiret,¬´ id est uindictam non accipiet: et ideo hec irritatio maxima fuit, quia contra ipsum Deum sermo dirigitur, et hoc est ponere  os in celum. Interrogando loquens, ad inquisitionem nos admonet: cum respondet inquirentibus satisfacit

Ipse dicit ¬ªnon requiret¬´ sed tu, Domine, uides, ut, qualiter ¬ªtradas in manus tuas,¬´ id est uindictas tuas. uere uides istud, quia nec profunditas cogitationum latet uisum tuum: et hoc est quod dicit ¬ªquoniam tu consideras laborem et dolorem,¬´ id est cogitationem de dolore et labore inferendo aliis. Unde superius dictum est: Sub lingua eius labor et dolor.

Bene debes eos tradere in manus tuas, quia ¬ªtibi,¬´ id est tue custodie ¬ªpauper derelictus est,¬´ id est in nullo alio confidit, nisi in te solo, et pauper derelictus tibi non frustrabitur, quia ¬ªtu eris adiutor,¬´  id est cui mortuus est diabolus, id est pater et mater, scilicet uoluptas carnis. Diabolus ideo dicitur pater, quia omnes homines animales in peccato et generantur et nascuntur. uoluptas ideo mater: quia sicut mater gignit puerum, ita carnis uoluptas nutrit stultum.

Quia tibi est pauper derelictus, ideo ¬ªcontere,¬´ id est annichila ¬ªbrachium¬´ id est fortitudinem et potentiam ¬ªpeccatoris¬´ in actu ¬ªet maligni¬´ in uoluntate, et iam tempus est ut destruatur eius potentia: quia et illius nequitia est consummata, et Ecclesia illius persecutione purgata; et hoc est quod subdit: ¬ªqueretur peccatum¬´ ponamus ut queratur quem locum habeat in Ecclesia peccatum illius ¬ªet non inuenietur¬´ locus ipsius peccati. Ubi enim nichil restat  purgandum, ibi impius non habet locum.

Brachium illius conteretur ¬ªDominus autem regnabit in eternum¬´ et sic dico in eternum ut intelligatur ¬ªin seculum seculi¬´ et ne gentes dicerent, et nos cum eo, subdit ¬ªuos, gentes, peribitis de terra illius¬´ remoti scilicet, de terra uiuentium.

¬ªuere, gentes, peribitis, quia Dominus exaudiuit desiderium pauperum¬´ quia etiam ¬ªpreparationem cordis eorum,¬´ id est, ex quo habent uoluntatem paratam siue a Deo, siue a seipsis ¬ªaudit auris tua.¬´ Alia translatio habet concupiscentiam ubi nos habemus preparationem, et ideo sic legamus, ut idem ualeat cum concupiscentia: sic ¬ªdesiderium exaudiuit et preparationem,¬´ id est id ad quod ipsi omni conatu uirium nitebantur orando assequi.

 Desiderium exaudiuit, hoc scilicet, ¬ªiudicare pupillo et humili,¬´ id est ad honorem pupilli et humili ita iudicare ¬ªut homo non apponat,¬´ id est non presumat ¬ªmagnificare ultra se super terram¬´ scilicet, uiuentium, que terra dicitur propter soliditatem.



IN PSALMUM X. TITULUS: In finem psalmus Dauid.

¬ªIn Domino.¬´ Iste scilicet psalmus conuenit Dauid prophete, qui et hic loquitur, dirigens auditores in finem, id est in Christum. Intendit enim in hoc psalmo nos admonere ut resistamus hereticis. Materia est Christus, de qua sic agit. Ostendit eum in isto iudicio suo quosdam excecare, ut sunt heretici. Ostendit  etiam quod adiuuet suos et protegat, ne succumbant illorum heresibus. Ostendit etiam quod puniat illos impios, et sic incipit contra hereticos, ac si diceret: Resistite hereticis exemplo mei, qui ¬ªconfido in Domino,¬´ et ideo ¬ªquomodo,¬´ id est qua audacia ¬ªdicitis,¬´ id est audetis dicere? ad detrimentum anime mee ¬ªTransmigra,¬´ id est transi de uilitate intelligentie scripturarum in qua es, ad altitudinem intellectus nostri: et hoc est quod dicit ¬ªin montem,¬´ et tunc erit sicut passer. Quoddam genus est passerum, qui, relictis locis humilibus, nidificant in montibus, ut sibi caueant a laqueis. Istis passeribus putant heretici illos esse similes, quos sibi adiungunt. Alia autem translatio habet, sicut auis, et secundum hoc dicit Propheta: Si ego transmigrarem ad uos,  essem sicut auis, id est instabilis.

¬ªDixi confido in Domino,¬´ et hoc necesse est ¬ªquoniam ecce¬´ scilicet in manifesto est ¬ªpeccatores intenderunt,¬´ id est, sui parti applicuerunt ¬ªarcum,¬´ id est diuinam Scripturam. Dicendo peccatores, ostendit quod propter peccata sua excecati sunt, ¬ªsagittas,¬´ id est sententias suas ¬ªparauerunt,¬´ id est, rationes et auctoritates ad eas uerisimiles ostendendas inquisierunt, ¬ªin pharetra,¬´ id est in uenenato corde suo: ad hoc scilicet, ¬ªut sagittent,¬´ id est occidant ipsi ¬ªrectos corde¬´ existentes ¬ªin obscuro,¬´ sagittent in obscuritate, id est in simplicitate: ipsi heretici sagittent, scilicet non illuminatos et sapientes uiros, sed idiotas et eos qui Scripturas ignorant, aggrediuntur sagittare. uel existentes  ¬ªin obscuro,¬´ id est in ambiguitate, scilicet quod admistione ueritatis, suam falsitatem conantur tegere: ¬ªSagittent  rectos corde in obscuro,¬´ id est in simplicitate, quia per Scripturas nesciunt se defendere.

Intenderunt  arcum ¬ªquem destruxerunt¬´ malis interpretationibus ea ¬ªque tu perfecisti,¬´ id est, perfecta fecisti, diuinam scilicet Scripturam: licet enim prophete et alii dicantur scripsisse, tamen ipsi nichil, sed Deus per eos scripsit. uel ¬ªquem perfecisti,¬´ id est Christum quem dicuntur destruere, aliquid de ipsius ueritate negando, ut si ominbus aliis concessis, negarent uirginem peperisse. Ipsi destruxerunt: ¬ªiustus autem quid fecit?¬´ id est Deus: per hoc quod dicit eum iustum, innuit quod suos debet  adiuuare, et aduersarios reprobare.

Quid fecit? ecce quid fecit ¬ªDominus¬´ omnium est ¬ªin templo sancto suo¬´ ¬ªDominus,¬´ id est qui dominatur omnibus suis quadam familiari dominatione; ¬ªin celo,¬´ id est in suis secretariis: est ibi ¬ªsedes eius,¬´ quia ibi sine offensa requiescit et iudicat.

Habitat in templo, sedet in celo, nec etiam minores derelinquit: et hoc quod dicit ¬ªoculi eius,¬´ id est affectus misericordiarum ¬ªrespiciunt in pauperem¬´ adiuuando, sustinendo: et ¬ªpalpebre eius,¬´ id est diuine Scripture ¬ªinterrogant,¬´ id est comprobant: ¬ªfilios hominum,¬´ id est probant bonos et malos. Palpebre ideo dicuntur Scripture, quia  palpebre clauduntur et aperiuntur, ita et diuine Scripture. Diuina Scriptura clausa bono, comprobat eum: quia licet bonus ignoret eam, non negligit, nec eam corrumpendo suum sensum apponit. Aperta comprobat malum: quia non gratie Dei, sed suo ingenio reputat et superbit.

¬ªInterrogant filios hominum¬´ quia ipse ¬ªDominus interrogat iustum et impium,¬´ et bonus conuenienter respondet, sed ¬ªqui diligit iniquitatem,¬´ id est malus, ita respondet, ut in ipsa responsione appareat quod ¬ªodit animam suam.¬´ Ex quo dixit, Dominus in templo sancto suo, ostendit quod Dominus suos protegat, nunc uero ostendit quomodo aduersarios puniet. Continuatio:

Iniquus odit animam suam, et Dominus ¬ªpluit laqueos,¬´  id est errores, quibus illaqueantur ¬ªsuper peccatores,¬´ id est ad detrimentum peccatorum. Pluit dicit, quia sancta Scriptura, que aliis pluuia fructificans, ipsis uertitur in laqueos et errores: ¬ªignis,¬´ id est ardor concupiscentie ¬ªet sulphur,¬´ id est fetida opera ¬ªet spiritus procellarum,¬´ id est tempestuosi actus: est ¬ªpars eorum¬´ pars dico ¬ªcalicis,¬´ id est iudicii Dei. In hac uita iudicium Dei uocat calicem: quia quibusdam uitam, quibusdam mortem propinat, uel calicem, id est eterni iudicii est pars ¬ªignis¬´ infernalis ¬ªet sulphur,¬´ id est fetor inferni ¬ªet spiritus procellarum,¬´ id est impetus eterne damnationis.

Ideo Dominus adiuuat suos ¬ªquoniam iustus Dominus dilexit iustitiam¬´ et hec est iustitia, ut suos  adiuuet. Pluit laqueos et cetera mala, quia ¬ªuultus eius,¬´ id est ira eius que per uultum intelligitur ¬ªuidet equitatem,¬´ id est malis remunerat quod iustum est. Unde dicitur: Qui in sordibus est, sordescat adhuc.



IN PSALMUM XI. TITULUS: In finem psalmus Dauid, pro Octaua.

¬ªSaluum me fac.¬´ Qui enim et ipse hic loquitur, pro octaua, non pro timore solius iudicii, sicut superius in, ¬ªDomine, ne in furore,¬´ sed pro habenda octaua, id est eterna gloria, que dabitur in die illa, ad quam per istum Saluatorem quem inducit, feliciter putat peruenire: et dirigit nos in finem. Hortatur enim nos et suos contemporaneos et omnes alios, ut  Christum finem sue exspectationis ponant. Materia est Christus, de qua sic agit: ostendit saluationem humani generis per Christum esse promissam, et eum idoneum qui facere possit, per hoc quod ostendit eum esse contrarium uanitati, per quam uanitatem saluatio illa amittitur. A qua uanitate petens liberari, sic incipit:

¬ªSaluum me fac, Domine,¬´ ne istius seculi uanitas mihi preualeat, et opus est ¬ªquoniam defecit sanctus,¬´ id est sanctitas abbreuiata est. Dicens defecit, notat hominem in sanctitate fuisse creatum, et inter priores Patres plures fuisse sanctos. uere defecit, ¬ªquoniam diminute sunt ueritates,¬´ id est abbreuiate sunt ¬ªa filiis hominum,¬´ id est rationalium,  quorum rationem debuerant imitari. Per hoc quod dicit ueritates pluraliter, notat in multis hominibus ueritatem quamcunque fuisse diminutam. Cum dicit diminute, notat deprauata Dei munera culpis hominum euidenter.

ueritas est diminuta, et subintrauit uanitas: et hoc est ¬ªuana,¬´ id est ad ueram salutem non pertinentia ¬ªsunt locuti,¬´ et non pauci, sed ¬ªunusquisque ad proximum,¬´ id est ad proximum decipiendum: ipsi dico, existentes ¬ªlabia,¬´ id est garruli, loquaces ¬ªdolosa,¬´ id est occulte decipientes: et hi tales sunt locuti in corde, ¬ªin corde,¬´ id est in multiplicitate, quia ad singulos decipiendos, diuersa ingenia secundum modum persone agunt. Hic imprecatur.

 Ipsi loquuntur uana, sed ¬ªDominus disperdat labia ¬ªdolosa¬´ et inter labia dolosa ei maxime imprecatur, quod maxime nociuum erat cum dicit ¬ªlinguam ¬ªmagniloquam,¬´ scilicet mundanorum philosophorum. Disperdat dicit, ut passim pereant, qui se in una prauitate collegerant.

¬ªQui¬´ scilicet philosophi ¬ªdixerunt: Magnificabimus ¬ªlabia nostra,¬´ id est magna dicemus de nobis: et hoc possumus, quia ¬ªlabia nostra,¬´ id est loquela nostra, ¬ªsunt a nobis,¬´ id est ex nostro ingenio, de quibus Apostolus: Euanuerunt in cogitationibus suis : ¬ªlabia nostra sunt a nobis,¬´ quia ¬ªquis est noster Dominus?¬´ id est quis nobis dominatur? scilicet, in scientia.

Ipsi dicunt hoc, sed Dominus hoc dicit: Nunc  quasi usque modo dormiui, sed nunc in tempore gratie ¬ªsurgam,¬´ scilicet propter remouendam ¬ªmiseriam inopum,¬´ id est gentilium, qui ideo inopes dicuntur, quia neque per leges, neque per prophetas diuitias cognitionis habebant, ¬ªet propter gemitum ¬ªpauperum,¬´ id est Iudeorum: qui ideo pauperes dicuntur, quia licet legem et prophetas habebant, non tamen ad saluationem sufficiunt. Per gemitum notat aliquos de aduentu Christi maximam affectionem habere. Et hic incipit ostendere promissionem saluationis.

¬ªEgo exsurgam,¬´ et hoc quod facturus sum ¬ªponam in salutari,¬´ id est in Iesu, quia per eum saluabo humanum genus: et ¬ªin eo agam fiducialiter,¬´ non timide, sicut per seruos, sed potestatiue:  sicut completum est, quando ipse eiecit homines de templo .

¬ªFiducialiter agam in eo¬´ et bene hoc potero facere, quia ¬ªeloquia illius Domini¬´ sunt ¬ªeloquia,¬´ id est magni ponderis, sicut dicitur: Hic uir est, id est maximus: et sunt ¬ªcasta,¬´ id est sine aliqua admixtione falsitatis: et sunt ¬ªargentum,¬´ id est similia argento. Sicut enim argentum elegantius et clarius ceteris metallis tinnit, sic eloquia Domini dulcius omnibus aliis in auribus fidelium resonant; argentum dico ¬ªigne examinatum.¬´ Sicut enim argentum comprobatur per ignem, sic Christus comprobauit sua eloquia esse uera per suam passionem: ¬ªprobatum terre,¬´ id est purgatum a terra: sicut  eloquia Christi sine omni terrenitate sunt, quia in nullo loco mouent hominem ad appetitum terrenorum. ¬ªPurgatum septuplum.¬´ Nam sicut argentum quod septies est purgatum purissimum est, sic eloquia Christi sunt sine omni labe, per septiformem Spiritum, qui Spiritus septiformis dicitur propter septem dona. Dicitur enim  Spiritus sapientie et intellectus, consilii et fortitudinis, scientie et pietatis, et timoris Domini: et quod precedit ultimum ponit. Per septem, uniuersa dona sancti Spiritus accipi possunt.

¬ªTu, Domine,¬´ qui talis es ¬ªseruabis nos¬´ in eterna beatitudine, quam per octauam intelligit ¬ªet ¬ªcustodies¬´ in hac uita ¬ªab hac¬´ pessima ¬ªgeneratione¬´ que loquitur uana, ne eorum impugnationes  me a tua ueritate dimoueant, et sic ducendo me ¬ªin eternum.¬´

Nos seruabis, custodies ¬ªimpii autem ambulant,¬´ id est laborant ¬ªin circuitu,¬´ id est in appetitu terrenorum, in quibus nunquam ad uerum finem peruenient: sicut ille qui uadit in circuitu, nunquam metam inuenit. ¬ªFilios autem hominum,¬´ id est rationalium, qui patrum ratione utuntur, ¬ªmultiplicasti,¬´ hic uirtutibus tandem eterna retributione, non secundum eorum merita, sed ¬ªsecundum altitudinem ¬ªtuam,¬´ id est misericordiam. Cum dicit multiplicasti, respicit ad promissionem factam Abrahe . Et in hoc ultimo uersu breuem conclusionem utriusque partis ponit, bonorum scilicet et malorum.



IN PSALMUM XII. TITULUS: In finem psalmus Dauid.

¬ªUsquequo, Domine.¬´ Psalmus iste conuenit Dauid prophete qui hic loquitur: Psalmus dico, ducens in finem, id est in Christum. Intendit enim in hoc psalmo nos ad Christi caritatem inuitare suo exemplo. Materia est ipse Dauid, et alii sibi similes, de qua hoc modo agit: ponit se conquerentem de dilatione aduentus Christi: ponit etiam petitionem ut cito ueniat. In ultimo ponit se patienter ferre, si in tempore suo non ueniat: et a questione sic incipit:

¬ªDomine, tu obliuisceris me.¬´ Oblitus Deus hominum ante aduentum Christi fuisse dicitur, quia ante eum nullus in paradisum deducebatur, sed etiam  iusti, quamuis sine pena, in inferno tenebantur: ¬ªet usquequo, Domine,¬´ erit hec obliuio? erit usque in finem temporum, id est ad tempus gratie. Bene sentio quia usque tunc erit, et ¬ªusquequo, ¬ªDomine, auertis faciem tuam,¬´ id est Filium tuum: qui dicitur facies et imago Patris: id est, quare tardas mittere quem missurus es?

¬ªQuandiu ponam ego et consilia¬´ de aduentu eius ¬ªin anima mea?¬´ et ponam ego ¬ªdolorem¬´ de dilatione sui aduentus ¬ªin corde meo per diem,¬´ id est de die in diem. Per hoc quod dicit se dolere de aduentu Christi, notat se erga Christum magnam caritatem habere, per quod nos quoque ad eamdem caritatem inuitat.

 ¬ªEt usquequo exaltabitur,¬´ id est, dominabitur? Ante aduentum enim Christi exaltatus de humana captiuitate gaudebat: quia etiam iustos retinebat ¬ªinimicus meus,¬´ id est diabolus; exaltabitur dico ¬ªsuper me¬´ et alios bonos. Hic ponit petitionem, ut mittat quem missurus est. Continuatio: Inimicus exaltatus est, sed tu, Domine, ¬ªrespice¬´ nobis mittendo Filium tuum: respice dicit contra hoc quod superius dixerat, auertis faciem, ¬ªexaudi me, Domine, Deus meus¬´ liberando a diabolo, et in paradisum reducendo.

Respice mittendo Filium: et si non uis tam cito mittere, saltem ¬ªillumina oculos meos¬´ scilicet interiores, ut habeam de eo uerum intellectum ¬ªne unquam obdormiam in mortem¬´ per negligentiam  humane infirmitatis, et sic eundo in mortem anime. Et etiam illumina, ne instinctu diaboli seduci possim: et hoc est quod dicit ¬ªne quando dicat inimicus ¬ªmeus,¬´ id est diabolus, ¬ªpreualui aduersus eum.¬´

Ne dicat ¬ªpreualui,¬´ quia ¬ªsi motus fuero,¬´ scilicet a proposito boni operis, ¬ªexsultabunt qui tribulant me,¬´ quorum exsultationem nunquam debes pati, quia ipsi sunt inimici tui, et exsultabunt si motus fuero, sed ego non mouebor, quia ¬ªsperaui in misericordia tua,¬´ et in hoc de precedenti incipit de patientia.

¬ªEt speraui in misericordia tua:¬´ et ideo etiam si oculis non uideam ipsum Christum, tamen ¬ªcor meum exsultabit in Salutari tuo,¬´ id est in Iesu tuo; et illi tali ¬ªDomino cantabo¬´ mente, ¬ªet  psallam¬´ bona operatione ¬ªnomini Domini,¬´ id est ad amplificandum nomen illius Domini ¬ªaltissimi¬´ et merito, quia ipse est ¬ªqui bona tribuit mihi.¬´ Per ¬ªcantabo¬´ theoricam, id est contemplatiuam uitam, notat: per ¬ªpsallam¬´ practicam, id est actiuam.



IN PSALMUM XIII. TITULUS: In finem psalmus Dauid.

¬ªDixit insipiens.¬´ Psalmus iste conuenit Dauid prophete, uel cuiuis iusto. Apponunt quidam ipsi Dauid, et tunc conuenit soli Christo: dirigens nos in finem, id est in Christum. Materia est Christus uisitator in hoc psalmo non receptus a Iudeis, de qua sic agit: Increpat Iudeos quod eum non receperunt, describit Iudeorum malitiam, comminatur  eis in fine: intentio est nos hortari ad fidem. Per hoc quod increpat eos de incredulitate et comminatur eis, monet ut non simus increduli sed fideles. uox Dauid prophete: et incipit ab increpatione sic dicens:

¬ªInsipiens,¬´ id est populus ille Iudaicus, non attendens legem et prophetas, in quibus Christus eis promissus fuerat, nec attendens uitam eius immunem a peccato, nec miracula que Christus faciebat ¬ªdixit¬´ ore, et ut magis nequitiam eorum aggrauet, et hoc habebat ¬ªin corde suo scilicet,¬´ quod fecerat, non habens hoc a lege et prophetis: et hoc scilicet, iste homo qui est passibilis et mortalis, famelicus, etc., ¬ªnon est Deus,¬´ nec Filius Dei: unde  dicebant illudentes ei: ¬ªSi Filius Dei est, descendat de cruce et credimus ei .¬´ Et ponit causam quare hoc dicerent, quia excecati erant propter peccata. Continuatio:

¬ªHoc dixit insipiens,¬´ et hoc ideo quia ¬ªcorrupti sunt,¬´ id est a ratione ueritatis decedentes, ¬ªet abominabiles,¬´ id est detestabiles per malos actus, ¬ªfacti sunt in studiis suis,¬´ id est omni studio se in actus turpissimos demerserunt, intantum, quod iam ¬ªnon est¬´ aliquis inter eos ¬ªqui faciat bonum,¬´ et quia quedam faciebant que bona uidebantur, ostendit ea non esse bona, quia ¬ªnon est¬´ aliquis, ¬ªqui faciat bonum¬´ donec ueniat ¬ªusque ad unum,¬´ id est usque ad Christum. Solus enim Christus est sine quo aliquod bonum humana fragilitas  facere non potest ad quem postquam per fidem peruenimus, bonum facere possumus. Unde Apostolus: ¬ªOmne quod non est ex fide, peccatum est .¬´

Ipsi dicunt quod homo ille non est Deus, sed male dicunt, quia Deus est: et hoc est ¬ªDominus Deus ¬ªprospexit,¬´ id est misertus est ¬ªde celo,¬´ id est de humanitate: que ideo celum dicitur, quia secreta diuina ei commissa sunt. uel quia sicut celi a terra exaltati sunt, sic illa humanitas supra omnem creaturam exaltata est. Respexit dico ¬ªsuper filios hominum,¬´ et ad hoc scilicet ¬ªut uideat,¬´ non quod aliquid eum lateat, sed ut alios faciat patenter uidere: hoc scilicet ¬ªsi est¬´ aliquis ¬ªintelligens¬´ eum sese Deum; aut postquam intellexerit, sit  ¬ªrequirens,¬´ bona operatione.

Ipse prospexit, sed ¬ªomnes declinauerunt,¬´ id est non curauerunt: et ¬ªsimul,¬´ id est ex quo declinare ceperunt ¬ªfacti sunt inutiles,¬´ id est intantum, quod ¬ªnullus est¬´ eorum ¬ªqui facit bonum usque ad unum¬´ ut supra. Quod dicit ¬ªomnes declinauerunt,¬´ non de omnibus dicit, sed de illis qui dixerunt ¬ªnon est Deus.¬´ Hactenus eos increpauit, quod uisitatorem suum non receperunt: nunc autem eorum describit nequitiam. Sciendum autem quod propheta istos tres sequentes uersus in hoc psalmo non posuit, sed quia Apostolus Iudeorum fidem increpans in epistola ad Romanos  ita contexuit, Ecclesia autem eius tanquam et Dauid auctoritatem attendens, eius contextionem non permutauit.

 ¬ªNon est qui faciat bonum,¬´ sed potius ¬ªguttur est sepulcrum patens, linguis suis dolose agebant,¬´ sicut supra expositum est: et ¬ªsub labiis eorum,¬´ id est in corde ipsorum est ¬ªuenenum,¬´ id est odium ueneno comparabile: quia sicut uenenum serpit per omnes uenas, unde et uenenum dicitur, ita illud odium totum hominem occupat, ut omnes hominis uirtutes obstruat. Cum dicit ¬ªaspidum,¬´ notat quod illud odium sit incurabile, et quod ipsi Iudei naturam aspidis habeant. Aspidis enim natura est, ut dum incantatur, affigat unam aurem terre, et alteram cauda obstruat, ne incantationes audiat: sic et Iudei appetitu terrenorum et consuetudine  antiquam obstruunt aurem, ne audiant predicationem Christi. uel aliter ¬ªuenenum aspidum est sub labiis eorum,¬´ id est inferius quam uerba eorum, quia magis sunt nociua uerba eorum, quam uenenum aspidum.

¬ªQuorum os plenum est maledictione, ¬ªid est blasphemia in Deum, ¬ªet amaritudine,¬´ quia amara uerba dicebant ei: ut cum dicerent: ¬ªCrucifige eum, etc. .¬´ ¬ªPedes,¬´ id est affectiones eorum. Affectus ideo pedes dicuntur, quia sicut corpus per pedes portatur, ita mens per affectus in diuersa rapitur, ¬ªsunt ueloces ade ffundendum sanguinem¬´ Saluatoris.

Hec omnia sunt uie eorum, et in illis ¬ªuiis eorum,¬´ id est operibus eorum, est contritio, id est opera  eorum merentur eis contritionem, id est eternam damnationem. uel contritio, sicut fuit eis a Tito et uespasiano in destructione Hierusalem, ¬ªet infelicitas in uiis,¬´ quando per totum mundum captiui ducti sunt. In uiis eorum dicitur contritio esse, sicut dicitur latroni: In uia tua crux est: et etiam sic afficti ¬ªnon cognouerunt uiam pacis,¬´ id est Christum, qui uere uia pacis est. Unde et ipse ait: ¬ªEgo sum uia, et ueritas, et uita .¬´ ¬ªNon cognouerunt.¬´ Unde Apostolus: ¬ªIpse est pax nostra, qui fecit utraque unum .¬´ Cetera etiam mala fecerunt, que predicta in eis fuerunt, ideo quia ¬ªtimor Dei non est ante oculos eorum,¬´ scilicet, cordis, quia eum non attendunt. Quod Christum non cognouissent, testatur auctoritas,  dicens: ¬ªSi cognouissent, nunquam Dominum glorie crucifixissent .¬´ Dehinc ponit comminationem. Ipsi non cognouerunt, sed certe cognoscent: et hoc est. ¬ªNonne cognoscent¬´ tandem Dominum ¬ªomnes qui operantur¬´ illam egregiam ¬ªiniquitatem,¬´ scilicet mortem Domini, ¬ªqui etiam deuorant plebem meam,¬´ id est apostolos uel alios iustos. Si loquatur Christus, bene dicit plebem meam, sibi subditam. Si loquatur Propheta uel alius iustus, bene dicit plebem suam, de qua unus est: ipsi deuorant dico ¬ªsicut escam panis,¬´ quia sicut famelicus aliquis pane reficitur, sic illi tribulatione iustorum reficiuntur.

Qui etiam Deum ¬ªnon inuocauerunt,¬´ quia nisi per Christum orationes exaudiri non possunt, ¬ªillic  trepidauerunt timore, ubi non erat timor,¬´ id est illum timorem quem interius habuerunt, quia tamen non esset habendus, exterius in corpore ostenderunt; dicebant enim: Si credimus in eum, uenient Romani et tollant nostrum locum et gentem. Ubi timendum esset, non timuerunt, cum iustum non attendentes occiderunt. Sicut opportuno tempore timere prudentia est, sic timere quando timendum non esset stultitia est.

¬ªNonne cognoscent,¬´ scilicet hoc ¬ªquoniam¬´ id est, quod ¬ªDominus est in generatione iusta¬´ et quoniam ipse in iustis habitat, ideo timendum est illis qui eos persequuntur. Deum non inuocastis, sed potius confudistis, id est, confusibilem ostendistis  quantum ad uos ¬ªconsilium¬´ eius, scilicet consilium reparandi humanum genus: ideo scilicet, quia illud consilium erat ¬ªinopis, et quoniam Deus est spes eius¬´ quia non confidebat, nisi in Domino, propter quod consilium eius potius esset recipiendum quam reiiciendum. Christum testatur Apostolus fuisse inopem, dicens: ¬ªCum diues esset, pro nobis pauper factus est .¬´

uos ¬ªconsilium eis confudistis¬´ sed hoc stultum fuit, quia ¬ªquis ueniet ex Sion,¬´ id est, Iudea, ¬ªdabit salutare,¬´ id est, salutationem ¬ªIsrel,¬´ id est, Isrelitico populo: nisi iste? nullus utique, et non tantum dabit salutare, sed ¬ªcum auerterit¬´ in futuro ¬ªcaptiuitatem,¬´ id est, passibilitatem et mortalitatem: et cuius? ¬ªplebis sue,¬´ et cum  auerterit, exsultabit Iacob, id est, luctator contra peccata, scilicet actiue uiuentes ¬ªet letabitur Isrel,¬´ id est, uir uidens Deum, per quod contemplatiuos intelligimus.



IN PSALMUM XIu. TITULUS. Psalmus Dauid. uox Dauid prophete.

¬ªDomine, quis habitabit.¬´ In hoc psalmo materia est iustus et spiritualiter Christus, de qua sic agit: Facit interrogationem et responsionem: in qua responsione describit iustum, attribuens ei decem uirtutes, que spiritualiter conueniunt Christo soli; aliis autem iustis quoquomodo possunt adaptari. Intentio est nos admonere ne presumamus de regno Dei, sicut plerique cum iniusti sint, tamen filios  Dei se esse presumunt. Et sicut aliquis sacerdos querit responsa a Deo, et audita profert populo, ita Propheta querit a Deo, qui sint habitantes in suo tabernaculo, cum dicit:

¬ªDomine,¬´ multos uideo qui se dicunt esse in tuo tabernaculo, sed ¬ªDomine, quis habitabit in tabernaculo tuo?¬´ id est in presenti Ecclesia tua, ubi est locus militie. Tabernacula enim sunt domus expeditionales. Cum dicit ¬ªhabitabit,¬´ intelligit non solum intrantes, sed etiam perseuerantes; ¬ªaut quis tandem requiescet in monte,¬´ id est, in securitate eterni regni, ubi nulla pugna, sed quies summa. Sicut enim qui in monte sunt, securi sunt ab hostibus, ita qui ibi erunt: monte dico ¬ªsancto tuo¬´ quem tu sanctificasti. Postquam posuit interrogationem,  ponit et responsionem, quasi ipse Dominus responderet.

Quesiui quis habitaret, ecce quis, ille scilicet ¬ªqui ingreditur¬´ in Ecclesiam Dei ¬ªsine macula,¬´ Christus quidem sine omni macula, ceteri uero iusti sine criminali peccato: et in hoc notatur una de decem uirtutibus ¬ªet qui operatur iustitiam¬´ aliquam. Si enim sine macula ingreditur, et non facit iustitiam, non est iustus.

Ille etiam ingreditur ¬ªqui loquitur ueritatem in corde suo,¬´ id est, qui semper ueritatem retinens, tacet eam auditoribus illis qui uerbum Dei uellent conculcare. Bonum est aliquando uerbum Dei reticere: unde in Euangelio precipitur: ¬ªNolite sanctum  dare canibus, et margaritas spargere ante porcos .¬´ Operari iustitiam, secunda uirtus, hec autem tertia: Et ille ¬ªingreditur qui non egit dolum in lingua sua,¬´ id est qui ueritatem predicando nullum decepit, quia neque propter pecuniam, neque simili modo: et hec est quarta uirtus.

Et ille intrabit, qui ¬ªnon fecit proximo suo malum¬´ uerberando eum, sua auferendo: et hec est quinta uirtus; ¬ªet opprobrium non accepit aduersus proximos suos,¬´ id est non fuit acceptabile sibi, dicere proximis aliquid causa opprobrii, et si aliqua turpia dixit causa correctionis, nec si alius dixit sibi gratum fuit: hec est sexta uirtus.

Et ille intrabit qui talis est, quia ¬ªin conspectu  eius malignus,¬´ id est diabolus ¬ªad nichilum deductus est,¬´ id est nullius pretii habitus est: sicut Christus cum a diabolo tentaretur, dixit ei: ¬ªuade retro, Satanas .¬´ Malignum nullius pretii facit, sed ¬ªtimentes Dominum glorificat,¬´ id est, iustos honorat: et hoc uersu notatur septima uirtus.

Et ille ¬ªqui iurat proximo suo, et non decipit,¬´ id est, firmiter dicit et non fallit: sicut Christus quidquid apostolis dixit, completum est: et hec est uirtus octaua. Et ille ¬ªqui pecuniam suam,¬´ scilicet terrenam, ¬ªnon dedit ad usuram,¬´ sed pecuniam suam Iude tradidit pauperibus erogandam. Spiritualiter autem pecunia bene ad usuram precipitur commodanda: et hec uirtus nona est. Et ille qui  ¬ªmunera super innocentes non accepit.¬´ Munera quidem accepit Christus, sed non ut innocentes opprimeret: hec uirtus decima inuenitur. Hec autem omnia spiritualiter in Christo inueniuntur.

¬ªQui¬´ uero alius secundum quod humana fragilitas non tantum loquitur, sed ¬ªfacit hec, non mouebitur,¬´ id est non separabitur a Deo ¬ªin eternum¬´ sed ingredietur in tabernaculum Dei, et requiescet in monte sancto Dei.



IN PSALMUM Xu. TITULUS. Inscriptio tituli ipsi Dauid.

¬ªConserua.¬´ Propheta Esdras intelligens Dauid scripsisse hunc psalmum de restauratione regni Christi, et prouidens etiam quod in passione ipsius  Christi iste titulus scriberetur: ¬ªiehsu Nazarenus rex Iudeorum;¬´ et quod etiam illi titulo contradicerent, dicentes Pilato: ¬ªNoli scribere, rex Iudeorum, sed quia ipse dixit, rex sum Iudeorum ,¬´ ad confirmationem istius tituli, sic intitulauit psalmum istum. Ubi enim dicit psalmum esse inscriptum, ostendit etiam titulum esse inscriptum, quia de eodem agit, et titulus et psalmus, scilicet de regno Christi. Titulus autem sic exponitur: Ista inscriptio tituli, id est iste psalmus qui et titulus, quia de obtentu ipsius regni, sicut titulus in passione. Inscriptus est, id est immutabiliter scriptus: quia quicunque contradicant, ipse semper est rex Iudeorum, id est uere Deum confitentium: et hec  inscriptio tituli conuenit ipsi Dauid, id est Christo, quia nusquam legitur Dauid de se aliquem titulum scripsisse, neque etiam de eo alius scripsit titulum. uel sic exponitur titulus: Tituli inscriptio ipsi Dauid, id est operatio unde loquitur psalmus, est attribuenda Dauid, id est Christo agente hoc pro sua uictoria. Titulus enim apud ueteres ad designationem uictorie in triumphali arcu ascribebatur. Materia est regnum restitutum, id est fideles, de qua sic agit: Ponit infirmitatem humanitatis, et gloriam hereditatis, id est suorum. Postea sub gratiarum actione agit de passione, resurrectione, ascensione, per que omnia facta est restitutio regni. Intentio uero est nos admonere ut non contradicamus titulo, sed confiteamur Christum esse regem Iudeorum.  uox Christi secundum humanitatem, et incipit ab infirmitate humanitatis, quasi positus inter pericula sic diceret:

¬ªDomine Deus, conserua me¬´ ne mihi iste tribulationes preualeant. Hic innuit ex se nichil habere: sed ex Deo ¬ªconserua me¬´ et debes facere ¬ªquoniam speraui in te¬´ spem meam posui te, et propter hoc etiam quod dixit tibi ¬ªDomine, Deus meus es tu,¬´ id est multum mihi familiaris: ideo dico Deus, ¬ªquoniam tu bonorum meorum non ¬ªeges,¬´ id est nichil boni ex me habeo, sed potius ex te: quia si aliquid ex me haberem, illo tu egeres, et non esses sufficiens. Cum Christus dicat ex se nichil boni habere, manifestat illos ualde presumere, qui ex se aliquid boni existimant habere.  Hic incipit ostendere gloriam hereditatis. Continuatio:

¬ªDixi Domino, Deus meus es,¬´ hic autem Dominus ¬ªmirificauit,¬´ id est mirabiles ostendit ¬ªomnes uoluntates meas.¬´ uoluntas Christi est, ut omnes impleant mandata eius. Hanc uoluntatem mirabilem ostendit Deus ¬ªsanctis¬´ quando cognoscere facit, quod si hanc uoluntatem impleant, impassibiles et immortales fiant. Sanctis dico ¬ªqui sunt in terra,¬´ qui ideo dicuntur sancti, quia sunt in terra, id est, in stabilitate, non in fluctibus huius mundi: terra, dico ¬ªeius¬´ scilicet benedictionis, non maledictionis, ut terra Ade . Et quia aliqui possent cognoscere uoluntatem, et tamen non posita esset in eis, addit ¬ªin eis¬´ ita scilicet ¬ªmirificauit,¬´ ut  essent posite in eis; ¬ªmirificauit¬´ prius erant infirmi, et cum essent infirmi, sub naturali lege ¬ªinfirmitates eorum,¬´ id est peccata ¬ªmultiplicata¬´ per legem scriptam. Unde Apostolus: Lex subintrauit ut abundaret delictum , ¬ªpostea,¬´ id est, postquam se cognouerunt non posse saluari per legem, sed potius multiplicari peccata: per eam ¬ªaccelerauerunt,¬´ scilicet ad Christum.

¬ªAccelerauerunt¬´ et ideo iam ¬ªnon congregabo conuenticula eorum,¬´ id est conuentus, instituta de sanguinibus¬´ effundendis, sicut in alia lege. Sed iam non recipiam sanguinem, id est sacrificium de effusione sanguinis, uel agni uel hirci. Hic promittebat aperte liberationem ab onere legis Dominus:  ¬ªnec memor ero nominum eorum,¬´ id est infamie eorum. Prius nominabantur fures alii, alii idololatre, et ceteri similibus nominibus. Hic notatur remissio peccatorum, ¬ªnon ero memor,¬´ et hoc dico ¬ªper labia mea,¬´ id est per uetus et Nouum Testamentum, que Testamenta ideo dicuntur labia, quia sicut labia conueniunt ad aliquod uerbum formandum, ita duo Testamenta in promissione remissionis peccatorum conueniunt. In Testamento ueteri, ut in Ezechiele: ¬ªFilius non portabit iniquitatem patris .¬´ In Nouo ubi Christus dixit apostolis: ¬ªQuorum remiseritis peccata .¬´ uel per labia accipiamus apostolos, quia per eos loquitur Deus.

¬ªNon ero memor nominum eorum,¬´ sed ¬ªDominus¬´ erit ¬ªpars hereditatis mee,¬´ quia cum alii  sibi eligant uestes, aurum, etc., mea hereditas solum Dominum facit suam partem, ¬ªet Dominus est pars calicis mei.¬´ Per hereditatem fidelium, Dei possessio: per calicem uero, ipsorum meritorum distributio intelligitur; per calicem idem significamus quod per hereditatem, sed secundum hoc quod Deus eis diuersa dona distribuit; uel per calicem intelligimus spiritualiter imitatores passionis Christi. ¬ªDominus est pars, et tu, Domine, restitues hereditatem meam mihi¬´ quam ego primi parentis preuaricatione amiseram.

Et illa hereditas est de preclaris, et hoc est ¬ªfunes,¬´ id est diuitie uel electiones, uel diuisiones ¬ªceciderunt,¬´ id est contigerunt. Inuenitur cadere alibi in bono, ubi dicitur: ¬ªSors cecidit super Mathiam  :¬´ ceciderunt dico ¬ªin preclaris.¬´ Ideo per funes intelligimus electiones: quia sicut per funes hereditas diuiditur, sic iusti a reprobis electione, id est diuina inspiratione seiunguntur. He autem electiones ideo cadere, id est casu euenire dicuntur, quia quare Deus hos eligat, illosque reprobet ignoramus: dico ¬ªin preclaris mihi,¬´ est enim preclara illa hereditas mea, licet alii contemnant, quia pannosos et afflictos aspiciant. Hic incipit de gratiarum actione. Continuatio:

Dominus restituet mihi preclaram hereditatem, et ideo ¬ªbenedicam Dominum,¬´ id est laudabo. Benedicere Dominum, est eum annuntiare et cognoscere de ipso, que de ipso sunt naturaliter: quem benedicere debeo, quia ipse est ¬ªqui tribuit  mihi intellectum,¬´ id est ueram intelligentiam de omnibus rebus, et ¬ªinsuper¬´ benedicam de passione: et hoc est ¬ªrenes mei,¬´ id est carnales cognati. Per renes accipiuntur illi qui sunt de una generatione, quia in renibus est seminarium generationis; ¬ªincrepuerunt me¬´ uerbis et uerberibus, etiam ¬ªusque ad noctem,¬´ id est ad mortem.

Ipsi increpuerunt me, sed ego ¬ªsemper prouidebam,¬´ scilicet me resurrecturum ¬ªDominum in conspectu¬´ scilicet interiori ¬ªmeo,¬´ id est ita certus eram de resurrectione mea, ac si iam uiderem: ideo prouidebam ¬ªquoniam¬´ in ipsa passione ¬ªest¬´ ipse ¬ªmihi a dextris,¬´ id est in adiutorio ¬ªne commouear¬´ in aliqua tribulatione.

 Quia ipse ¬ªmihi est a dextris propter, hoc letatum est cor meum¬´ de spe resurrectionis, ¬ªet exsultauit lingua:¬´ ipsa enim perfecta est letitia, que et hilari corde concipitur, et alacri sermone profertur. Unde ipse Dominus dixit: ¬ªSoluite templum, et in triduo illud reedificabo .¬´ ¬ªInsuper,¬´ id est, propter hoc ¬ªcaro mea¬´ etiam, id est corpus in sepulcro ¬ªrequiescet in spe¬´ quam ipse Christus habuit de futura resurrectione: unde Propheta dicit: ¬ªDormiam et requiescam .¬´

Hac spe scilicet ¬ªquoniam non derelinquam animam meam in inferno¬´ sicut antea anime sanctorum retente fuerant in inferno. Anima autem Christi in inferno non remansit, sed alias secum abduxit ¬ªnec dabis¬´ me ¬ªsanctum tuum,¬´ id est, corpus meum  sanctificatum, ¬ªuidere,¬´ id est habere ¬ªcorruptionem,¬´ id est putredinem. Quod autem alibi dicitur eum fuisse corruptibilem, non est contrarium huic sententie, quia propter hoc tantum dicitur corruptibilis, quod ipse potuit uulnerari. Istud quod hic dicitur: ¬ªnec dabis sanctum tuum uidere corruptionem,¬´ non posset Dauid prophete conuenire, de cuius corruptione certum est, testante Petro in Actibus apostolorum . Per hoc enim ipse idem ostendit prophetam annuntiasse de resurrectione Christi.

Non dabis uidere corruptionem, sed potius ¬ªnotas facies mihi uias uite¬´ scilicet, facultates intreundi ad uitam ueram, quas ante Christum nemo habuerat: ¬ªadimplebis me letitia¬´ in assumptione: me dico positum ¬ªcum uultu tuo,¬´ id est in presentia tua:  et ibi mihi posito ¬ªin dextera tua,¬´ id est in potioribus bonis tuis ¬ªdelectationes,¬´ id est, ineffabiles beatitudines ¬ªusque in finem,¬´ id est Christum.



IN PSALMUM XuI. TITULUS. Oratio Dauid.

¬ªExaudi, Domine.¬´ Cum in ceteris psalmis orationes contineantur, iste et quidam sequentium oratio appellantur, quia per totam suam contextionem continent orationes, et nos ad orandum informant. Oratio, id est psalmus qui uocatur oratio, attribuitur Dauid, id est ipsi Christo. Oratio uero duobus nominibus accipitur: uel pro supplicatione, uel pro quacunque sermocinatione; hic autem accipitur pro supplicatione. Materia est Christus orans, de qua  sic agit: Orat restitui sibi secundum iustitiam ante tempus passionis, scilicet, ut Deus dirigat gressus suos in semitis suis. Petit etiam liberari a Iudeis in imminentia passionis: postulat etiam retribui sibi secundum sua merita, scilicet gloriam resurrectionis, et illis penam secundum merita sua mala. Intentio sua est, nos ad orandum instruere: in hoc primo uersu et secundo, continentur ille tres orationes quas diximus, quas postea singulariter exsequitur. uox Christi ita dicentis secundum humanitatem:

¬ªDomine Deus, exaudi iustitiam meam,¬´ id est adimple illud quod iustitia mea petit. Expressius dicit iustitiam meam quam uerba, quia ipsa iustitia clamat, scilicet, ut ante passionem dirigantur gressus  sui: ¬ªintende deprecationi mee¬´ de remotione miseriarum, ut nullatenus moueatur propter insidias Iudeorum.

¬ªAuribus percipe obsecrationem meam¬´ de obtinendis bonis, scilicet de resurrectione. Oratio enim proprie dicitur de obtinendis bonis: deprecatio autem de remotione malorum proprie habetur. Quamuis exauditio, deprecatio, oratio, in Deo idem sint, tamen diuersa ponit secundum similitudinem hominum. ¬ªPercipe orationem¬´ quod debes facere, quia ¬ªnon¬´ est facta ¬ªin labiis dolosis,¬´ quia neque fuit malum in ore neque in corde.

Priorem partem orationis exsequitur: hanc scilicet, ¬ªexaudi, Domine, iustitiam meam,¬´ hoc modo scilicet ¬ªiudicium meum prodeat,¬´ id est, iudica me ¬ªde  uultu tuo,¬´ id est de affectu tuo, secundum illa scilicet que in me aspicis atque cognoscis, et qua fiducia peto in me iudicari secundum cognitionem, quia scio in me esse equitates, et ¬ª has equitates uideant in me oculi tui,¬´ id est cognitio tua.

Exsequitur illas equitates, dicens: ¬ªProbasti,¬´ id est, probatum ostendisti ¬ªcor meum,¬´ id est uoluntatem meam, quia nichil uolui nisi equitatem: et probando ¬ªuisitasti,¬´ id est, adiuuisti, quia sine tuo auxilio non posset subsistere ¬ªnocte,¬´ id est tempore aduersitatis; ¬ªprobasti cor meum¬´ sic scilicet, quia ¬ªexaminasti,¬´ id est, examinatum ostendisti me ¬ªigne,¬´ id est in feruenti tribulatione, ut scilicet, cum eiecerunt eum extra ciuitatem ut lapidarent ; et in tanta examinatione  ¬ªnon est inuenta in me iniquitas.¬´

Hoc intantum uerum est, quod ¬ªnon est inuenta in me iniquitas. Ut non loquatur os meum¬´ scilicet quod non oportet os meum inde loqui, quia satis patet. Et quasi aliquis diceret: Quandoquidem in te non est inuenta iniquitas, quare tu tribularis? Respondit ¬ªpropter uerba¬´ scilicet implenda ¬ªlabiorum,¬´ id est prophetarum ¬ªtuorum custodiui ego¬´ perseueranter sustinui ¬ªuias duras,¬´ id est tribulationes. Alia translatio habet, uie latronis, et idem est. uias dico ¬ªopera hominum¬´ quas promerentur opera hominum, id est carnalium. uel aliter: Intantum non est inuenta in me iniquitas, ut os meum ¬ªnon loquatur opera hominum,¬´ id est mendacium: et hic ostendit maximam eius perfectionem. Perfectissimus  enim est, qui nec lingua peccat. Mendacia uocat hominum, quia homines a seipsis, non a Deo habent mentiri. uel sic dico, quod ¬ªin me non est inuenta iniquitas¬´ intantum, ¬ªut non loquatur os meum opera hominum,¬´ id est ut ego loquar inde iactantiam sicut mos est hominum.

Et quia tam perfectus sum ¬ªperfice,¬´ id est, usque ad finem conserua, ubi est meritorum perfectio tota ¬ªgressus meos,¬´ id est opera mea, per que gradior ¬ªin semitis tuis,¬´ id est, in arctioribus preceptis tuis ut in nullo deuiem a precepto tuo. Sic dirige gressus meos, ut etiam ¬ªuestigia mea,¬´ id est apostoli et alii sequaces mei ¬ªnon moueantur¬´ a semitis tuis. uestigia sunt signa pedum, et propter  hoc dicuntur apostoli uestigia, quia in ipsis apparent signa iustitie Christi. Et quia sunt uestigia, non possunt esse perfecti, nisi ille quem imitarentur esset perfectissimus. Hinc incipit exsequi secundam orationem, scilicet, ut intendat deprecationem eius. Continuatio:

¬ªPerfice gressus¬´ et etiam ¬ªinclina aurem tuam mihi,¬´ id est, condescende mihi. Noscens enim suam infirmitatem non posset tantam dignitatem promereri, rogat ipsam deitatem ut se humiliet ad subueniendum ei, quasi infirmus aliquis qui non posset se erigere, et rogare medicum, ut se humiliet ad subueniendum ei ¬ªexaudi uerbam ea.¬´ Dico ¬ªinclina¬´ et ¬ªexaudi uerba,¬´ et securus sum, quia ¬ªego clamaui quoniam exaudisti me.¬´ Hoc autem, scilicet clamare,  quoniam exaudiuntur, tantummodo sanctorum est, qui ex puritate sue conscientie secure clamant, et exaudiri non metuunt: alii uero exaudiuntur quia clamant, quos sua conscientia in aliquibus accusat.

¬ªExaudi uerba mea¬´ et mihi abundantius facias quam aliis: et hoc est ¬ªmirifica misericordias tuas,¬´ id est, mirabiles fac. In hoc enim misericordie Dei in Christo sunt mirificate, quia et immunis a peccato fuit, et omnes persecutiones patientius omnibus aliis tulit. Et bene debes mirificare ¬ªqui saluos facis sperantes in te¬´ ne cedant tribulationibus.

Dico mirifica, ita scilicet ¬ªcustodi me,¬´ scilicet non me rapiant ad peccatum ¬ªa resistentibus,¬´ id est a Iudeis contradicentibus ¬ªdextere tue,¬´ id est  mihi Filio tuo. Ideo Filius Dei dextera dicitur, quia per ipsum operatur Deus omnia: custodi dico ¬ªut pupillam oculi¬´ sicut oportet custodire pupillam. Bene se Christus pupille oculi comparat. Sicut enim pupilla est dignior pars oculi et totum corpus illuminat, sic et Christus est dignior pars Ecclesie, et totam Ecclesiam illuminat.

¬ªCustodi me et protege¬´ ut non sentiam estum, scilicet, ut non inuitus patiar ¬ªa facie,¬´ id est a presentia ¬ªimpiorum.¬´ Per faciem notat presentem impugnationem: quare necesse erat ut protegeretur, ¬ªquia me afflixerunt;¬´ protege dico ¬ªsub umbra alarum tuarum,¬´ id est sub refrigerio misericordie et caritatis. Hic per simile loquitur. Sicut enim auis protegit pullos suos, ne estum sentiant: sic Deus  Christum misericordie et caritatis refrigerio protexit.

Et necesse erat ut tu protegeres, quia ¬ªinimici,¬´ id est Iudei, ¬ªcircumdederunt animam meam,¬´ scilicet, uolentes tollere animam meam, id est uitam meam. Hoc modo quando cum gladiis et fustibus eum circumdederunt: concluserunt etiam ¬ªadipem suum.¬´ Sicut enim aliqui pingues concludunt suam pinguedinem cum alia pinguedine, ita ut iam nichil possit in eos intrare: sic Iudei pingues, id est multis malitiis suas malitias concluserunt, ita quod iam nichil ueritatis in eos intrare posset, propter peccatum Dominice passionis: et ideo ¬ªos eorum locutum est superbiam¬´ dicentium: ¬ªNolumus hunc regnare  super nos: non habemus regem, nisi Cesarem .¬´

Circumdederunt cum gladiis et fustibus: et etiam circumdederunt me in cruce, quasi ad spectaculum crucifixionis ¬ªproiicientes¬´ extra ciuitatem ¬ªme nunc,¬´ id est cum prius seruos, nunc etiam meipsum heredem missum ad uineam ; ¬ªoculos,¬´ id est intentiones suas ¬ªstatuerunt declinare in terrram,¬´ id est, solam terrenitatem considerauerunt, scilicet timuerunt perdere legem et gentem. uel declinauerunt oculos in terram, quia eum non Deum esse, sed purum hominem putauerunt. Circumdederunt me fustibus et gladiis, circumdederunt ad spectaculum crucifixionis: et hoc ideo, quia ¬ªsusceperunt,¬´ id est cum gaudio quasi munus maximum  receperunt a Pilato, uel a Iuda tradente, uel a Deo promittente ¬ªme¬´ ita parati ad mortem meam ¬ªsicut leo et catulus leonis paratus ad predam.¬´ Per leones illos maiores persecutores Domini debemus accipere: per catulos inferiores, plebem scilicet. Quod dicit ¬ªhabitans in abditis¬´ occultum iudicium Iudeorum notat, occulte mortem Domini machinantium. Hic incipit de remuneratione et sua in bono, et persecutorum in malo orare. Continuatio:

Ipsi hec mala mihi machinantur, sed tu qui hucusque uideris dormisse ¬ªexsurge, preueni eum,¬´ id est, Iudaicum populum. ¬ªPreueni¬´ per simile loquitur: sicut enim cum duo currunt, ille qui preuenit aufert premium, et efficit uoluntatem suam: ita Deus et Iudei, cum ad mortem Christi currerent, preuenit  illos Deus, illum resuscitans, quem illi in morte tenere uolebant ¬ªet supplanta eum,¬´ id est, subuerte a similitudine luctatorum. Hoc dicit ¬ªpreueni¬´ ita scilicet ¬ªeripe animam meam ab impio,¬´ id est diabolo, faciendo me resurgere: et bene debes facere, quia ipsa est, ¬ªframea,¬´ id est, gladius, per quem debes inimicos deuincere: eripe dico hanc ¬ªframeam ab inimicis,¬´ id est a Iudeis, qui sunt inimici ¬ªmanus tue,¬´ id est operationis tue. Operatio Dei erat humanum genus redimere.

Supplanta hoc modo ¬ªdiuide eos, Domine, de terra sua in uita sua,¬´ id est, in uita eorum. Hec diuisio facta est in destructione Hierusalem per Titum et uespasianum, que uiuentibus Iudeis euenit. ¬ªDiuide illos¬´ dico, remotos ¬ªa paucis,¬´ id est, apostolis.  uel paucos intelligamus eos qui angeli admonitione annuntiantis destructionem Hierusalem, in regnum Agrippe secesserunt. Et merito diuides, quia ¬ªuenter eorum,¬´ id est carnalitas eorum, ¬ªest adimpletus de absconditis tuis,¬´ id est de peccatis, que tibi abscondita sunt, non in cognitione, sed in perpetratione.

Et propter hoc etiam debes eos diuidere, quia ¬ªsunt saturati,¬´ id est, nequitia repleti in more Domini: saturati dico ¬ªfiliis,¬´ id est ad incommodum filiorum: et hoc modo ¬ªdiuiserunt reliquias paruulis,¬´ id est, superabundantiam maledictionis sue ¬ªparuulis suis,¬´ id est, filiis suis. Cum enim dicerent: ¬ªSanguis eius supernos, et super filios nostros :¬´ non tantum sibi, sed etiam filiis suis maxime nocuerunt: quia usque ad hodiernum diem excecati sunt. uel ¬ªsaturati sunt filiis,¬´ id est, ad incommodum filiorum, quia ¬ªreliquias suas,¬´ id est, quas debuissent facere suas, de quibus propheta dixerat: ¬ªReliquie salue fient : non fecerunt se illas reliquias, scilicet humiles et subditos, sed ¬ªdiuiserunt paruulis suis¬´ qui per humilitatem et abiectionem sunt facti ille reliquie. Alia translatio habet porcina, id est, immunditia. Quia Christus per totum psalmum suam infirmitatem ostenderat, ne ideo purus homo uideretur, altitudinem ostendit. Continuatio:

Tu diuides eos ¬ªego autem apparebo conspectui,¬´ id est, presentie tue; et hoc completum fuit in  assumptione. ¬ªApparebo¬´ dico ¬ªin iustitia,¬´ id est, secundum hoc quod iustitia mea exigit ¬ªet gloria tua tandem apparebit,¬´ scilicet quod Filius est in Patre, et Pater in Filio: et hec apparitio erit in iudicio, et ¬ªcum apparuerit gloria, tunc ego satiabor¬´ completo corpore meo. Tunc enim corpus Christi completum erit, cum Deo et Patri regnum tradiderit.



IN PSALMUM XuII. TITULUS. In finem puero domini Dauid uerba cantici huius, que locutus est Domino, in die qua eripuit eum Dominus de manu omnium inimicorum suorum, et de manu Saul, et dixit:

¬ªDiligam te.¬´ Hunc psalmum fecit Dauid post mortem Saul , exsultans quod ab inimicis  liberatus esset: non tamen quod de exsultatione sua scriberet, sed quia uidebat Christum esse liberandum ab inimicis: unde maxime exsultandum putabat; non solum enim personam Christi, sed Christum cum toto corpore, et ante ipsum aduentum, et post. uerba cantici huius, id est uerba huius psalmi que agunt de spiritualibus, de quibus exsultandum est. Attribuitur Dauid, id est, Christo puero, id est, seruo Domini, quem bene per puerum significat, quia in puritate et simplicitate seruiuit Domino. Sunt enim quidam serui qui non dicuntur pueri, illi scilicet, qui pro timore pene, uel spe temporalis mercedis Dominis seruiunt. Si dixisset simpliciter puero Dauid, posset intelligi de historiali Dauid, sed Esdras per Spiritum sanctum intelligens hoc esse  dictum de spirituali Dauid, apponendo cantici, remouet historiam. Tantus enim ille propheta de temporalibus esse exsultandum non diceret: que uerba locutus est complendo domino, id est ad honorem Domini ¬ªin die,¬´ id est in tempore gratie ¬ªqua eripuit eum,¬´ id est, Christum totum, ¬ªDominus Deus de manu,¬´ id est de potestate ¬ªomnium inimicorum suorum¬´ tam uisibilium quam inuisibilium, ¬ªet de manu Saul,¬´ id est de manu mortis. Per Saul ideo mortem accipimus, quia Saul petitio interpretatur. Petiit enim eum Isreliticus populus sibi in regem , contra Domini uoluntatem. Similiter homo quem Deus fecerat immortalem sub conditione obedientie, mortem quam Deus non  fecerat, ipse sibi manibus ac pedibus appetiuit. Dico hec uerba attribuuntur Christo cum omnibus membris: uerba dico, dirigentia nos in finem, id est, in Christum: intendit enim nos inuitare ad dilectionem Dei per exemplum sui. Materia sunt munera uel misericordie Dei, saluatio, populorum subiectio, uindicatio de inimicis. De hac autem materia sic agit: Premittit exsultationem de datore, ostendit calamitatem humani generis ante aduentum Christi, et contra: remedia per aduentum Christi tertiam partem de potestate ipsius Christi, quartam partem de commendatione ipsorum munerum. uox Christi, et secundum suam personam et secundum membra. Continuatio:

Christus est locutus uerba cantici huius, et dixit:  O Domine, dilexi, et diligo, et ¬ªdiligam te.¬´ Diligam dicendo, notat perseuerantiam ipsius dilectionis: quia tu es ¬ªfortitudo mea,¬´ quia in me sum imbecillis, in te fortis ad pugnandum contra malignos: quasi diceret: uultis cognoscere illum ad quem loquor, ipse est, ¬ªfirmamentum meum,¬´ id est, faciens me firmum ne deficiam, ¬ªet refugium meum,¬´ scilicet ad quem ego refugiam quasi ad turrim. Si enim ignorant fideles quid agendum sit, consilio diuino instruuntur quid sit agendum: et quia posset esse fortis, firmus, et sciens etiam quod agendum esset, et posset deficere: quemadmodum quidam heretici, qui putabant postquam essent instructi a Deo, per suas uires sufficere: subdit ¬ªet liberator meus,¬´ id est, qui me liberat ab inimicis:  quia si Deus manum subtraheret, statim deficeret.

¬ªDeus,¬´ id est, Creator meus, ¬ªadiutor meus¬´ ad cooperandum, quia sine eo nichil boni possum facere, et ideo ¬ªsperabo in eum,¬´ id est spem meam totam ponam in eum. Ipse etiam est protector meus.¬´ Sicut enim aliquis protegit aliquem in bello ne uulneretur aliqua sagitta, sic Deus Christum protegit, ne eum etiam parua tentatio tangeret: et hic Christum cum omnibus membris accipimus. Quando enim uulnerantur, sicut Dauid in adulterio , tunc membra Christi non sunt. ¬ªEt cornu salutis mee.¬´ Propter hoc dicit cornu, quia sicut animalia per cornu fugant inimicos, ita Deus inimicos Christi dissipat, et ipsum saluum facit. Hoc enim quod est cornu est causa salutis mee. Hec autem  predicta non fecit mihi ex mea dignitate, sed me quasi pupillum suscepit, et hoc est ¬ªet susceptor meus.¬´

Et quia hec omnia fecit mihi bona, ideo ¬ªlaudans inuocabo Dominum,¬´ id est, de habitis beneficiis laudans, inuocabo de habendis, et per ipsum inuocatum ¬ªero saluus ab inimicis meis.¬´ Totus Christus hucusque locutus est de exsultatione datoris, nunc in persona antiquorum patrum loquitur de calamitate in qua erant ante aduentum Christi. Continuatio:

Et necesse erat ut saluarer ab inimicis, quia ¬ªdolores mortis,¬´ id est, dolores de potestate diaboli, circumdederunt me, ¬ªet torrentes iniquitatis,¬´ id  est, iniquitates hominum que sunt sicuti torrens: quia sicuti torrens per pluuiam crescit et impetuosus fit, sic iniquitates hominum tumultu crescunt, et in sanctos impetuose fiunt, ¬ªturbauerunt me,¬´ id est, anxium fecerunt me.

Preterea etiam ¬ªdolores inferni circumdederunt me,¬´ id est pagani, qui pro merito male uite in inferno torquendi sunt. uel:

¬ªDolores inferni,¬´ id est, pene infernales ¬ªcircumdederunt me,¬´ id est, ita certus sum quasi iam circumdedissent me, nisi aduentus Christi redimat me. Item ponit alteram partem sue calamitatis, cum dicit ¬ªlaquei mortis,¬´ id est, originale peccatum ¬ªpreoccupauerunt me¬´ etiam nescientem, quia ab ipsa etiam conceptione est homo illo  peccato illaqueatus.

Et ¬ªin tanta tribulatione mea inuocaui Dominum¬´ et ab ipsa inuocatione prorupi in clamorem, et hoc est ¬ªet ad Deum meum clamaui,¬´ id est, omni conatu uirium petii.

Contra hoc quod dixerat inuocaui, ponit ¬ªet exaudiuit uocem meam de templo sancto suo,¬´ hoc siue de celo, siue de corpore Domini, quod est templum sanctum eius, quia secreta Dei continet, competenter accipimus: contra hoc quod dixit ¬ªclamaui, et clamor meus in conspectu eius,¬´ id est, in beneplacito eius existens ¬ªintroiuit in aures eius,¬´ id est, exauditus fuit. Ostensis calamitatibus humani generis ante aduentum Christi, ostendit remedia per eius aduentum humano generi a Deo facta, et ipsum aduentum  indicat nobis per quedam mysteria. Continuatio:

Exaudiuit clamorem meum, quia misit Filium suum, in cuius aduentu ¬ªterra, id est terreni, commota est¬´ a securitate in qua erat, audita noua predicatione, incerti quod tenerent; ¬ªet contremuit¬´ quia timuit eum futurum iudicem, et sue nequitie punitorem ¬ªet fundamenta montium,¬´ id est, montes fundati ¬ªconturbati sunt.¬´ Per montes diuites uel claros huius seculi intelligamus, quorum fundamentum sunt diuitie et honores in quibus sperant: que fundamenta conturbata sunt, cum, Christo ueniente, cognouerunt in terrenis diuitiis sperandum non esse. ¬ªEt commota est,¬´ id est, commoti sunt ipsi diuites ad penitentiam: ideo terra commota et conturbata,  est ¬ªquoniam Dominus iratus est eis, id est, quoniam Dominum sibi iratum propter peccata cognouerunt. Iratus est eis, et in ira eius,¬´ id est, in consideratione ire illius ¬ªascendit fumus,¬´ id est, penitentia. Ideo per fumum penitentiam intelligimus, quia sicuti fumus est primum indicium ignis, et mouet lacrymas, ita penitentia est primum indicium caritatis, et lacrymas fructuosissimas exerit. Dicendo ¬ªascendit¬´ notat quod penitentia illa ad Deum ipsum erigatur, ¬ªet ignis,¬´ id est caritas illa que penitentiam mouebat ¬ªexarsit a facie eius¬´ id est, ab illuminatione eius feruentior est facta. Per exarsit, apparitionem notat caritatis: ¬ªcarbones¬´ etiam succensi sunt, id est, hominus,  in quibus ardor caritatis exstinctus est per culpam primi parentis ¬ªsuccensi sunt ab eo,¬´ id est Deo dante ignem caritatis. Sicut enim proprie uocantur carbones in quibus ignis exstinctus est: ita homines proprie uocantur carbones, in quibus est exstincta caritas. Cum ostendisset remedia que fecit Deus humano generi, nondum ostendit per quem fecisset, sed modo ostendit per quem omnia illa facta sunt. Continuatio:

¬ªTerra commota est¬´ et cetera facta sunt, quia Deus ¬ªinclinauit celos,¬´ id est, humiliauit celos, id est celestia, scilicet ipsam deitatem, et ipsos angelos inclinauit, per frequentem uisitationem hominum. uel ipsos angelos inclinauit, per commiserationem quam habuit per reparationem humani generis:  et ipse Deus ¬ªdescendit¬´ uniendo humanam naturam. Inclinati sunt etiam angeli, cum accedentes ad Dominum ministrauerunt ei . ¬ªInclinauit, descendit,¬´ et licet ita sit humiliatus, tamen non perdidit potestatem, sed ¬ªcaligo,¬´ id est, diabolus, est ¬ªsub pedibus eius,¬´ id est, plenarie subditus est ei, sicut res que sub pedibus est. Per caliginem ideo diabolum accipimus, quia sicut caligo obtenebrat oculos, sic diabolus peccatores obcecat, et caliginosos reddit ne ualeant lumen ueritatis agnoscere. Descendit dico, et ascendit ipse idem super omnem angelicam creaturam in ascensione exaltatus est. Per illum ordinem omnes alios accipimus ¬ªet uolauit super pennas uentorum,¬´ id est, ocior fuit sua fama quam uenti: quia cum natus fuit agnitus  fuit in Chaldea per stellas : dum crucifigeretur cognitus fuit Athenis, per obscurationem solis. uentos describit pennatos propter agilitatem: cum bis dicit uolauit, maximam eius celeritatem notat.

uel ita:

¬ªAscendit super cherubim,¬´ id est, super omnem plenitudinem scientie: quia nullus tam plene scientie est, qui possit cognoscere illud secretum, quod penetrauit in ascensione ¬ªet uolauit super pennas,¬´ id est, superauit agilitatem intellectus sanctorum. Per uentos sanctos accipimus, propter agilitatem: per pennas, uelocem eorum intellectum, et si ipsi aliquid cognouerunt in eo: uolauit, quia quoddam aliud erat quod cognoscere non potuerunt, et si illud  aliquo labore cognouerunt, iterum uolauit et iterum uolauit. Per hec predicta nondum dixerat eum assumpsisse humanitatem, quod modo in sequenti manifeste ostendit. Continuatio: Illum qui ascendit et descendit non tantum credatis esse Deum, sed etiam hominem: et hoc est ¬ªet posuit tenebras,¬´ id est, carnem humanam ¬ªlatibulum suum,¬´ scilicet, in qua carne diuinitas latuit. Hic tenebre accipiuntur in bono. Sicuti tenebrosum sermonem uocamus ubi magna profunditas est, ¬ªet in circuitu eius tabernaculum eius,¬´ id est, militantes ei sunt in circuitu, id est proximi eius, id est aliquam habent cognitionem et familiaritatem de eo: ex quibus? scilicet ex illis qui sunt in tabernaculo, quidam sunt  tenebrosi, quidam prefulgidi: ¬ªtenebrosa uero aqua,¬´ id est obscura doctrina est ¬ªin nubibus eris,¬´ id est in superioribus nubibus, scilicet in prophetis. Hi enim prophete per mundum non sunt missi, propter obscuritatem predicationis.

¬ªPre fulgore uero nubes,¬´ id est, sancti apostoli: qui ideo ¬ªnubes¬´ dicuntur, quia compluunt terram Dei, et fructificare cam faciunt spirituali doctrina, que ¬ªnubes pre fulgore,¬´ quia manifeste predicant et omnibus intelligibiles sunt ¬ªin conspectu eius¬´ que ideo pre fulgore dicuntur, quia presentem illuminationem recipiunt a cognitione ipsius, et huiusmodi ¬ªnubes transierunt¬´ in diuersas partes mundi, annuntiare uerbum Dei. Et ecce ex illis nubibus exiit ¬ªgrando,¬´ id est obiurgatio de peccatis ¬ªet carbones  ignis,¬´ id est, quidam qui mortui erant, feruore caritatis fiunt igniti.

¬ªNubes,¬´ id est, apostoli transierunt, et ¬ªDominus intonuit de celo,¬´ id est de illis nubibus qui dicuntur celum, quia secreta celestia continent: ¬ªDominus intonuit,¬´ id est, per minas iudicii increpuit, et ipse ¬ªAltissimus dedit uocem suam.¬´ id est euangelicam doctrinam: et ecce ¬ªgrando et carbones ignis.¬´

Et ipse Dominus ¬ªmisit sagittas suas¬´, id est, discipulos discipulorum, qui dicuntur sagitte, quia uulnerant corda hominum uerbo Dei: et eos ad quos sunt missi dissipant, quia alios assumpsit, alios reiecit; misit sagittas, et per eas ¬ªsagittas multiplicauit fulgura¬´, id est, multiplicia fecit miracula.  Per fulgura miracula accipimus, quia sicut per fulgura homines terrentur, sic per miracula et per illa miracula ¬ªconturbauit eos¬´ de peccatis ad conuersionem.

Et per illas sagittas habuit mundus cognitionem ueritatis, et hoc est ¬ªet apparuerunt¬´, id est, omnibus cogniti sunt ¬ªfontes¬´, id est sapientes: fontes dico ¬ªaquarum¬´, id est, ex quibus fluunt multe aque, id est multe doctrine, que sapientia cum prius lateret, in eis modo cognita fuit: et per eosdem ¬ªfundamenta¬´, id est, prophete per quos fundata est Ecclesia: fundamenta dico ¬ªorbis terrarum¬´, id est, Ecclesie, que ex orbe terrarum, id est ex omni parte terre collecta est ¬ªsunt reuelata¬´, id est manifestata: quia sancti apostoli et alii predicatores  etiam prophetarum Scripturam intelligibilem reddiderunt.

¬ªFontes apparuerunt¬´ et hoc fuit ¬ªab increpatione¬´ predicantium: qui cum alios increparent, per ipsam increpationem ab aliis esse sapientes cogniti sunt, ¬ªet ab inspiratione spiritus ire tue¬´, id est, per spiritum spirantem eis iram tuam. Ostensis sacramentis aduentus, uult ostendere quid illa sacramenta faciant, scilicet Ecclesiam. Continuatio:

¬ªMisit sagittas,¬´ misit etiam Spiritum sanctum, ¬ªde summo¬´, id est, de Patre. Dicendo misit, notat donum: dicendo de summo, equalitatem. Cum dicit misit, non dicit eo quod minorem mittente missum intelligat, sed tota Trinitas mittit Spiritum sanctum:  ¬ªet accepit me.¬´ Hoc loquitur Christus in persona totius corporis: ¬ªaccepit¬´, id est, quasi fugitiuum collegit, et hec acceptio est per inspirationem, ¬ªet assumpsit me¬´ in dignitatem per fidem, per baptismum, per ceteras uirtutes ¬ªde aquis multis¬´, id est, de populis multis. Unde Ioannes: Aque multe sunt populi multi. uel de aquis, id est, de multis baptismatibus: quia licet baptismus sit unus, tamen in multis populis fit.

Et me sic assumptum ¬ªeripuit de inimicis meis fortissimis,¬´ id est demonibus, ¬ªet ab his qui oderunt me,¬´ id est malis hominibus, et necesse erat ut eriperet ¬ªquia confortati sunt super me.¬´ Quanto enim fideles magis tribulantur, tanto magis in fide accenduntur, et firmiores sunt, et alios ad  fidem conuertunt.

¬ªEt preuenerunt me,¬´ id est preualuerunt secundum existimationem suam ¬ªin die afflictionis mee,¬´ id est in uita ista in qua sancti affliguntur. In alia enim uita non affliguntur, sed coronabuntur: et quod ipsi putauerunt me preuenire contra hoc ¬ªDominus est factus protector meus,¬´ id est clypeus, ne ulla persecutione uulnerer.

Protexit me Ecclesia, et per tantas tribulationes que aliquando in infirmioribus generare solent angustiam ¬ªeduxit me in latitudine¬´ caritatis et in numero membrorum. Et quid bona eius enumeremus ¬ªsaluum me fecit¬´ per hec omnia, et hoc non meis meritis, sed sua magna gratia; et hoc est ¬ªquoniam uoluit me¬´ habere. Hec omnia fecit  per suam gratiam, secundum primordia saluationis, retributionem autem fecit secundum merita sua. Retributiones autem due sunt, et iustis, et impiis: una in hac uita, una in alia uita. Iustus in hac uita pro sua iustitia accipit retributionem, quia iustitie accipit incrementum, in futuro uero coronam. Impius in hac uita ut magis sordescat, eternum uero incendium in futura. Continuatio: Saluum me fecit pro sua uoluntate, ¬ªet retribuet mihi Dominus secundum iustitiam meam,¬´ id est secundum bona opera mea ¬ªet secundum puritatem manuum mearum,¬´ id est secundum innocentiam mearum operationum, quod a malo abstinui, nulli nocui ¬ªretribuet mihi.¬´

¬ªSecundum iustitiam meam¬´ dico ¬ªquia custodiui,¬´  id est impleui ¬ªuias Domini,¬´ id est precepta Domini, per que ad Deum gradimur per bona opera ¬ªsecundum puritatem manuum¬´ quia non ¬ªgessi impie,¬´ id est, non gessi illud unde uocarer impius, id est, non feci malum recedendo ¬ªa Deo meo.¬´

¬ªCustodiui uias, nec impie gessi¬´ quia ¬ªomnia iudicia eius¬´ sunt in consideratione mea: et hoc est ¬ªin conspectu meo¬´ omnia tam bonorum quam malorum, tam in hac uita, quam in alia: et ideo nec fessus humana fragilitate ¬ªrepuli iustitias eius a me¬´ sed perseueranter sustinui.

¬ªNon repuli,¬´ et ita ¬ªero immaculatus cum eo¬´ scilicet Deo. Oportet enim ut qui immaculato Domino uult adherere immaculatus, sit ideo immaculatus,  quia ¬ªobseruabo me ab iniquitate mea¬´ quasi mihi naturali. Unde Apostolus: ¬ªNati sumus filii ire .¬´ Dicendo ¬ªobseruabo¬´ notat cautelam esse adhibendam ad custodiam uirtutum. Nunc agit de retributione iustorum in futura uita. Continuatio:

In hac uita ero immaculatus, et in futura ¬ªretribuet mihi Dominus secundum iustitiam meam, et secundum puritatem manuum mearum¬´ habitam ¬ªin conspectu oculorum eius,¬´ id est in beneplacito misericordie eius. Sicut enim aliquis potens rem quam diligit in conspectu habet, quam non diligit non uult in conspectu habere: sic Deus quod sibi placet dicitur aspicere, quod non placet negligere. Quia superius dixerat, iustitiam meam, ne uideatur iustitia esse ab homine, ostendit quod sine Deo  nulla iustitia esse potest. Continuatio:

Dixi ¬ªiustitiam meam,¬´ et tamen ¬ªcum sancto,¬´ id est ad hoc ut homo sanctus sit ¬ªeris¬´ tu Deus, qui tu es ¬ªsanctus,¬´ id est sanctificans, ¬ªet cum uiro inocente,¬´ id est ad hoc ut sit innocens ¬ªeris¬´ tu ¬ªinnocens,¬´ id est faciens innocentem.

¬ªEt cum electo,¬´ id est ad hoc ut aliquis sit electus, id est separatus a perditis ¬ªelectus.¬´ Non dicit ideo electus, quod Deus esset in societate cum malis, sed ¬ªelectus,¬´ id est remotus eternaliter a malis: ¬ªet cum peruerso,¬´ id est cum illo qui se peruertit a te ¬ªperuerteris¬´ subtrahendo gratiam, peruersum ad maiorem adiuuabis: et hanc sententiam testatur alia translatio, que habet,  peruersum peruertes, et hec est retributio quam Deus dat malis in hac uita.

Ideo dico quod in hac uita ita facies et bonis et malis ¬ªquoniam¬´ in alia uita, ¬ªsaluum facies populum humilem,¬´ id est bonos, ¬ªet oculos superborum humiliabis,¬´ id est affliges. Per oculos ideo superbiam accipimus, quia in oculis notatur superbia. uel hoc modo litteram legamus. Continuatio eadem. Dixi ¬ªiustitiam meam,¬´ sed tu homo non eris per te sanctus, sed ¬ªsanctus eris cum sancto,¬´ id est cum Christo suo adiutore faciens opera eius, et ¬ªcum eo innocente,¬´ id est per eum innocentem ¬ªinnocens eris¬´ et cum eo Christo ¬ªelecto electus eris: et cum peruerso,¬´ id est diabolo, ¬ªperuerteris.¬´ Continuatio:

 Ideo dico quod in hac uita iustus et impius accipiunt retributionem pro meritis ¬ªquia tu¬´ Deus, in alia uita ¬ªsaluum facies populum humilem, et oculos superborum humiliabis.¬´ Per hec omnia supradicta intelligimus, quod Deus illuminat Ecclesiam. Que Ecclesia se uidens esse illuminatam, orat Deum, ut per ipsam illuminet ceteros conuertendo, et hoc est.

¬ªQuoniam tu illuminas lucernam meam,¬´ id est quosdam de Ecclesia ad hoc ut illuminent alios: qui dicuntur lucerna, quia in eis lumen sancti Spiritus resplendet. Meam dicit quia de sua societate sunt: et ¬ªtu, Domine Deus meus, illumina tenebras meas,¬´ id est infideles et idiotas, qui sunt in tenebris, quia de  Deo cognitionem non habent: ¬ªmeas,¬´ id est predestinati ut sint mei.

Rogo ut illumines tenebras, et hoc secure ¬ªquoniam eripiar,¬´ id est eripientur illi mei qui adhuc sunt tenebre ¬ªa tentatione¬´ diaboli ¬ªin te, id est per te ¬ªet in Deo meo,¬´ id est in auxilio Dei, in eo ¬ªtransgrediar murum,¬´ id est obstaculum peccatorum. Murus autem ille non est prorsus destructus, sed iusti Dei auxilio illum transcendunt.

Bene dico, ¬ªin Deo meo,¬´ quia ipse est ¬ªDeus meus¬´ et ¬ªuia eius,¬´ id est precepta ¬ªest impolluta,¬´ quia nichil immundum precipit facere: ¬ªet eloquia Domini,¬´ id est ipsa doctrina euangelica, est, ¬ªexaminata igni,¬´ id est cum diligenti examinatione sunt edita, id est Spiritu sancto. Qui  Spiritus sanctus ideo ignis dicitur, quia ardorem caritatis ponit in quibus est: et quamuis ita sit altus, tamen non deserit suos, sed ¬ªprotector est omnium sperantium in se.¬´

Nullus est alius Deus, nisi iste tantus Dominus ¬ªquoniam quis est Deus preter Dominum,¬´ id est preter eum qui ita dominatur? Aut, o uos, gentiles, ¬ªquis est Deus preter Deum nostrum?¬´ Quasi si uos Dominum nostrum non habetis, nullum Dominum habetis. Hic incipit de potentia Christi.

Nullus est ¬ªDeus preter Deum nostrum,¬´ et iste ¬ªDeus est, qui precinxit me,¬´ id est, preparauit me dominicum hominem diuina ¬ªuirtute¬´ ad pugnandum contra diabolum: et istud precingere fuit ab  ipsa conceptione. Precinxit dicit, contra hoc quod superius dixerat: ¬ªPreoccupauerunt me laquei mortis.¬´ Sicut enim originale peccatum preoccupauerat humanum genus in conceptione, ita Spiritus sanctus significabat Christum ab ipsa conceptione, et per hoc ¬ªposuit uiam meam immaculatam,¬´ id est omnia opera totius uite mee.

Qui etiam Deus ¬ªperfecit,¬´ id est perfectos fecit ¬ªpedes meos, id est affectus meos ¬ªtanquam ceruorum,¬´ id est similes ceruis. Sicut enim ceruus uitat spinas, et transilit fossas, et lutosa loca, et ascendit in montem, ita Christus spinosa et periculosa delicta seculi, et peccatorum foueas sancto uoluntatis affectu transilit, et ad celsa celorum peruenit, et hoc est, ipse Deus ¬ªstatuens me super excelsa.¬´

 Hic etiam Deus ¬ªdocet meas manus,¬´ id est operationes meas ¬ªad prelium¬´ contra diabolum: et tu, Domine, ¬ªposuisti,¬´ tu dico qui talem fecisti personam meam propriam ¬ªbrachia mea,¬´ id est illos per quos operor ego ¬ªut arcum ereum.¬´ Sicut si arcus ereus esset qui mitteret sagittas, quia ereus, infatigabilis esset: sic brachia Christi et sagittas mittunt quibus uulnerant corda hominum, et infatigabilia sunt.

Posuisti et ¬ªdedisti mihi protectionem,¬´ id est defensionem, que est causa ¬ªsalutis tue¬´ id est a te date, ¬ªet dextera tua,¬´ id est Filius tuus, ¬ªsuscepit me¬´ dominicum hominem. Quia dicturus erat quod Christus per suos uinceret alios, premittit  quamdam aptitudinem, per quam ostendit illos esse aptos ad hoc faciendum. Continuatio:

¬ªDextera tua suscepit me, et disciplina tua,¬´ id est iustitia qua tuos examinas, ¬ªcorrexit me,¬´ id est meos de preteritis, usque ¬ªin finem,¬´ id est usque ad consummationem: quia incorrectum remansit ¬ªet ipsa tua disciplina docebit me,¬´ id est meos, ne ulterius peccent.

Et per illos ¬ªdilatasti gressus meos,¬´ id est operationes meas per totum mundum notificasti ¬ªet uestigia mea,¬´ id est illi in quibus signa iustitie mee apparent, ¬ªnon sunt infirmata,¬´ id est non sunt superati ad hostibus. Necesse enim erat, ut illi qui erant missi, ut alios docerent, irreprehensibiles essent in omnibus.

 uel ita ¬ªdisciplina tua correxit¬´ meos et docuit, et sic ¬ªdilatasti¬´ in uirtutibus ¬ªgressus meos,¬´ id est discipulos meos qui dicuntur gressus. uel de Christo dicitur secundum Apostolum dicentem: ¬ªEx his que passus est, didicit obedientiam .¬´ Discipuli dicuntur ¬ªgressus,¬´ quia per eos Deus mundum ingreditur, et licet ita dilatati essent, non tamen superbierunt, sed sunt ¬ªsubtus me,¬´ id est mihi plenarie subditi, et ipsi idem qui preter aliud sunt ¬ªuestigia mea non sunt¬´ infirmati.

Et per istos tales ¬ªpersequar¬´ ego ratiocinando ¬ªinimicos meos,¬´ id est qui mihi contradicunt ¬ªet comprehendam illos¬´ in ratione, quia non habebunt intus quomodo possint resistere ¬ªet non conuertar¬´ ab increpatione eorum ¬ªdonec deficiant¬´  a secta sua, id est conuertantur.

Quosdam persequar ratione sicut dictum est, alios ¬ªconfringam¬´ in tribulatione ¬ªnec poterunt stare¬´ contra me, sed potius ¬ªsubtus pedes meos cadent,¬´ id est plenarie subiicientur mihi. Ostendit quod Christus quosdam sibi resistentes, suo dominio subiiciet, nunc de inimicis, id est, demonibus, et specialiter de Iudeis ingreditur. Continuatio:

¬ªPersequar inimicos,¬´ et tu, Domine, ¬ªinsurgentes in me,¬´ id est diabolos qui uolebant me opprimere, et regnum obtinere ¬ªsupplantasti,¬´ id est, inscientes deiecisti ¬ªsubtus me,¬´ id est sub potestate mea, quia nichil faciunt nisi permissione Christi:  et premittit causam per quam ostendit Christum esse dignum, cui subiicerentur illi demones, cum dicit:

¬ªPrecinxisti me uirtute¬´ deitatis ¬ªad bellandum¬´ contra demones et ¬ªinimicos meos¬´ Iudeos scilicet, qui dicuntur spiritales inimici Christi, partim ¬ªdedisti mihi dorsum,¬´ id est sequaces meos fecisti. Sicut enim famuli dicuntur dorsum domini, quia sequuntur eum a dorso, sic sequaces Christi dicuntur dorsum: et partim ¬ªdisperdidisti¬´ sed ¬ªodientes me,¬´ id est illos qui indurati sunt in odio mei.

¬ªDisperdidisti,¬´ et in ill adispersione ¬ªclamauerunt¬´ ut liberarentur ¬ªnec erat¬´ inter eos ¬ªqui saluos faceret,¬´ quia dux eorum erat diabolus, qui eos liberare non poterat; ¬ªclamauerunt etiam ad Dominum,  nec exaudiuit¬´ quia non querebant exaudiri per Filium.

Tu dispersisti, et ego ¬ªcomminuam eos,¬´ id est, conteram eorum uires ne possint colligi in robur ¬ªut puluerem,¬´ scilicet per subtractionem gratie faciam eos et dissolutos et instabiles, nec illos ita redactos in puluerem dimittam in quiete, sed illos ponam ¬ªante faciem uenti,¬´ id est, tales faciam qui deficiant, non exspectantes faciem uenti, id est soliditatem tentationis, in prima tentatione deficiunt, ¬ªet eos delebo,¬´ id est destruam ¬ªut lutum platearum.¬´ Ut lutum platearum et in seipso inquinatum est, et alios coinquinat transeuntes per plateam, sic Iudei et in se inquinati sunt, et alios per plateas ambulantes, id est per terrena desideria, coinquinant  exemplo uite sue male. Desideria carnalia plateam appellat, quia per ea sine omni refrenatione ad diabolum transitur. Et ne aliquis putaret, istis Iudeis deletis, Christum regnum suum amittere, ostendit se ab illis subtractum etiam obtinere regnum. Continuatio:

Illi delebuntur ¬ªme autem¬´ o Deus ¬ªeripies,¬´ id est, subtrahes ¬ªde contradictionibus populi,¬´ id est de contradicente populo Iudaico, qui semper mihi contradicit, et ereptum me ab illis ¬ªconstitues me in caput gentium,¬´ id est, ut sim rex gentium.

Ideo facies me regem gentium, quoniam ¬ªpopulus¬´ gentium scilicet ¬ªquem non cognoui¬´ corporali habitatione, nec prophetas misi, nec legem dedi ¬ªseruiuit mihi,¬´ id est, credidit mihi: quia quicunque credit,  seruit, et ita quod ¬ªin auditu auris,¬´ id est, ex quo audiuit ¬ªobediuit mihi.¬´ Laus ista gentium, est uituperatio Iudeorum.

Ideo eripies, quia illi qui debuerant esse ¬ªfilii¬´ mei, facti ¬ªalieni mentiti sunt mihi¬´ mendacia dixerunt de me, negantes me esse Filium Dei, et multa alia, et ipsi idem ¬ªfilii¬´ facti ¬ªalieni¬´ cum deberent innouari nouo homine ueniente ¬ªinueterati sunt,¬´ id est, cum ante essent ueteres, id est peccatores, magis peccatores facti sunt, et ipsi tales ¬ªclaudicauerunt,¬´ id est, errauerunt ¬ªa semitis suis,¬´ id est pro semitis suis a se inuentis. Ipsi autem inuenerunt quasdam traditiones, scilicet ut lauarent manus antequam comederent, et ne immundum tangerent. Unde et Dominus in Euangelio: ¬ªQuare  et uos transgredimini mandata patrum propter traditiones uestras?¬´  uel ita: ¬ªClaudicauerunt,¬´ id est, errauerunt ¬ªa semitis suis,¬´ id est, quas debuerunt facere suas, quia in Scripturis litteralem tantum intelligentiam et non spiritualem habent. Que Scripture ideo dicuntur semite, quia bene intellecte ducunt ad uitam. Claudicauerunt dicit per simile: sicut enim claudus uno pede firmus est, alioque infirmus, sic Iudei in litterali sensu sunt firmi, et spiritali infirmi: quia male et raro allegoria utuntur. Quorum claudicare claudus Iacob figurauit .

Ipsi claudicauerunt, mentiti sunt, sed ¬ªDominus uiuit,¬´ id est, uiget in suis et regnat: et ipse ¬ªDeus  meus sit benedictus,¬´ id est, laudatur et ipse Deus ¬ªexaltetur¬´ in multitudine credentium, dator ¬ªsalutis mee.¬´

Bene dico, sit benedictus, quia tu ¬ªdas uindictas mihi,¬´ id est, uindicas de inimicis. Et incipit hic commendatio munerum ¬ªet subdis populos¬´ ita quod ¬ªsub me,¬´ id est, quod mihi obedientes fiunt: tu dico liberator meus de inimicis meis¬´ etiam ¬ªiracundis,¬´ id est feruentissimis.

Et etiam ¬ªexaltabis me ab insurgentibus in me,¬´ quia quanto magis insurrexerunt, tanto magis Christus exaltatus est; et etiam surgentes diabolo sunt pressi, ¬ªet eripies me a uiro iniquo,¬´ id est populo Iudaico, uel a quocunque impio.

¬ªPropterea¬´ omnia ¬ªconfitebor tibi,¬´ id est laudabo  te, Domine, ¬ªin nationibus,¬´ id est in diuersis gentibus: ¬ªet psalmum dicam,¬´ id est, bonam operationem faciam ¬ªnomini tuo,¬´ id est, ad honorem tuum. Dum dicit, psalmum dicam, dat intelligere, quod non tantum bene operabitur, sed etiam aliis exemplum bone operationis erit.

Confitebor hoc dicens, Dominus iste est ¬ªmagnificans,¬´ id est magnificos faciens ¬ªsalutes regis eius,¬´ id est saluatos a rege suo, scilicet Christo: et hoc etiam dico, quod ipse facit omnia ex misericordia, et hoc est, et ¬ªipse est faciens misericordiam Dauid¬´ scilicet significatiuo ¬ªChristo suo,¬´ id est regi suo ¬ªet semini,¬´ id est sequacibus suis: et hoc non ad horam, sed ¬ªusque in seculum,¬´ id est quandiu seculum erit. uel ¬ªDauid Christo  suo,¬´ id est uncto suo, et ¬ªsemini eius,¬´ id est, Christo et sequacibus eius.



IN PSALMUM XuIII. TITULUS. In finem, alias uictori, psalmus Dauid.

¬ªCeli enarrant.¬´ Psalmus iste conuenit Dauid prophete qui hic loquitur: dirigens auditores in finem, id est, in Christum. Intendit enim auditores et maxime Iudeos monere, ut relicta sua uetustate ad Christi transeant nouitatem. Materia est incarnatio Christi de qua sic agit: commendat eam per commendatam predicationem, propriam commendationem, per bonam etiam legem, per bonam institutionem, quam mundo attulit. Commendat eam etiam orando se mundari a peccatis, ut digne possit laudare eam, et sic a predicatione incipit: uos  dimittite a uetustate mentem, et audite nouam predicationem, que maxime etiam ex dignitate ipsorum predicatorum ostenditur audienda, quia ¬ªceli¬´, id est, apostoli ¬ªenarrant¬´ ut rem non fictitiam, sed ueram ¬ªgloriam¬´, id est deitatem ¬ªDei¬´, id est Christi, ¬ªet firmamentum¬´, id est apostoli firmi qui sunt in hac predicatione Christi, ¬ªannuntiant¬´ tanquam rem gestam ¬ªopera¬´, id est miracula ¬ªmanuum¬´, id est operum eius, id est operatricis deitatis. Bene apostolos firmamentum uocat in predicatione Christi miraculorum, quia multi contradicebant, et multi eum passum uel mortuum predicare erubescebant. uel ita, ut opera sit nominatiuus singularis ¬ªopera manuum eius¬´, id est homo annuntiat  ¬ªfirmamentum¬´, id est, Ecclesiam esse firmatam, que Ecclesia firmata est, id est, stabilis facta est ab ipso Christo in inquietis fluctibus huius mundi. Quod significatum fuit per firmamentum quod fuit factum inter aquas. uel potest dici celos materialiter enarrare gloriam Dei, per stellam que mundo Deum factum hominem nuntiauit . Hic commendat ipsam incarnationem, per discretionem ipsius predicationis. Continuatio:

Celi predicabunt, et ita ¬ªdies,¬´ id est sapiens, ¬ªeructat uerbum¬´, id est, Filium Dei, ¬ªdiei¬´, id est sapienti. Eructat dicit ad similitudinem saturi: sicut enim aliquis satur ex interiori plenitudine eructat aliquid, sic sapiens ex abundantia loquitur, ¬ªet nox¬´, id est humilis, ¬ªindicat nocti,¬´ hoc est alii humili,  ¬ªscientiam¬´, id est temporalia de Christo, scilicet passionem, natiuitatem, etc. Idem secundum hoc quod humilibus humilia, sapientibus alta predicat, dies et nox appellari potest. Unde Apostolus Corinthiis: ¬ªInter perfectos loquimur sapientiam, uobis autem lac potum dedi, non escam .¬´ Postquam ostendit discretionem predicationis, ostendit magnificentiam eius predicationis. Continuatio:

¬ªCeli enarrant gloriam, ¬´ et omnibus linguis enarrant, et hoc est ¬ªnon sunt loquele¬´, id est lingue, ¬ªneque sermones¬´ modi locutionum: alio enim modo in eadem lingua loquimur sapientibus, alio modo mediocribus, alio modo inferioribus ¬ªquorum¬´ sermonum ¬ªnon audiantur uoces eorum.¬´ Rursus commendat eamdem predicationem per latitudinem  scilicet, quia per omnes terras diuulgata. Continuatio:

Omnibus linguis sunt locuti, et non in una terra tantum, ¬ªsed sonus eorum¬´, id est fama eorum, ¬ªexiuit in omnem terram,¬´ et non tantum modo sonus, sed etiam ¬ªuerba¬´ ipsa ¬ªeorum,¬´ scilicet quod dicebant Christum incarnatum, natum, et cetera. Exierunt ¬ªin fines terre¬´, id est, in ultimas partes terre, et non in una parte terre tantum, sed in omnes: et hoc est quod dicit: ¬ªorbis terre,¬´ scilicet in circuitu. Hic commendat ipsam incarnationem per seipsam, ostendendo dignitatem ipsius. Continuatio: ¬ªCeli enarrant,¬´ et hec omnia fiunt. Et quare hoc? quia Filius Dei uenit in mundum, et hoc est.

 ¬ªPosuit tabernaculum¬´, id est, carnem suam in qua militauit Deo ¬ªin sole¬´, id est, in manifesto, uel in estu tribulationis, uel in uirgine, in qua humanitati coniunctus est, ¬ªet ipse tanquam sponsus¬´, id est, similis sponso, scilicet, bene ornatus uirtutibus, ita ut amica sua, id est Ecclesia, libenter eum reciperet, sicut aliqua sponsa sponsum ¬ªprocedens de thalamo¬´, id est, de utero uirginis, ubi fuit facta sponsio, quia quando deitas uniuit se humanitati, cetere humane nature se liberatorem promisit: ¬ªthalamo dico suo¬´, id est sibi conuenienti: quia nullus a Deo potens rex tam bonum thalamum habuit.

Et ipse ita procedens ¬ªexsultauit ad currendam  ¬ªuiam,¬´ scilicet exsultanter cucurrit uiam, scilicet omnia opera que fecit ¬ªut gigas¬´, id est comparabilis giganti. Sicut enim gigas non timet minas, non curat mollitiem, infatigabilis est: sic et Christus. Quia dixerat ¬ªposuit, et exsultauit,¬´ et non determinauit quis ille esset, quasi aliquis quereret, quis est ille? per quedam indicia ostendit esse Filium Dei, dicens: ¬ªEgressus illius¬´ qui hoc fecit, est ¬ªa summo celo¬´, id est a Deo Patre, quo nichil altius est. Egressio Filii fuit manifestatio, quia cum prius esset occultus, per carnem se manifestauit. Per hoc quod dicit egressio, personarum distinctionem insinuat: per hoc quod dicit a summo, notat quod in summo, et sic eum Deo Patri equalem.

Egressio fuit a Patre, et ipse qui egressus est, in  ascensione occurrit, id est, Patrem sibi inuenit ¬ªet ille occursus eius fuit usque ad summum eius,¬´ id est ad Patrem, quia nullum preter Patrem inuenit, sibi equalem. Unde dicitur: Egressus eius a Patre, regressus eius ad Patrem: ¬ªnec est qui se abscondat¬´, id est, excuset ¬ªa calore eius¬´, id est a Spiritu sancto: quia ille omnia que in homine sunt nouit. Unde dicitur: ¬ªCum uenerit Paracletus, ille arguet mundum de peccato et de iudicio .¬´ Per calorem Spiritum sanctum accipimus, quia ipse uero igne fidelium corda succendit. Unde Dominus ait: ¬ªIgnem ueni mittere in terram, et quid uolo, nisi ut ardeat?¬´  Et hic per calorem tertiam personam notat. Hic per legem et institutionem ipsius, ipsam incarnationem incipit commendare.  Sub nomine legis continentur ista sex: lex, testimonium, iustitia, preceptum, timor, iudicia. Continuatio:

Ipse egressus est, et illius ¬ªDomini lex I, id est prohibitio, est ¬ªimmaculata¬´, id est immaculatos faciens, quia prohibet mala, et nichil prohibet quod faciendum sit. Et est etiam ¬ªconuertens¬´ non tantum manus a malis operibus, sed ¬ªanimas¬´, id est uoluntates, quod nullatenus optent mala, et hoc facit per terrorem pene: et est etiam ¬ªtestimonium Domini,¬´ id est, promissio eterni boni facta a Domino. Ideo promissio Christi testimonium dicitur, quia sicut testimonium nos certos reddit de re incerta, sic Christi promissio nos certos reddidit de uita eterna, que erat incerta nobis. Testimonium  dico ¬ªfidele¬´, id est, credibile, et istud testimonium ¬ªprestans sapientiam¬´, id est cognitionem de Deo, non elatis, sed ¬ªparuulis¬´, id est humilibus. Humilis enim, audita promissione eterni boni, sollicite inquirit illius cognitionem.

¬ªIustitie¬´ illius etiam ¬ªDomini¬´, id est ille operationes quas ille docet facere, scilicet uisitare infirmos, panem dare pauperi, et cetera, sunt ¬ªrecte¬´, id est, naturales: quia ipsa natura hoc exigit, ut nostre nature tribulate compatiamur, nostra communia indigentibus faciamus, quia ipse iustitie sunt ¬ªletificantes corda.¬´ Letatur enim interius qui bene agit: ¬ªpreceptum etiam Domini,¬´ illud scilicet de caritate, spirituale est ¬ªlucidum¬´ quantum ad  se ¬ªilluminans oculos¬´ interiores. Quanto enim aliquis caritate accenditur, tanto maiore Dei cognitione perlustratur.

¬ªTimor¬´ etiam illius ¬ªDomini¬´ est ¬ªsanctus,¬´ id est faciens sanctos. Est quidam timor qui non est bonus, scilicet timere tribulationes corporis. Unde Dominus: ¬ªNolite timere eos qui occidunt corpus, animam autem non possunt occidere .¬´ Est quidam alius timor, qui bonus est, qui sic definitur: dilectio et reuerentia cum pauore. Diligimus enim Deum propter misericordiam, pauescimus autem propter iudicium; et de hoc timore hic agitur, quem Dominus in Euangelio comprobat, dicens: ¬ªPotius eum timete, qui potest animam et corpus mittere in gehennam ;¬´ et ille timor  ¬ªpermanet in seculum seculi,¬´ id est quandiu succedit seculum seculo, id est per totam uitam hanc: uel ¬ªin seculum¬´ subsecutiuum huius ¬ªseculi,¬´ id est in eternum: quia etiam in alia uita diligemus Deum, nec potest unus non diligere: et propter omnipotentia ¬ªiudicia¬´ etiam, id est predicta precepta ¬ªDomini¬´ quibus precipit aliquid fieri, sunt ¬ªuera¬´ et non indigent testimonio exteriori, sicut pleraque humana iudicia, sed sunt ¬ªiustificata in semetipsa¬´ quia per se apparent iusta. Ideo precepta Domini dicuntur iudicia, quia cum discretione facit, et iudicia fiunt.

Et ista iudicia sunt ¬ªdesiderabilia,¬´ id est digna desiderari, ab his qui non habent ¬ªsuper aurum et lapidem¬´ non quemlibet, sed ¬ªmultum pretiosum¬´  et per hec duo que in omnibus mundanis cariora sunt, innuit preceptum Domini omnibus mundanis et pretiosius esse et carius.

Desiderabilia sunt his qui non habent, sed qui habent, his sunt ¬ªdulciora super mel¬´ quodlibet et sua uia, sed mel dico quod est in fauo, et hoc est ¬ªsuper mel et fauum.¬´

Et per hoc patet quod sunt dulciora et digniora, quia ¬ªseruus tuus custodit ea¬´ et in hoc non stulte agit, quia ¬ªin custodiendis illis retributio multa,¬´ scilicet pro his dabitur custodienti uita eterna. Hic incipit rogare, ut Deus ipsum mundet a delictis, ut digne laudare possit incarnationem, et de ea cogitare et digne loqui. Continuatio:

Ego laudo illam incarnationem, et ut digne possim  laudare ¬ªmunda me a delictis meis.¬´ Occulta uocat peccata illa que ex se sunt, scilicet, que nullo suggerente fiunt, que secundum naturam suam non cognoscuntur. Ego dico occulta; quia ¬ªquis intelligit delicta?¬´ Nemo scilicet; id est, quis est memor omnium delictorum suorum? Unde Paulus: ¬ªNihil mihi conscius sum, sed non in hoc iustificatus ; ¬ªet parce¬´ mihi ¬ªseruo tuo ab alienis peccatis,¬´ id est ab homine, uel diabolo suadente que committuntur. uel ¬ªab alienis,¬´ id est hominibus uel diabolis: parce, dico, scilicet ne inducant in tentationem.

Et benedico, debes parcere, quia ¬ªsi¬´ maligni ¬ªnon fuerint mei dominati¬´ cum sim mundatus a  propriis ¬ªtunc ero immaculatus¬´ a communibus peccatis ¬ªet etiam emundabor a delicto maximo,¬´ id est a superbia, que ideo delictum maximum dicitur, quia per illud etiam angeli ceciderunt et homo et maxime regnat etiam in bonis.

Etsi ero huiusmodi, tunc ¬ªerunt eloquia oris mei¬´ talia ¬ªut complaceant¬´ tibi ¬ªet meditatio cordis mei¬´ unde procedunt eloquia, erit ¬ªin conspectu,¬´ id est in beneplacito ¬ªtuo semper.¬´

Tu, dico, ¬ªDomine,¬´ qui es ¬ªadiutor meus¬´ in bonis ¬ªet redemptor¬´ a malis.



IN PSALMUM XIX. TITULUS. In finem, seu uictori, siue ad uictoriam, psalmus Dauid.

¬ªExaudiat te.¬´ Loquitur hic Propheta, dirigens  nos in finem, id est in Christum. Materia sunt prospera in Ecclesia, que uidebantur multo tempore post futura. Preuidebat enim Propheta Ecclesiam prosperari in aduentu Christi, in acceptione sacrificii, etc. De ea autem sic agit: optat illa euenire Ecclesie, et affirmat quoniam euenient. Et cum sic ostendit se optare, preponit nobis se exemplum pietatis, per quod nos ad pietatem inuitare contendit: et ab optione sic incipit:

O Ecclesia! ¬ªDominus exaudiat te in die tribulationis,¬´ id est in tua maxima necessitate: et per partes ponit exauditionem, cum dicit ¬ªprotegat te,¬´ id est sit tibi clypeus ¬ªnomen Dei Iacob,¬´ scilicet sicut Deus protegit Iacob, protegat te. Ecclesiam protegat sicut Iacob, quia sicut Iacob supplantauit  primogenito benedictionem , sic Ecclesia Synagoge nomen Dei, id est famam Dei: quia diuinam essentiam tantum per famam intelligimus, ipsam autem rem nondum habemus. Unde Apostolus: ¬ªuidemus nunc per speculum in enigmate, tunc autem facie ad faciem .¬´

Et etiam ¬ªmittat tibi auxilium¬´ ad cooperandum ¬ªde sancto,¬´ id est de Christo, uel de celo ¬ªet tueatur te¬´ contra malum ¬ªde Sion,¬´ id est de speculatione, scilicet, de diuinitate sua, per quam speculatur omnia.

¬ªMemor sit,¬´ id est memorem se ostendat per aliquam remunerationem ¬ªomnis sacrificii tui,¬´ id est illius oblationis, que quotidie fit in altari. Omnis ideo dicit, quia licet unum sit, tamen in infinitis locis  idem fit: et idem sacrificium quod uocatur ¬ªholocaustum,¬´ id est totum incensum, quod totum se obtulit Deo secundum corpus et animam patiendo usque ad ipsam mortem. Hoc tale sacrificium ¬ªfiat pingue,¬´ id est acceptabile. Trahitur hoc a sacrificiis antiquorum, quorum pingue sacrificium Deo magis placere dicebatur.

¬ªTribuat etiam tibi secundum cor tuum,¬´ id est intellectum tuum, ita ut sicut intelligis, Deus confirmet in te, ne peruertaris ad aliquem errorem ¬ªet omne consilium tuum confirmet.¬´ Consilium sancte Ecclesie est, ut neque aduersis frangatur, neque prosperis extollatur. Et merito hoc peto, quia ero particeps illius boni. Et hoc est.

 ¬ªLetabimur¬´ ego et filii Ecclesie, quorum ego sum unus ¬ªin salutari tuo,¬´ id est in Iesu tuo ¬ªet magnificabimur,¬´ id est, magni efficiemur ¬ªin nomine¬´ Domini ¬ªDei nostri,¬´ id est quod in hoc seculo nomen eius portabimus, id est Christiani uocabimur.

Quia particeps ero, ideo opto, ut non tantum predictas petitiones, sed ¬ªomnes petitiones tuas impleat Dominus;¬´ quod toties ponit optationes, affectum sue pietatis ostendit. Hic incipit confirmare, quia uere ea propria euenient Ecclesie, que optauerat Ecclesie. Opto impleat, et affirmo quod implebit, quia ¬ªnunc,¬´ id est, tanto tempore ante aduentum Christi ¬ªcognoui, quem saluum fecit Dominus¬´ Pater ¬ªChristum,¬´ id est regem ¬ªsuum¬´ in resurrectione.  Continuatio:

Saluum faciet in resurrectione et ascensione, et etiam ¬ªexaudiet illum¬´ clamantem pro nobis representatione humanitatis ¬ªde celo,¬´ id est de carne sua, uel de celo materiali ¬ªsancto suo¬´ quia ¬ªsalus est dextere eius,¬´ id est Filii eius. Ipse enim totius salutis dator est, et illa salus non est in infirmitate, sed ¬ªin potentatibus,¬´ id est in magnis potentiis, qua nullo modo potest destrui sicut laus humana.

Salus istius Domini est in potentatibus, sed ¬ªhi¬´ non attendentes gloriantur, scilicet ¬ªin curribus¬´ et hi alii ¬ªin equis¬´ et per currus et equos notat maximos honores, scilicet duo genera triumphorum: ¬ªnos autem inuocabimus¬´ habitatorem nostrum ¬ªin nomine Dei nostri,¬´ id est per hoc quod tantum Dei  nomen habemus, sed Christiani uocamur: uel famam ipsius habemus sine cognitione essentie. Ipsi sunt in curribus et in equis, et nos habemus spem in Domino, et illa superbia illis ad malum euenit, nostra autem humilitas in bonum nobis. Et hoc est.

¬ªIpsi obligati sunt¬´ in uinculo peccatorum ¬ªet ceciderunt¬´ de uitio in uitium; ¬ªnos autem surreximus¬´ a peccatis ad uirtutes: et non fuit illa resurrectio per equalitatem, nec fuit qualiscunque, scilicet de uno ad alterum, et hoc est ¬ªerecti sumus.¬´ Dicendo surreximus, notat arbitrii libertatem. Dicendo erecti sumus, notat gratiam adiutricem.

Et istum regem qui tales nos facit, ne permittas morte detineri, sed tu, ¬ªDomine, saluum fac¬´ illum¬´  ¬ªregem¬´ resuscitando ipsum: et per illum saluatum ¬ªexaudi nos in die qua inuocauerimus,¬´ id est, in tempore presentis uite, in quo licet inuocare. uel precipue in die resurrectionis, ereptis fidelibus a tenebris mortis.



IN PSALMUM XX TITULUS. In finem, seu uictori, alias ad uictoriam psalmus Dauid.

¬ªDomine, in uirtute¬´ materia est Christus rex, de eo sic agit: Describit uirtutem et gloriam eius, optat ut faciat quod bonus rex debet facere, scilicet parcere subiectis et debellare superbos. Intentio est, Iudeorum incredulitatem improbare. Dum enim  Christum ita gloriosum et potentem ostendit, admonet Iudeos, ut a sua infidelitate discedant: deterret et eos, confirmans quod ipse suos inimicos puniet, cum dicit: ¬ªPones eos ut clibanum ignis.¬´ Et ad uirtutis descriptionem sic incipit, et ad Deum Patrem dirigit orationem, sic dicens: ¬ªDomine, rex¬´ iste Christus scilicet ¬ªletabitur¬´ non uelut alii reges, qui aliquando cedunt hostibus, sed ¬ªin uirtute tua¬´ in eadem potentia quam tu habes per adiunctam diuinitatem: tibi etiam rex ille ¬ªexsultabit¬´ corporaliter ¬ªsuper salutari tuo,¬´ id est, de saluatione, quam tu per eum facies humano generi: uel intendens supra salutare tuum ¬ªuehementer.¬´ Bene dicit, ut quanta sit copia in beneficio, tanta sit gaudii magnitudo.

 Exsultabit et merito, quia tu ¬ªtribuisti ei desiderium cordis eius.¬´ Spirituale Christi desiderium fuit: ut per mortem suam humanum genus redimeret. Cum omne desiderium sit cordis, ideo tamen apponit cordis, ut magis desiderium per expressionem notet, sicut in Euangelio: ¬ªDesiderio desideraui:¬´ et etiam a ¬ªuoluntate¬´ spiritali quidem ¬ªlabiorum eius,¬´ id est, quam ipse per labia proferebat ¬ªnon fraudasti,¬´ id est, nichil remansit inexpletum, quod ipse spiritaliter peteret: uel si habeatur, uoluntatem, dicemus ¬ªnon fraudasti eum¬´ negando uoluntatem ei.

Et merito tribuisti eius desiderium ¬ªquoniam¬´ tu ¬ªpreuenisti eum¬´ ante natiuitatem ¬ªin benedictionibus,¬´ scilicet dans illi benedictiones, faciens  immunem a peccato, perfectum iustitia, que nostrarum quoque benedictionum causa fuerunt. Benedictionibus dico ¬ªdulcedinis¬´ quia ipse dulces fuerunt Christo, quia semper puritas sue conscientie placuit. Quod dicit Christum preuentum fuisse benedictionibus dulcedinis, dicit ad differentiam illorum qui preuenti sunt maledictione amaritudinis, id est, peccato originali. Ponit aliam gloriam Christi, dicens: ¬ªposuisti¬´ eternaliter ¬ªin capite,¬´ id est, in propria persona Christi que est caput totius Christi, scilicet, dignior pars in toto Christo: totus Christus dicitur caput et corpus: ¬ªcoronam¬´ id est, apostolos, qui ideo corona dicuntur, quia sicut corona reddit personam insignem, et est premium uictorie: et illa corona fuit ¬ªde lapide  pretioso.¬´ Apostoli propter soliditatem et stabilitatem lapides appellantur: pretiosi, propter uirtutum fulgorem. Exsequitur gloriam eiusdem regis per alias partes.

¬ªuitam¬´ etiam eternam scilicet ¬ªpetiit a te.¬´ Et hic notatur uera humanitas, que non putat se sibi esse sufficientem, sed per humilitatem uitam a Domino sempiternam petit: ¬ªet tribuisti longitudinem dierum¬´ non solum per centum annos, sed ¬ªin seculum¬´ subsecutiuum huius ¬ªseculi,¬´ id est, usque in finem seculi, et etiam in seculum subsecutiuum isti seculo. Non dicit longitudinem dierum esse in futura uita, ideo quod ibi fuit dies, sed propter spatium.

 ¬ªImpones etiam super eum¬´ ut super fundamentum ¬ªgloriam¬´ gloriosos scilicet martyres ¬ªet magnum decorem,¬´ id est magnos decores, ut Martinum et Hilarium, et ceteros confessores: ideo ¬ªimpones super eum,¬´ quia ¬ªgloria eius magna in salutari tuo,¬´ id est in uerbo tuo sibi unito, cuius glorie decens erat manifestatio, que demonstrata est per hoc quod apostoli super eum fundati sunt. Bene dico impones super eum gloriam, et hoc, quoniam ipse est benedictio omnium gentium, et hoc est:

¬ªQuoniam dabis eum in benedictionem¬´ in hac uita dando uirtutes, et ¬ªin seculum seculi,¬´ id est, in alia uita dando coronam. Hic confirmat promissionem, que facta est Abrahe: ¬ªIn semine tuo benedicentur omnes gentes .¬´ Et  etiam ¬ªletificabis eum in gaudio¬´ quod sui habebunt ¬ªcum uultu tuo,¬´ id est, in presentia tua, scilicet, quando fruetur perfecta cognitione tui. Tunc enim erit perfecta letitia, cum tradiderit regnum Deo Patri. Ponit causam omnium predictorum, ut sic dicamus: Ideo Deus dedit huic regi longam uitam, et alia que predicta sunt, quia ¬ªrex¬´ iste ¬ªsperat,¬´ id est, omnium spem posuit ¬ªin Domino,¬´ et non facit hoc pro confidentia meritorum, sed potius ¬ªin misericordia¬´ ipsius Dei; ¬ªnon commouebitur¬´ a confidentia ipsius misericordie: et merito, quia ¬ªAltissimi est illa misericordia. Ostensa uirtute et gloria ipsius regis, transit ad secundam, scilicet, optat ipsum regem exercere iustitiam in bonos et malos. Hucusque direxit ad Patrem uerba,  modo dirigit ad Filium.

Quandoquidem tu talis es rex, ideo o Domine, ¬ªinueniatur manus tua,¬´ id est, operatio tua ¬ªab omnibus inimicis tuis,¬´ id est, omnes qui modo sunt inimici, diligenter inquirentes opera tua, imitentur ea: et si qui nolunt ea ita inuenire ¬ªdextera tua,¬´ id est, uirtus tua ¬ªinueniet¬´ ad eorum damnationem ¬ªomnes¬´ eos ¬ªqui te oderunt.¬´

Opto ut punias eos, et uere facies, quia tu ¬ªpones eos in clibanum ignis¬´ id est, similes clibano ignis: quia sicut clibanus interius continet ardorem ignis, ita isti continent in se ardorem male conscientie sue. Pones dico ¬ªin tempore uultus tui,¬´ id est, in die iudicii in quo tu ostendes uultuositatem tuam, id est iram tuam. uel ¬ªin tempore  uultus tui¬´ in quo tu ostendes tuis perfectam cognitionem presentie tue. Clibanus est, quicunque furnus, uel proprie uas quod calescit in igne, ut subtus coquatur, uel aliquid tale: et ille idem ¬ªDominus¬´ qui posuit eos ut clibanum ¬ªconturbabit eos in ira sua¬´ cum dicet: ¬ªIte, maledicti in ignem eternum .¬´ Qua data sententia mox ¬ªdeuorabit,¬´ id est, torquebit, ¬ªeos ignis¬´ materialis. Cum dicit ignis, notat genus tormenti quod interius torquet. ¬ªPones eos ut clibanum,¬´ et etiam ¬ªperdes fructum,¬´ id est bona opera ¬ªeorum,¬´ remota ¬ªa terra¬´ uiuentium: cum uero desisterent a bono, perdebantur bona opera eorum, quia licet faciant aliquod remedium pene, non tamen  ualet ad salutem: ¬ªet semen,¬´ id est, uota ¬ªeorum¬´ que dicuntur semen, quia sicut ex semine procedit fructus, ita ex uotis opera. Semen dico separatum ¬ªa filiis¬´ uerorum ¬ªhominum.¬´ uel semen, id est, sequaces.

Ideo quidem perdes eos ¬ªquoniam mala, id est destructionem, quam sibi a Romanis inferri timebant declinauerunt in te,¬´ id est, uerterunt in te: cum te morti traderent ¬ªconsilia cogitauerunt, que non potuerunt stabilire.¬´ Cogitauerunt enim per mortem ipsius retinere locum et gentem , per quam potius utrumque perdiderunt.

Perdes eos, et ¬ªideo pones eos dorsum,¬´ id est curuos ad terrena et non intuentes celestia, scilicet asinos demonum, ideo ¬ªuultum,¬´ id est cognitionem  tuam, qui deberet esse ¬ªeorum preparabis¬´ per introductionem gentium, et per asperationem glorie ¬ªin reliquiis tuis,¬´ id est, ut ipse reliquie habeant cognitionem tui. Reliquias accipit illos, qui se faciunt humiles et abiectos.

Tu pones eos dorsum, et ut hoc possis facere ¬ªexaltare in uirtute,¬´ id est per uirtutem deitatis, et ¬ªcantabimus uoce et corde¬´ ¬ªet psallemus¬´ bene operando ¬ªuirtutes tuas¬´ laudando scilicet et imitando. In cantando contemplatiuam, in psallendo uero actiuam uitam intelligimus.



IN PSALMUM XXI. TITULUS. In finem pro susceptione matutina, psalmus Dauid.

 ¬ªDeus, Deus meus, respice.¬´ Psalmus iste conuenit Dauid, id est Christo, habitus pro susceptione matutina. Susceptio matutina hic accipitur Christi resurrectio, facta quando corpus corruptibile suscepit incorruptionem, et mortale immortalitatem . Per hanc susceptionem Christi habemus certitudinem nostre susceptionis. Quod autem Dominica susceptio, id est resurrectio, mane fuit facta sacramentum est, quia per hoc datur intelligi, quod ipsa est principium nostre resurrectionis, et ipsa resurrectio totum mundum illuminauit: sicut sol mane oriens paulatim ascendit, ut totum mundum illuminet. Et hic psalmus pro susceptione matutina agit, quia nouam nobis institutionem proponit. Proponit enim hominem iustum derelictum et passum, et  etiam gloriam Dei Patris quam exhibet ei Christus resuscitatus, in quo etiam commendatur assumptio matutina, quia propter illam assumptionem fit glorificatio illa tota Dei. Habet alia translatio, pro cerua matutina, et tunc intelligimus per ceruam humanitatem Christi, que naturam cerui habuit, quia in mane ista lutosa deseruit. Institutio noua in Christo fuit, quia ante Christum Deus iustis tanquam infirmis temporalia bona remunerare solebat. Christo autem, cum omnibus iustior esset, temporalia bona non tribuit, sed aduersa huius mundi, ut sic bona celestia obtineret; et per hoc dedit intelligere, quia iam post Christum temporalia bona hominibus non remuneraret, sed eterna. Materia est dominicus  homo: de eo sic agit: Ostendit derelictum, ostendit passum. uel materia est passio Christi: ostendit postea gloriam Dei, in quo etiam gloriam Christi ostendit. Intendit nos hortari ad sustinenda aduersa, ut exemplo ipsius appetamus prosperari in temporalibus, sed sustinendo aduersa, celestia exspectemus: et per hoc dirigit nos in finem, id est, in Christum. uox ipsius Christi directa ad Patrem, et incipit a derelictione sic.

¬ªDeus, Deus meus.¬´ Quod bis ponit ¬ªDeus,¬´ notat se habere necessitatem orandi. Quod dicit ¬ªmeus¬´ notat se familiaritatem ad ipsum habere ¬ªrespice in me¬´ non deficiam in ista derelictione. ¬ªRespice in me¬´ non est in Hebreo, sed septuaginta interpretes apposuerunt, secundum quos translatio hec facta  est. ¬ªRespice¬´ dico ¬ªquia me dereliquisti¬´ et non abundantem in temporalibus, sicut priores iustos fecisti, sed potius egentem ¬ªquare me¬´ iustum sic dereliquisti? Non ponit admirationem quod ipse admiraretur, sed ut ostendat nos debere admirari, quod ipse tam perfectus non habuerit temporalem remunerationem sue iustitie, sicut priores iusti. Unde dat nobis intelligere, non esse iustitie exspectandam remunerationem temporalium, sed celestium: et non tantum me egenum fecisti, sed es ¬ªlonge a salute mea,¬´ id est, permittis me tribulari, et hoc ideo, quia ¬ªuerba delictorum meorum,¬´ scilicet fidelium, id est delicta mea clamantium, sunt ¬ªlonge a salute mea,¬´ id est, faciunt te longe a salute mea: longe, quia delicta non rogant mihi uitam  temporalem, sed mortem per quam deleantur. Delicta: dicit sua, non quod ipse fecisset, sed pro eis portauit penam, uel ¬ªdelictorum meorum,¬´ hominum. Exsequitur derelictionem. Non tantum me ¬ªdereliquisti,¬´ sed etiam me clamantem non exaudies, et hoc est:

¬ªDeus meus, clamabo per diem,¬´ id est, per tempus aliquod: uel per diem, id est, in prosperitate ¬ªet¬´ clamorem istum ¬ªnon exaudies in nocte,¬´ id est, in aduersitate ¬ªclamabo nec exaudies.¬´ In nocte clamauit, ut in imminentia passionis cum diceret: ¬ªPater, si fieri potest transfer a me calicem istum: uerumtamen non mea uoluntas sed tua fiat .¬´ In die clamauit, cum eum in regem Iudei constituere uoluerunt . Cum dicit Christum  se clamantem, et non esse exauditum, intelligendum est eum clamare secundum naturalem uoluntatem, non secundum spiritualem. In omni enim iusto duplex uoluntas, naturalis scilicet, et spiritualis: naturalis est semper de temporali, scilicet, ut homo uitam presentem diligat, mortem timeat, et similia. Hec autem uoluntas peccatum non est, si spirituali uoluntati consentiat: sicut in Christo qui cum peteret secundum naturalem uoluntatem, ut calix transferretur a se, consentiens potius spirituali subiunxit: uerumtamem non mea uoluntas, sed tua fiat: sic et iusti alii. Si uero spirituali naturalem preponat, peccatum est, ut si quis cum necesse sit mori pro fide, uitam custodiat. Et cum in omnibus aliis  iustis ex necessitate sit illa naturalis uoluntas, in Christo tantum fuit non ex necessitate, sed ex uoluntate. Posset enim adiuncta diuinitas omnem eiusmodi uoluntatem expellere. uoluit autem ideo timere, ut de se aliis exemplum relinqueret: quod si in passione timerent, non ideo desperarent, sed potius tamen uoluntati Dei, quam sue obedirent. Et contra hoc quod aliquis posset dicere: Stulte clamasti, cum scires te non exaudiendum, dicit: hoc ¬ªnon ad insipientiam mihi¬´ est imputandum: quia quod sic fui derelictus, passus, clamans non exauditus, magna fuit sapientia. Per hoc enim fuit mea glorificatio, et humani generis reparatio.

Tu me dereliquisti, clamantem non exaudisti, sed tamen ¬ªtu habitas¬´ in me ¬ªsancto¬´ tu dico ¬ªlaus  Isrel,¬´ id est, quem laudabat Isrel, propter collationem bonorum temporalium. uel, qui facis laudabilem Isrel conferendo temporalia bona. Per Isrel accipimus quemcunque iustum de priori populo, quibus Deus dabat remunerationem sue iustitie, temporalia bona contrario modo quam huic iusto.

Bene dico laus Isrel, quia ¬ªin te sperauerunt patres nostri¬´ de habendis prosperis ¬ªsperauerunt¬´ etiam de remouendis periculis, et tu ¬ªliberasti eos¬´ sicut in mari Rubro . Ad te clamauerunt, ueluti in deserto pro aqua, pro cibo, et salui facti corporaliter recipiendo petita . Quid singula enumerem? ¬ªIn te sperauerunt, et non sunt confusi,¬´ id est, erubescentiam  non habuerunt quod in nullo quod sperauerunt fraudati sunt. Illi patres in omnibus sunt prosperati, ¬ªego autem¬´ qui perfectissimus eram et iustus ¬ªuermis sum,¬´ id est, conculcatus ut uermis ¬ªet non homo,¬´ id est, non considerabant meam humanitatem: et etiam ¬ªopprobrium himinum,¬´ id est, in quem proiiciebant homines sua opprobria ¬ªet abiectio plebis,¬´ id est, de quo dicebatur: Nunquam populus erit mundus, nisi abiiciatur. uel ita ¬ªego sum uermis¬´ habens uerbis naturam, scilicet, quia sicut uermis sine semine patris procreatur de terra, ita Christus de matre tantum, ¬ªnon homo¬´ tantum, sed et Deus. uel ¬ªnon homo,¬´ id est peccator, quia peccatum quod est proprium hominis non habuit.

 Ego tam dignus, opprobrium hominum sum: et cum opprobrium sum, ¬ªquia omnes uidentes me deriserunt,¬´ scilicet ¬ªsunt locuti¬´ de me ¬ªlabiis.¬´ Loqui labiis, est sine rationabili meditatione loqui: et sic etiam me deriderunt, mouerunt, scilicet capita sua . Mouere caput est genus derisionis.

Deridendo dixerunt: ¬ªSperauit in Domino¬´ ut ipse dicit, modo ¬ªeripiat eum¬´ a manibus nostris, uel saltem ¬ªfaciat eum saluum¬´ resurgere ¬ªquoniam uult eum.¬´ Ipsi dicunt eripiat eum et similia, sed tu, Domine, ¬ªne discesseris a me,¬´ id est, fac me resurgere.

Et premittit causam, quare non debet discedere  sic: ideo ne discesseris, ¬ªquoniam tu es qui extraxisti me de uentre,¬´ quia tu solus natura nulla adiuuante fecisti me nasci: quia cum in aliis soleat natura operari cum diuinitate, in isto solo operata diuinitas, non natura: et propter hoc non debes discedere, quoniam tu es ¬ªspes mea a iuuentute mea,¬´ id est cum adhuc sugerem ubera, totam spem meam posui in te. In hoc maxime notat perfectionem Christi: et propter hoc iterum non debes discedere, quia ¬ªproiectus sum ex utero,¬´ id est ex quo sum natus, uilis habitus sum et egenus, uelut quilibet abiectus, scilicet non sum proiectus in Adam, scilicet non recepit me peccatum, sed ¬ªin te¬´ qui me custodisti immunem ab omni peccato, propter quod non debes discedere a me. Et item propter hoc, quoniam ¬ªtu es  Deus meus,¬´ id est unitus: non tantum quando patebat per miracula, sed ¬ªde uentre,¬´ id est ex illo tempore in quo adhuc eram in uentre. Cum inuocat ne discesseris, ponit deprecationem contra derelictionem.

Rogo ne discedas, et opus est, ¬ªQuoniam tribulatio proxima est,¬´ id est iam mihi imminet. uel proxima, quia in mea propria persona est. Quod enim fit in rebus nostris uel amicis, propinquum est; quod autem in nobis ipsis, proximum est. Item propter hoc opus est, ¬ªquoniam non est¬´ alius ¬ªqui adiuuet.¬´ Hic incipit de passione.

Bene dico, quod tribulatio proxima est, quoniam uituli multi,¬´ id est multitudo populi Iudaici qui lasciuiebant contra Christum, nullo compressi iugo: contra eum sicut uituli lasciuiunt, quos nondum comprimit  iugum. Hi tales uituli ¬ªcircumdederunt me¬´ ex quo inceperunt usque in ipsam mortem ¬ªtauri pingues,¬´ id est ipsi principes contra Christum feroces ¬ªobsederunt me¬´, id est mora et consilio quesierunt me morte expugnare, ad modum obsidentium.

Et hi obsidentes et circumdantes ¬ªaperuerunt os suum,¬´ id est multa locuti sunt ¬ªsuper me,¬´ id est ad meam depressionem, ¬ªsicut leo rapiens et rugiens¬´ rapuerunt, cum ante iudicem traxerunt.

Deinde ¬ªeffusus sum,¬´ id est occisus sum fundendo sanguinem in latere. Et hoc est quod dicit: ¬ªsicut aqua.¬´ Et bene comparat mortem Christi effuse aque, quia sicut effusa aqua parat ruinam et etiam lauat, ita mors Christi quibusdam est ad ruinam, quibusdam abolitio: ¬ªEt dispersa sunt omnia  ossa mea,¬´ id est apostoli, qui robustiores erant in corpore Christi.

Et ¬ªcor meum,¬´ id est doctrina mea, in qua exponitur uoluntas mea, ¬ªest factum tanquam cera liquescens,¬´ id est cum antea esse solida et firma in ipsis apostolis, igne passionis defecit. Cum enim uidissent eum morte teneri, diffidebant de sua doctrina: et in paucis non defecit, sed ¬ªin medio,¬´ id est in communi ¬ªuentris mei,¬´ id est mee congregationis. In quibus ideo defecit, quia cum prius fortes fuissent, modo facti erant uenter, id est molles.

Et etiam ¬ªuirtus mea,¬´ que prius uirebat in eis dum facerem miracula, ipsa ¬ªaruit¬´ exsiccata, et nichil ualetudinis habere apparuit, reputata fragilis  ¬ªtanquam testa.¬´ uel ¬ªaruit tanquam testa,¬´ quia sicut testa combustione solidior et fortior fit, ita uirtus, Christi igne passionis comprobata, robustior apparuit: ¬ªEt lingua mea adhesit faucibus meis,¬´ id est, qui prius solebam docere, conticui, ut nec Pilato interroganti responderem . Potest hoc quidam legi ad allegoriam, quamuis hic locum non habeat; sic ¬ªlingua mea,¬´ id est predicatores mei, per quos ego loquor ¬ªadhesit faucibus,¬´ id est sanctis Scripturis, secundum quas ipsi predicauerunt. Scripture dicuntur fauces Dei, quia per eas incorporat sibi aliquos, sicut per fauces bellua sibi incorporat aliquid. ¬ªEt deduxisti me in puluerem mortis,¬´ id est redegisti me in puluerem per mortem, non quod corpus eius putresceret, sed puluerem  accipit quodcunque corpus postquam mortuum est, iuxta uerba que Dominus dicit ad Adam: ¬ªCinis es, et in cinerem reuerteris ,¬´ dans uniuersalem sententiam de omni humana natura. Hec sententia uera est illis qui uiui inuenientur cum Dominus uenerit iudicare: quia licet non putrefiant, tamen in ipso raptu mouebuntur uel in puluerem, secundum opinionem Iudeorum. Potest et hoc allegorice legi, sed hic non habet locum: ¬ªdeduxisti me¬´ per predicationem meorum ¬ªin puluerem mortis,¬´ id est in gentiles, qui puluis erant, scilicet non colligati uinculo fidei uel caritatis, et mortui in peccatis.

Hec omnia mala ideo uenerunt ¬ªquoniam circumdederunt me canes multi,¬´ id est Iudei, qui dicuntur  canes, quia, sicut canes, illatrant irrationabiliter: quia si uideant insolitum aliquid, etiam si bonum eis afferat, illatrant; si uideant solitum, etiam si inutile sit, applaudunt; ita Iudei doctrinam Christi quamuis bonam, tamen quia insolita erat, reiecerunt: si secundum suam legem predicasset eis, gauderent, quia res solita quamuis inutilis esset. ¬ªConcilium malignantium,¬´ id est principum qui mihi male uolebant, ¬ªobsedit, me,¬´ id est consilio mortem quesiuit.

Etiam ¬ªfoderunt manus;¬´ licet enim non per seipsos facerent, tamen dicuntur fecisse, quia precepto ipsorum fiebat. Melius dixit ¬ªfoderunt¬´ quam transfixerunt, quia sicut terra fossa fructificat, ita illa fossio Christi maximum fructum dedit: ¬ªet pedes  meos¬´ foderunt etiam, ¬ªdinumerauerunt omnia ossa mea,¬´ non quod ipsi enumerare curarent, sed sic extenderunt quod enumerare potuerunt.

Per alios foderunt, sed ¬ªipsi in propria persona considerauerunt¬´ ea que de me fiebant ¬ªet inspexerunt me¬´ quasi rem beneplacitam, per quod notatur eorum duritia maxima: ¬ªDiuiserunt sibi uestimenta mea¬´ ad derisionem, ¬ªet super quamdam uestem meam,¬´ scilicet inconsutilem tunicam meam, ¬ªmiserunt sortem .¬´ Allegorice legitur sic: ¬ªDiuiserunt sibi uestimenta mea,¬´ id est Scripturas, de quibus heretici diuersas partes traxerunt, et super uestem meam, id est fidem catholicam, que semper manibus integra remanet,  ¬ªmiserunt sortem,¬´ quia intelligimus eam per solam dilectionem dari.

Ipsi mihi ita fecerunt, sed ¬ªtu, Domine, ne elongaueris auxilium tuum a me,¬´ id est ne differas meam resurrectionem usque in communem omnium, sed potius ¬ªad defensionem meam conspice,¬´ id est te intentum ostende mee offensioni cito resuscitando.

Dico ¬ªconspice,¬´ ita scilicet mihi faciendo ¬ªerue a framea animam meam,¬´ id est a morte ne ipsam possit retinere, licet separatam a corpore. Mors ideo dicitur framea, quia, sicut framea, diuidit animam a corpore: ¬ªet de manu canis,¬´ id est Iudaici populi, erue ¬ªunicam meam,¬´ id est animam meam, quam dicit unicam, quia ipsa una immunis a peccato fuit: sic querit erui, ut non sit uera opinio eorum, per  quam ipsi existimabant eum in morte detineri.

Similiter ¬ªsalua me ex ore leonis,¬´ id est, diaboli, qui Christum in ore habuit, dum eum usque ad mortem deduxit. Et salua ¬ªhumilitatem meam,¬´ id est, me humilem ¬ªa cornibus,¬´ id est, a superbis, ¬ªunicornium,¬´ id est, superborum Iudeorum. Per unicornem ideo Iudeos accipimus, quia sicut unicornis uno solo cornu superbit, ita Iudei solo ueteri Testamento. Ostensa igitur Christi derelictione et passione, ne per hoc detineamur ei obedire, ostendit inde magnam glorificationem prouenire Deo Patri, et ita ipsi Christo: que glorificatio est nobis remedium contra predictam derelictionem et passionem.

Et bene debes me saluare, quia cum saluus ero narrabo nomen tuum fratribus meis,¬´ id est, famam  tuam, ¬ªfratribus meis,¬´ id est, apostolis: que narratio non tantum uerbis, sed maxime in missione sancti Spiritus fuit: et etiam ¬ªlaudabo te,¬´ id est, laudari faciam te ¬ªin medio,¬´ id est, in communione ¬ªEcclesie.¬´ Conuertit se ad ipsos cum dicit:

¬ªuos qui timetis Dominum, laudate eum¬´ omnimode: et subdiuidit in partes, quos admonet laudare, actiuos scilicet et contemplatiuos. Actiuos ponit ubi dicit: ¬ªuniuersum semen,¬´ id est, imitatores, ¬ªIacob, glorificate eum.¬´ Contemplatiuos ponit ubi dicit ¬ªtimeat eum omne semen Isrel¬´ ideo ¬ªquoniam non spreuit,¬´ id est, prorsus abiiciet, ¬ªneque despexit,¬´ id est, aliquo modo uilem habuit ¬ªdeprecationem¬´ mei ¬ªpauperis.¬´

 ¬ªNec auertit faciem suam a me,¬´ id est, semper in beneplacito ipsius perstiti. ¬ªEt exaudiuit me cum clamarem,¬´ id est, eo tempore quo petebam exaudiri.

Et quia me clamantem exaudisti, ideo ¬ªlaus mea est apud te in ecclesia magna,¬´ id est, toto orbe collecta. uel ita: Quia exauditus sum, ideo laus mea est in ecclesia magna, id est laudor apud te in ecclesia, id est, sicut tu laudaris et ego equaliter tecum: et ut laus ista in Ecclesia sit perfecta, dabo psi Ecclesie corpus et sanguinem meum. Et hoc est ¬ªuota mea,¬´ id est corpus meum, quod ego deuoui offerre Deo in reparationem humani generis, ¬ªreddam,¬´ id est, quod iam dederam in cruce, iterum dabo in altari; et licet aliqui non intelligant, tamen  erit ¬ªin conspectu,¬´ id est, in cognitione ¬ªtimentium eum.¬´ Ideo per hoc sacramentum maior laus erit Dei, quia istud est consideratio inter Deum et hominem, quod fedus attendentes homines, inde Deum maxime laudant.

Hec autem uota ¬ªedent pauperes et saturabuntur¬´ recipiendo quod appetunt, scilicet remissionem peccatorum, incrementum iustitie in hac uita, in alia coronam, et de hoc ¬ªlaudabunt Dominum¬´ illi scilicet ¬ªqui requirent eum,¬´ et ita ¬ªuiuent¬´ in iustitia ¬ªcorda eorum,¬´ id est, anime eorum, ¬ªin seculum seculi,¬´ id est, quandiu succedet seculum seculo, scilicet per totam hanc uitam: uel ¬ªin seculum,¬´ id est in hac uita uiuet; ¬ªet in seculum seculi,¬´ id est in alia uita uiuent in gloria.

 Dico ¬ªpauperes saturabuntur,¬´ et non pauci, sed ¬ªuniuersi fines,¬´ id est, aliqui in uniuersis finibus terre ¬ªreminiscentur,¬´ et sic ¬ªconuertentur ad Dominum.¬´

Et ne acciperemus unum solum ordinem, scilicet rusticalem, uel aliquem talem per omnes partes terre, dicit: ¬ªEt adorabunt in conspectu eius,¬´ id est, in beneplacito ipsius, ¬ªuniuerse familie,¬´ id est, aliqui de omnibus ordinibus ¬ªgentium.¬´

Bene debent adorare ¬ªquoniam Domini est regnum,¬´ id est, Dominus est rex omnium: ¬ªet ipse dominabitur gentium,¬´ id est, exercebit dominium supra gentes suas, quia reget eos in iustitia.

¬ªPauperes edent et saturabuntur,¬´ et etiam ¬ªpingues terre,¬´ id est, impinguati in terrenitate, ¬ªomnes¬´  de ecclesia ¬ªmanducauerunt,¬´ id est, Dominicum corpus gustauerunt, ¬ªet adorauerunt:¬´ sed licet hoc aliqui non uideant esse ad ruinam, tamen ¬ªcadent in conspectu eius,¬´ Dei, quem nichil latere potest. Cadent dico ¬ªomnes qui descendunt in terram,¬´ id est, qui declinant ad appetitum terrenorum.

¬ªLaudabunt Dominum qui requirunt eum;¬´ ¬ªet anima mea,¬´ id est, ipsi quos ego diligo sicut animam meam, ¬ªuiuet illi,¬´ id est, ad honorem illius, et non tantum iusti presentes, sed ¬ªet semen meum,¬´ id est, imitatores mei, filii istorum, ¬ªseruiet ipsi.¬´

Bene dico, ¬ªsemen,¬´ quia ¬ªgeneratio¬´ est quedam ¬ªuentura,¬´ et ipsa ¬ªannuntiabitur Domino¬´ ab angelis, sicut angelus Tobie: ¬ªEgo obtuli orationes uestras ad Deum . uel ¬ªannuntiabitur,¬´ id  est, predicabunt, ¬ªDomino,¬´ id est, ad honorem Domini generatio uentura, et per celos. Et hoc dicit ¬ªet annuntiabunt celi,¬´ id est, sancti predicatores, ¬ªiustitiam eius,¬´ id est Dei, ¬ªpopulo qui nascetur¬´ non naturali natiuitate, sed aqua et Spiritu sancto  ¬ªquem¬´ ita ¬ªDominus fecit¬´ suum. In carnali natiuitate operatur Deus et natura, sed in regeneratione solus Deus.



IN PSALMUM XXII. TITULUS. In finem psalmus Dauid, siue canticum Dauid.

¬ªDominus regit.¬´ Psalmus Dauid, uox prophete, et habet hic materiam gratias Dei. De ea sic agit; ordinat decem gratias. Intendit nobis persuadere  non esse desperandum cum tales Deus gratias suas tribuat, et antequam de gratiis agat, premittit quasi prologum et commendationem ipsarum gratiarum, ut ita dicam.

Nolite desperare, sed considerate quomodo ¬ªDominus regit me¬´ a seductionibus impiorum, sicut bonus pastor regit oues suas, et bene custodit ne lupi dilanient, et eo regente ¬ªnichil¬´ necessarium quidem ad iustitiam ¬ªmihi deerit.¬´ Unde dicitur: Timentibus Deum nichil deest. Per hoc nichil mihi deerit, quia Dominus ponit me ¬ªin loco pascue¬´ et ceteras que sequuntur gratias confert. Continuatio: ¬ªNihil mihi deerit.¬´ Mihi dico posito ¬ªin loco pascue,¬´ id est, in diuina Scriptura, que uocatur pascua per simile: quia sicut animalia in pascuis  reficiuntur, ita fideles anime diuinis Scripturis impinguantur. Eamdem Scripturam locum nominat, quia in ea sola certitudo sufficientie inuenitur, quam philosophi licet studiose quererent in aliis, nunquam tamen inuenire potuerunt in aliis scripturis. In nullis enim aliis preter diuinam, cognitio Dei reperitur; et quia se dixerat esse in loco pascue, et non dixerat quis eum ibi posuisset, subdit, ¬ªibi me collocauit¬´ Dominus. Ubi dicit se positum in loco pascue, notamus primam gratiam.

Ponit secundam gratiam, ¬ªcollocauit me,¬´ et ipse Dominus ¬ªeducauit me super aquas refectionis,¬´ id est, aquam baptismi, que dicitur aqua refectionis, quia per eam et a peccatis mundamur, et ad bonos fructus ferendos irrigamur, qui sicci ac steriles  et quasi puluis prius fueramus dissoluti. Et ponit tertiam gratiam cum dicit: ¬ªanimam meam conuertit.¬´ Hanc gratiam conuersionis ponit Augustinus primam, deinde gratiam baptismi, postea locum pascue: sed possunt etiam hoc ordine recte considerari, per prius aliquis per diuinam Scripturam pascitur, deinde baptizatur, postea etiam conuertitur, quia non tantum ante baptismum fit conuersio, ut de infidelitate ad fidem, sed etiam post baptismum conuersio est, scilicet, quia, dimissa priori uita, solam nouam sequimur.

Quartam ponit gratiam, et ille Dominus qui animam meam conuertit, ¬ªdeduxit me,¬´ id est quasi ignorantem rexit, ¬ªsuper semitas iustitie,¬´ id est per iusta opera, que sunt semite: quia per ea recte  ad uitam inceditur super, dat nobis intelligere, quod non tantum semitas illas cognouit, sed ut magister earum per eas alios incedere docuerit: et hoc non propter meritum meum, sed ¬ªpropter nomen suum,¬´ id est ut uerum appareat nomen suum, scilicet quod Saluator dicitur. Ponit quintam gratiam, et sic iungitur.

Bene dico, ¬ªdeduxit me super semitas iustitie,¬´ ¬ªnam¬´ et quod maius est fecit mihi, scilicet, quod si persistam inter hereticos, nunquam mihi nocere poterunt. Et hoc est ¬ªet si ambulauero,¬´ id est diu permaneam ¬ªin medio umbre mortis,¬´ id est in medio hereticorum, qui dicuntur umbra, quia habent  corda obscura ad ueritatem cognoscendam: et ideo mortis, quia qui intrant sectam eorum, in mortem incurrunt, quia uera uita priuantur: sicut autem umbre mortis, inter quas si quis intret, cito moritur: inter tales ¬ªnon timebo mala¬´, id est uenenatas persuasiones eorum ¬ªquoniam tu mecum es¬´ qui tuitione tue presentie me defendis.

Et etiam ¬ªuirga tua,¬´ id est correctio tua ¬ªet baculus tuus,¬´ id est adiutorium tuum, quo sustentatur aliquis fidelis, cum per se non possit subsistere, sicut infirmus baculo: ¬ªipsa me consolata sunt¬´ in uirga, quamuis non uidetur esse solatium, consolantur tamen et in hoc sancti, quia per hoc intelligunt et purgari se a peccatis, et in alia uita sue patientie se magnum fructum consequi.  Unde Apostolus: ¬ªOmnis disciplina in presenti non uidetur esse gaudii, sed meroris, in futuro autem fructum affert pacatissimum ,¬´ et hec est sexta gratia. Ponit septimam dicens:

¬ªParasti in conspectu meo,¬´ id est habilem me fecisti qui intelligerem, ¬ªmensam,¬´ id est Dominicum corpus, mensam dico, adiutricem mei ¬ªaduersus¬´ omnes ¬ªeos qui tribulant me.¬´ Non solum enim Dominico corpore a uitiis mundamur, uirtutibus replemur, sed etiam contra omnem persecutionem sustentamur. Octauam gratiam ponit cum dicit:

¬ªImpinguasti caput meum,¬´ id est mentem meam, ¬ªin oleo,¬´ id est in Spiritu sancto qui penetrat animam, et fouet animam sicut oleum carnem. uel ¬ªcaput meum,¬´ id est Christum, cui datus est Spiritus  sanctus, non ad mensuram, de cuius abundantia cetera membra colletantur. Cum dicit ¬ªin oleo,¬´ maiorem abundantiam notat, quam si diceret oleo. Ponit nonam gratiam dicens: ¬ªCalix meus,¬´ id est potus Dominici sanguinis, ¬ªinebrians,¬´ quia terrenorum facit obliuisci, et etiam uitam presentem contemni, ut in Laurentio patet et similibus: et ille calix ¬ªquam preclarus est!¬´ Multum scilicet, quia confert uitam eternam. Ponit decimam gratiam, per quam cetere nouem conseruantur, ut ita dicatur, ad custodiam aliarum gratiarum.

¬ªMisericordia tua subsequetur me.¬´ Sicut enim precedit misericordia conferendo gratiam, sic subsequatur ad custodiam: nam si tantum precederet, nullus collocata seruare posset: ¬ªomnibus diebus  uite mee.¬´ Ad hoc subsequitur, ut per gratias collatas et custoditas inhabitem in domo celestis Hierusalem ¬ªin longitudine dierum,¬´ id est, in eternum. Si et habeatur, sic legatur: Subsequatur me misericordia Dei ut persistam in hac uita, ¬ªet ut inhabitem in domo Domini.¬´ Et hec est commendatio gratiarum, quod ostendit per has dari celestem domum.



IN PSALMUM XXIII. TITULUS. Psalmus Dauid in prima sabbati.

¬ªDomini est terra.¬´ Psalmus iste conuenit Dauid prophete hic loquenti in consideratione Dominice  resurrectionis facte in prima sabbati, id est, in prima die septimane; que resurrectio Dominica fuit fundamentum Ecclesie, et fuit initium totius nostre reparationis: quia nostra natura in ipsa Christi persona est iam facta impassibilis, immortalis, et per eum nobis spem dedit immortalitatis et impassibilitatis. Quod autem reparatio humane nature facienda esset in prima die, significauit creatio mundi, secundum materiam factam in prima die. Sabbatum est nomen totius septimane, et trahitur a dignitate diei, in qua quieuit Dominus. Iuxta quod in Euangelio dicitur: ¬ªIeiuno bis in sabbato.¬´ Materia est Christus resuscitatus. Modus talis est: ostendit et ipsum ordinem obtinere, et ipsius regni amplitudinem: deinde ostendit quem honesti habitent in  regno illo. Admonet etiam nos remouere errores, ampliare uirtutes, ut sic possimus recipere triumphatorem Dominum, et hoc idem est intentio. Et sicut aliquis admoneret homines regni alicuius, ut diruerent muros, et ampliarent portas ut cum magna exsultatione reciperent Dominum, ita propheta preuidens Christum in sua resurrectione obtinere regnum per totum mundum, admonet recipere istum triumphatorem.

Quia istius ¬ªDomini est terra,¬´ id est, Ecclesia quam fundauit in sua resurrectione: ¬ªet plenitudo eius,¬´ id est, omnis copia uirtutum quas habet Ecclesia, sunt Domini, quia Dominus dat Ecclesia: et ne intelligerem arctam Ecclesiam, scilicet in sola Iudea, ostendit Ecclesiam Domini esse collectam ex  omni parte terrarum, cum dicit: ¬ªorbis terrarum,¬´ id est, Ecclesia ex omni circuitu terrarum est Domini: ¬ªet uniuersi qui habitant in eo,¬´ id est, omnes filii qui quaque die generantur in Ecclesia. Cum dicit ¬ªhabitant,¬´ notat non quoscunque accedentes ad Ecclesiam, sed qui in fide Ecclesie usque ad obitum perseuerant.

Bene dico, ¬ªDomini est terra,¬´ ¬ªquia fundauit eam,¬´ id est, stabilem fecit eam, ¬ªsuper maria.¬´ Per ¬ªmaria¬´ accipit communes fructus istius mundi. Cum dicit ¬ªsuper,¬´ ostendit quod Ecclesia non possit superari a fluctibus, sed potius superet fluctus. ¬ªEt super flumina.¬´ Per ¬ªflumina¬´ accipit seculares principes, qui defluunt in curas populi, sicut flumina currunt in mare, super quos Deus fecit Ecclesiam,  quia etiam principum persecutiones superat Ecclesia. Cum dicit ¬ªpreparauit orbem,¬´ notat ipsam Ecclesiam habere hec per internam aspirationem. Ostensa amplitudine regni, ostendit quam digni sint ipsi habitatores regni: et hoc ideo ostendit per interrogationem et responsionem, ut per hoc maiorem nobis ostendat certitudinem. Continuatio: ¬ªDomini est terra, et ipse fundauit eam,¬´ sic.

¬ªEt quis¬´ ille tam dignus, qui ¬ªascendet in¬´ hunc ¬ªmontem Domini?¬´ id est in Ecclesiam, que dicitur mons propter stabilitatem et eminentiam uirtutum. Proprie dicit, ¬ªascendit,¬´ qui magnus ascensus est de iniustitia transire ad conformitatem Ecclesie: et quia posset ascendere et recedere cito, subdit ¬ªaut  quis¬´ est ille qui ¬ªstabit,¬´ id est, perseuerabit, ¬ªin loco sancto eius?¬´ id est, in Ecclesia quam ipse sanctificauit.

Quero quis ascendit, talis scilicet ¬ªinnocens manibus,¬´ id est operibus,¬´ ille scilicet cuius opera non nocent proximo: et quia propter hoc non esset tamen habitator illius regni, subdit ¬ªet mundo corde,¬´ id est, qui nec uoluntate proximum ledit: et quia licet in proximum non peccaret, nondum tamen dignus esset, subdit: ¬ªqui non accepit animam suam,¬´ id est, uoluntatem suam, ¬ªin uano,¬´ id est, in istis terrenis que uana uocantur, teste Salomone, qui dicit: ¬ªuanitas uanitatum, et omnia uanitas .¬´ Cum dicit uana non esse acceptabilia anime sue, innuit seipsum quantum ad se  a peccatis mundum esse: et quia nec hoc sufficeret, nisi se bona fecisse ostenderet, supponit ¬ªnec iurauit in dolo proximo suo.¬´ Iurauit quidem, sed non dolose, quia bene compleuit quidquid proximo promisit.

Posita dignitate habitatoris, ostendit quam remunerationem talis habitator sit habiturus cum dicit: ¬ªHic¬´ prescriptus habitator ¬ªaccipiet benedictionem,¬´ id est, in hac uitam incrementa uirtutum, in alia retributionem meritorum, a Domino¬´ et hoc non per merita, sed per ¬ªmisericordiam¬´ datam ¬ªa Deo salutari,¬´ id est, a Saluatore ¬ªsuo,¬´ qui dat benedictionem, quia per cum salus tribuitur: misericordiam, quia per eum peccata laxantur.

Et ne habitatores quos descripserat pauci putarentur,  ostendit multos esse, nominando eos generationem. ¬ªHec est generatio.¬´ Et ostendit duas partes istius generationis, actiuos et contemplatiuos cum dicit ¬ªquerentium eum,¬´ id est, illorum qui quocunque opere querunt habere Deum, ut retro ostium sint saltem contemplatiuos ubi dicit: ¬ªquerentium faciem Dei Iacob,¬´ id est, cognitionem deitatis. Deum Iacob ideo dicit, quia laborant ut Deum uideant sicut fecit Iacob.

Quandoquidem regnum tale est, et habitatores tam digni, ergo uos ¬ªprincipes,¬´ id est, demones, qui demones dicuntur principes mundi: ¬ªattollite, id est, remouete portas,¬´ id est, uitia ab hominibus quos in errore tenetis, qui errores porte dicuntur,  quia per eos itur in eternum interitum: et¬´ uos, ¬ªporte eternales,¬´ id est, uirtutes que ducitis ad uitam eternam, ¬ªeleuamini,¬´ id est, ampliamini, ¬ªet introibit¬´ in eos a quibus remouentur errores, et in quibus ampliantur uirtutes, ¬ªrex glorie.¬´

Ostendit dignitatem ipsius regis, interrogando et respondendo, cum dicit: ¬ªquis est iste rex glorie?¬´ ¬ªDominus¬´ scilicet ¬ªfortis¬´ in se ipso, etiamsi nunquam ostenderent ¬ªet potens¬´ in omni creatura: et iste ¬ªDominus¬´ spiritaliter est ¬ªpotens in prelio,¬´ in quo deuicit diabolum.

¬ªAttollite,¬´ idem geminat, per quod ostendit se erga hunc Dominum affectum magnum habere, in  quo intendit nos admonere hunc Dominum magno affectu suscipiendum esse.

¬ªIste rex glorie¬´ est ¬ªDominus uirtutum,¬´ id est, angelicorum omnium ordinum: licet uirtutes proprium nomen sit unius ordinis, tamen fit commune omnium. Sciendum est quod Dauid in persona sua utitur uerbis angelorum. Preuidit enim per Spiritum sanctum, angelos precursores Christi, ad infernum hec dicturos: ¬ªo principes,¬´ id est demones, ¬ªattollite portas,¬´ id est, clausuras inferni, quibus tenetis animas sanctorum. Preuidit quoque angelos Christi precursores, in ascensione hec dicturos: ¬ªPorte eternales,¬´ id est, aditus in celestia, per quos nullus homo usque modo intrare potuit, ¬ªeleuamini,¬´ id est ampliamini, ¬ªet introibit rex glorie.¬´  Preuidit quoque propheta hec respondenda angelis: dixerunt enim demones angelis precedentibus Christum ad infernum. ¬ªQuis est iste rex glorie, quem huc uenientem annuntiatis? Sed hoc idem quesierunt celestes angeli, cum eis ascensio Christi a presentibus angelis nuntiaretur. Certum est enim quosdam angelos ignorasse ascensionem Christi donec uiderunt, et uidentes ualde admirati sunt. Inquirentibus autem angelis tam infernalibus quam celestibus precurrentes angeli responderunt: ¬ªDominus fortis et potens, Dominus potens in prelio. Attollite portas,¬´ ingeminant suam preceptionem, quia rem miram et incredibilem annuntiare uidentur.



IN PSALMUM XXIu. TITULUS. In finem psalmus Dauid.

¬ªAd te, Domine.¬´ Loquitur in hoc psalmo Ecclesia, que significatur per Dauid: et est materia clamans in angustiis huius mundi. De ipsa ita agit: petit leuate anime sue uias Domini demonstrari, deinde petit misericordias quas consueuit Deus facere ceteris patribus, deinde describit iustum, et ponit premium iustitie eius, et promittit se uouere similem ei, et intendit admonere, ut patienter huius mundi necessitatem, nec monet ad martyrium, sed ut communes molestias huius uite patienter sustineamus, quas etiam omnes sancti confessores ineuitabiliter sustinuerunt.

Et antequam petat demonstrationem uiarum, premittit  leuatam esse animam cum dicit: ¬ªDomine,¬´ ego ¬ªleuaui animam meam,¬´ id est, animalitatem meam, que eius nature erat, quod posset cito deprimi ab appetitu terrenorum, erexi ¬ªad te,¬´ id est, ita ut obediendo superiori ui anime, tibi deseruiet. uel accipiamus superiorem uim anime, ipsam animam scilicet mentem, uelut si dicat fidelis: Animam meam, id est, mentem meam ad te contuendum leuaui, id est, ad terrena hec non permisi ab animalitate deprimi. Et quia cognoscit se mobilis nature, que per seipsam non possit erecta consistere, subdit: ¬ªDeus meus, confido in te,¬´ id est, in custodia tue misericordie, et ideo ¬ªnon erubescam,¬´ id est, non retraham me ab aliquo bono incepto.

 Neque alii retrahent me, per quod erubescentiam patiar, et hoc dicit: ¬ªNeque inimici mei¬´ spirituales siue corporales ¬ªirrideant me,¬´ id est, faciant irrisibilem. Tantum ualet hec optatio, quantum si diceret, non irridebunt, et uere non erubescam neque irridebor, cum leuata anima in te confidam, quia ita est in omnibus. Et hoc est quod dicit, ¬ªetenim uniuersi qui sustinent te,¬´ id est, qui sub malorum persecutione auxilium tuum fiducialiter exspectant ¬ªnon confundentur,¬´ id est, non habebunt erubescentiam de aliquo.

Sustinentes non confundentur, sed omnes iniqui confundentur, tum quia inique agunt, tum quia superuacue. Et hoc est: ¬ªConfundantur omnes iniqua agentes superuacue.¬´ ¬ªSuperuacue¬´ dicuntur agi illa  siue bona sint, siue mala, in quibus nulla certa exspectatio est, et optatio quam boni tantum ualet quantum affirmatio. Cum dicit, sustinentes non confundi, et iniquos confundi, maxime nos admonet ut sustineamus.

¬ªLeuaui animam meam; non erubescam,¬´ et ideo ¬ªdemonstra mihi uias tuas,¬´ id est, communes preceptiones, quibus itur ad te, Domine. Bene dicit, ¬ªdemonstra,¬´ quia non est multum laborandum in cognoscendis uiis Domini: ¬ªet semitas tuas,¬´ id est, arctiora precepta tua, que multis occulta sunt, et rectius ad uitam ducunt: sicut semite que stricte uie sunt, et rectius ad ciuitatem ducunt: ¬ªedoce me¬´ illas. Bene dicit, ¬ªdoce¬´, quia ad eas cognoscendas non tantum demonstratio, sed doctrina  maxima est adhibenda.

Et quia posset demonstrare uias, et docere semitas, et tamen parum prodesset, nisi eum Deus recte ire faceret per illas, addit: Domine, me positum in uiis tuis et in semitis tuis ¬ªdirige,¬´ id est, directum fac incedere ¬ªme¬´ scilicet positum ¬ªin ueritate tua,¬´ id est, in Filio tuo, qui est ueritas: uel in lege quam ipse Filius docuit, ubi sola ueritas est. Et cum bona fecero, ¬ªdoce me¬´ ut ego intelligam et que feci, et que credo. Prius enim credit homo et operatur, quam intelligat quod credit et operatur. Unde dicitur: ¬ªNisi credideris, non intelliges .¬´ Et Psalmista: ¬ªAnnuntiauerunt opera Dei et facta eius, et postquam annuntiauerunt, intellexerunt.¬´  Duas causas ponit quare debeat eum  docere et dirigere, quia credit eum saluatorem esse suum, et quia sustinet eum: et hoc est ¬ªquia tu es ¬ªDeus salutaris meus, et te sustinui tota die,¬´ id est, in omni tempore uite mee.

Posita demonstrationis uiarum petitione, transit ad petitionem misericordiarum, ut sic faciat sibi sicut consueuit facere antiquis patribus. Continuatio: Quia credo te saluatorem et sustineo, debes me dirigere: et si non sufficit hoc, sufficiat consuetudo misericordie tue, et hoc est: ¬ªReminiscere,¬´ id est, fac mihi sicut ceteris patribus facere consueuisti: ¬ªmiserationum tuarum, Domine, et misericordiarum tuarum.¬´ Miseratio est exhibitio misericordie: misericordia est interior pietatis affectus,  ideo post miserationem misericordiam ponit: quia licet Deus non exhibeat quibusdam affectum misericordie quem petunt, tamen erga eos misericordia mouetur: ut in Paulo , a quo licet non remoueret stimulum quem petebat, tamen misericors ei erat, etiam in hoc quod dabat ei stimulum in custodiam uirtutum: ¬ªque¬´ miserationes ¬ªsunt a seculo,¬´ id est, ex quo mundus incepit.

Tu petis misericordias, et quid uis tibi fieri? Hoc, Domine, quod ¬ªne memineris,¬´ id est, ne punias in alia uita ¬ªdelicta iuuentutis mee,¬´ id est, leuitatis mee. Non dicit iuuentutis quantum ad tempus, quia hec iuuentus potest etiam esse in senibus, in quibus leuitas est, propterea per iuuentutem accipimus leuitatem, quia in iuuentute leuitas est. Delictum  est, quando quod precipitur fieri derelinquitur: ¬ªet ignorantias meas,¬´ id est, ea peccata que ignoro, ut originalia, uel ea que in pueritia feci.

¬ªDelicta ne memineris,¬´ sed potius ¬ªtu, Domine, memento mei,¬´ id est, mee nature fragilis, non secundum altitudinem tuam, sed ¬ªsecundum misericordiam tuam,¬´ sed nec misericordiam audeo petere secundum meritum, sed ¬ªpropter bonitatem tuam memento mei,¬´ quia tu solus es bonus.

Bene dico bonum esse Dominum, quia ipse ¬ªdulcis¬´ alicui cognoscenti, sicut cibus gustanti: et hec dulcedo est secundum misericordiam, ¬ªet rectus Dominus,¬´ secundum iustitiam: ¬ªpropter hoc,¬´ quia ¬ªdulcis et rectus dabit delinquentibus in uia,¬´ id est, in hac uita ¬ªlegem,¬´ id est, correctionem.  Per legem ideo correctionem accipimus, quia sicut lex et timorem incutit, et a malo cessare facit, ita quoque correctio. uel per uiam mandata Domini possumus accipere; qui autem extra hanc uiam sunt, his Deus nullam legem dat. Cum Deus punit peccatores, iuste agit: quod punire habemus cum dicit legem dat. Quod facit hoc in uia, id est, in hac uita, merito agit: quia in hac uita sola est locus correctionis. Bene ponit simul, ¬ªdulcis et rectus,¬´ quia alterum temperat alterum. Dulcedo enim de misericordia Dei non desperare nos admonet, iustitia uero negligentiam aufert.

¬ªDominus dabit legem,¬´ et per hanc legem ¬ªdiriget mansuetos,¬´ id est, illos qui prius erant indomiti,  et nunc facti sunt tractabiles et si percutiuntur non repercutiunt, si maledicuntur non maledicunt: ¬ªin iudicio,¬´ id est, in discretione boni et mali. ¬ªuel in iudicio,¬´ id est, in correctione ipsa quam Deus fecit ipsis, diriget eos mansuetos ad uiam uite. Ipsa namque correctio est directio eius, quia per eam et peccata laxantur, et uirtutes conferuntur, ¬ªet mites,¬´ id est, illos qui in natura sunt simplices, et qui nunquam feri fuerunt ¬ªdocebit uias suas.¬´

¬ªDocebit uias¬´ que non sunt contemnende, quia ¬ªuniuerse uie¬´ illius, ¬ªDomini,¬´ sunt ualde digne, scilicet ¬ªsunt misericordia et ueritas.¬´ Quidquid enim Deus nobis facit, uel per misericordiam facit, uel per ueritatem: uel per quodcunque incedimus ad eum, misericordia uel ueritas est. Si enim eamus  per tribulationem, Dei iustitia est, que iuste nos punit. Si autem per aliqua bona opera incedamus, misericordie Dei est, quia nichil boni per nos facere possumus. Que uie non sunt note omnibus, sed ¬ªrequirentibus,¬´ id est, cum frequenti diligentia considerantibus ¬ªtestamentum eius et testimonia eius.¬´ Per testamentum sanctum Euangelium accipimus, ideo quia sicut aliquis testamento suo hereditatem promittit, et precipit heredibus quid faciant, et testamentum morte confirmat: ita Christus hereditatem promittit in Euangelio, et dat suis precepta uiuendi, et morte testamentum suum confirmat. Per testimonia eius Scripturas prophetarum accipimus: prophete enim testes fuerunt promissionum que in Christo complete sunt.

 Quia ¬ªdulcis et rectus¬´ es, securus sum quod tu ¬ªpropitiaberis peccato meo¬´ condonando illud, et non propter meritum meum, sed ¬ªpropter nomen tuum,¬´ quia tu es iehsu, id est, Saluator. Bene dico, ¬ªpropter nomen tuum,¬´ quia propter peccatum non ¬ªmultum enim peccatum.¬´

Hic incipit de tertia parte, describens iustum et eius premium, et similem ei se futurum asserit. Continuatio: ¬ªPropitiaberis¬´ mihi qui sum peccator, sed ¬ªquis¬´ iustus? Et hoc est, ¬ªhomo qui timet Dominum¬´ filiali timore quis est? Hic scilicet ¬ªqui elegit sibi uiam,¬´ id est, siue actiuam siue contemplatiuam uitam. Dicendo elegit, notat duo, et quod ex sola uoluntate fecit, et quod eam ab aliis separauit: in qua uia ¬ªstatuit ei¬´ Dominus ¬ªlegem,¬´ id  est, precepta secundum que uiueret, scilicet, iustus est ille, qui et uitam et in ea secundum legem Domini incedit.

Et ponit iusti premium cum dicit: ¬ªAnima eius,¬´ iusti, ¬ªdemorabitur in bonis¬´ locis ante iudicium, ¬ªet semen eius,¬´ id est, bona opera eius, ¬ªhereditabit,¬´ id est, faciet eum hereditare ¬ªterram¬´ uiuentium, et hoc erit in communi resurrectione. Contra hoc quod aliquis diceret, neminem posse perseuerare in bono propter mobilitatem nature, et ideo amittere illud bonum dicit:

¬ªDominus est firmamentum,¬´ id est, firmans iustos in bono in hac uita, non superbis, sed ¬ªtimentibus Deum,¬´ quia timor Domini contrarius est humano  timori. Humanus enim timor diffidentiam tribuit, diuinus autem firmamentum spei. Et etiam promisit suis, quod seipsum manifestaret eis, et hoc est ¬ªtestamentum ipsius,¬´ id est, promissio ipsius est huiusmodi ¬ªut¬´ ipse Dominus ¬ªmanifestetur illis.¬´ uel ¬ªtestamentum,¬´ id est, Euangelium est tale ¬ªut manifestetur illis,¬´ id est. ut habeant intellectum ipsius Euangelii.

Quia iustus talis est, et tale premium est iusti, ideo quidquid alii faciant, ego similem me faciam iusto, et hoc est, ¬ªoculi mei,¬´ id est, intentiones mee, ¬ªsemper ad Dominum,¬´ ideo ¬ªquoniam ipse euellet pedes meos,¬´ id est, affectiones meas, ¬ªde laqueo,¬´ id est, de tentationibus diaboli, id est, ne illis ualeam irretiri. Alii si eleuatis oculis incedant,  cadunt in laqueos: qui autem ad Dominum eleuant oculos, Dominus eos a laqueis eripit.

Respicio in te, et tu ¬ªrespice in me,¬´ nec dico ut consideres me ut parem, sed ut miserum, et ¬ªmei¬´ miseri ¬ªmiserere¬´ quia misericors es, et ¬ªquia unicus et pauper sum ego.¬´ Iustus ideo unicus dicitur, quia de omnibus sectis unam solam sectam Dei elegit, et solus Deo seruit. Per hoc quod dicit unicus, notat se ita esse diligendum, sicut unicus filius a patre diligitur. Pauperem se dicit iustus, quia ab appetitu terrenorum exutus, propter hoc est dignus ut consoletur.

Dico ¬ªmiserere,¬´ et necesse est, ¬ªquia tribulationes cordis mei,¬´ scilicet que in cor etiam ascenderunt, ¬ªmultiplicate sunt:¬´ quia ab illis etiam qui  filii Ecclesie deberent esse iusti tribulantur, et tu, ¬ªerue me¬´ ne preualeant mihi ¬ªde necessitatibus,¬´ id est, de tribulationibus que sunt mihi necessarie, quia ineuitabiles sunt, quia nemo iustus tribulationes potest euitare: ¬ªmeis¬´ dicit quas ipsi sibi studio caritatis assumpserat.

¬ªErue me,¬´ et ¬ªuide humilitatem meam,¬´ id est, quantum sim humilis, quia nulli me prefero: ¬ªet laborem meum¬´ quem sustineo disputando contra manifestos malos, et admonendo eos, et ideo ¬ªdimitte uniuersa delicta mea.¬´ Facta oratione pro se, facit orationem pro inimicis. Continuatio:

¬ªRespice in me,¬´ et etiam ¬ªrespice inimicos meos¬´ oculo misericordie, de quibus est grande damnum, ¬ªquoniam ipsi multiplicati sunt,¬´ id est, multi sunt,  qui etiam filii facti sunt inimici, et ipsi ¬ªoderunt me odio iniquo,¬´ quia pro bonis reddebant mala.

Et talibus ¬ªcustodi animam meam¬´ ne me sibi conformem reddant: et si ipsi nolunt conuerti ¬ªerue me¬´ etiam a corporali presentia eorum, scilicet, destrue eos: erue ut ¬ªnon erubescam¬´ de eo ¬ªquoniam speraui in te,¬´ quia nisi tu erueres, tunc de spe mea erubescerem.

Erue me, et tu ¬ªDeus,¬´ ¬ªlibera Isrel,¬´ id est, omnes te uidentes; ¬ªex omnibus tribulationibus suis:¬´ et premittit causam quare pro talibus oret ut liberentur.

Et hoc est, quia ¬ªinnocentes,¬´ id est, qui aliis mala non inferunt: ¬ªet recti¬´ qui bona faciunt ¬ªadheserunt mihi,¬´ scilicet in unione uoluntatis  conformes mihi facti sunt: ideo ¬ªadheserunt, quia ¬ªsustinui te,¬´ id est, uiderunt me exspectantem patienter tuam remunerationem.



IN PSALMUM XXu. TITULUS. Psalmus Dauid.

¬ªIudica me, Domine.¬´ Hic loquitur Dauid, uel quilibet perfectissimus, qui relicto consortio malorum adheret consortio iustorum. Ipse idem iustus est hic materia, hoc modo petens duo iudicia secundum sua merita, unum in hac uita, aliud in alia uita. Intentio est admonere ut, relictis impiis, adhereamus iustis: quia si hic separati fuerimus a malis, in iudicio separabit nos Deus ab eisdem malis.

Et incipit a petitione iudicii huius uite sic: O Domine,  ¬ªiudica me,¬´ id est, secerne me ab impiis: et ponit causam quare debeat iudicare, dicens: ¬ªquoniam ego ingressus sum,¬´ id est, incepi facere bonum ¬ªin innocentia¬´ non dico angelorum, sed ¬ªmea,¬´ id est qualem potest habere humana fragilitas, quia non fecit furtum, nec homicidium: et quia posset incepisse in illa innocentia, nec perseuerare, dicit ¬ªet non infirmabor¬´ ab illa innocentia: et ne arrogans uideretur, subdit: ¬ªsperans in Domino,¬´ id est, non ex meritis, sed quia spero in Domino ¬ªnon infirmabor.¬´

Iudica hoc modo, scilicet ¬ªproba me,¬´ id est, ostende me, ¬ªDomine,¬´ mihi et aliis probatum. Probatum ostendit Deus Iob sibi , quia cognouit se multa posse pati: et aliis, etiam demonibus,  qui eum Leui tribulatione posse deuorari putabant. ¬ªProba¬´ dico hoc modo ¬ªtenta me,¬´ id est, per probationes ostende me probatum: et per has tentationes ¬ªure renes meos,¬´ id est, delectationes libidinis: ¬ªet cor meum,¬´ id est, cogitationes meas, ut neque in renibus, neque in cogitationibus aliquid mali inueniatur. uel ¬ªure renes meos¬´ per ignem sancti Spiritus.

¬ªProba¬´ ¬ªet tenta,¬´ et ego hoc sustinebo bene, ¬ªquoniam misericordia tua ante oculos meos est,¬´ id est, semper habeo te misericordem pre oculis cordis, et etiam ¬ªcomplacui¬´ tibi ¬ªin ueritate tua,¬´ id est, in Christo filio tuo, quem ego imitatus sum, qui dixit: ¬ªEgo sum uia, et ueritas, et uita .¬´ uel ¬ªin ueritate tua,¬´ id est, in lege quam Filius  docuit, ubi pura ueritas fuit. Bene dico, ¬ªcomplacui in ueritate tua,¬´ quia mala uitaui, et bona secutus sum, et quod mala dimisisset, ostendit cum dicit:

¬ªNon sedi,¬´ id est, non sum immoratus, neque corporaliter, neque ueritate ¬ªcum concilio uanitatis.¬´ Per uanitatem accipimus terrena, per concilium eos qui dant rationes de appetitu terrenorum. Dicunt enim quidam hec esse appetenda, quia propter homines sunt facta: ¬ªet non introibo,¬´ id est, non incipiam esse ut uel mala cum illis agam, uel assensum prebeam, cum hominibus ¬ªiniqua gerentibus.¬´

¬ªNon sedi,¬´ sed potius ¬ªodiui Ecclesiam,¬´ id est congregationem ¬ªmalignantium,¬´ id est, qui proximo mala uolunt: ¬ªet cum impiis,¬´ id est, hereticis, qui sunt contra diuinum cultum et persuadent;  ¬ªnon sedebo,¬´ id est, non morabor ita ut consentiam.

Ostendit se mala dimisisse, et a malorum consortio separatum fuisse: nunc ostendit se et bonum facere, et ad bonorum consortium transisse? ¬ªNon sedebo,¬´ sed potius ¬ªlauabo manus meas,¬´ id est, operationes meas lauatas et purgatas ostendam ¬ªinter innocentes,¬´ id est, in consortio innocentium. Accenditur enim per consortium sanctorum quicunque etiam tepidus ad bene agendum, et lotis manibus, id est, purgatis operibus ¬ªcircumdabo,¬´ id est, assidua deuotione inquiram ¬ªaltare ¬ªtuum,¬´ id est, celestia. Altare enim dicitur quasi alta ara, celestia uero sunt alta.

 Circumdabo ad hoc ¬ªut audiam,¬´ id est, intelligam ¬ªuocem,¬´ id est, manifestationem ¬ªlaudis tue¬´ et postea ¬ªenarrem uniuersa mirabilia tua,¬´ non quod omnia enarret, sed quecunque enarret mirabilia sunt. Quod iustus se dicit circumdare altare, et uniuersa mirabilia narrare, per simile dictum est. Sicut pontifex in ueteri Testamento introibat ad altare in Sancta sanctorum, et audito diuino responso, populo referebat: sicut Isaias audiuit uoces: ¬ªSanctus, sanctus, sanctus Dominus Deus Sabaoth, pleni sunt celi et terra gloria tua ,¬´ et retulit coram populo. Usque modo tractauit de iudicio, quod petit de se fieri iustus in hac uita: modo ostendit iudicium quod petit de se fieri in alia uita. Continuatio:

 ¬ªLauabo inter innocentes manus meas,¬´ et ideo, tu, Domine, ¬ªne perdas animam meam cum malis,¬´ et malorum ponit duas partes, impios et uiros sanguinum. Per impios accipimus et hereticos, et omnes qui contra diuinam religionem nituntur: per uiros sanguinum, homicidum uel uiros sanguinum uocat, qui carnaliter uiuunt, de quibus Apostolus ait: ¬ªCaro et sanguis regnum Dei non possidebunt .¬´ Iuste rogat, ne anima ipsius pereat in iudicio, cum quibus hic non fuit aliqua actionis communio. Dicendo, ¬ªne perdas,¬´ tantum ualet, ac si affirmaret ne perdes: et per hoc maxime hortatur ut separemur ab impiis, premittitque causas, dicens. Per uitam idem accipimus quod per animam.

 ¬ªDomine, dilexi decorem domus tue.¬´ ¬ªDomum¬´ uocat quoscunque iustos in quibus Deus habitat: ¬ªdecorem domus¬´ illius accipit uirtutes quibus iusti ornantur: et dilexi, ¬ªlocum habitationis glorie tue,¬´ id est, diuinitatis tue: locum in quo habitat diuinitas, accipimus perfectissimos iustos, qui magnam et egregiam de Deo habent cognitionem.

¬ªNe perdas,¬´ dixi, ¬ªcum impiis animam meam,¬´ qui a me ualde dissimiles sunt, quia ¬ªin manibus eorum,¬´ id est, in operibus eorum ¬ªsunt iniquitates, dextera eorum,¬´ id est, bona opera eorum, si aliquam faciunt iustitiam, ¬ªrepleta est muneribus:¬´ in quo maxime iudices intelliguntur, qui pro iustitia facienda pecuniam accipiunt.

 ¬ªIn manibus¬´ eorum; sunt iniquitates ¬ªego autem sum ingressus¬´ ad bonum ¬ªinnocentia¬´ mea, ut supra, et tu, Domine, ¬ªredime me¬´ per sanguinem Filii tui: et quia redemptus per suam innocentiam sufficere non ualet, petit misericordiam Dei, dicens: ¬ªet miserere mei.¬´

Qui bene sum aptus cuius miserearis, quia ¬ªmeus pes,¬´ id est, afflictio mea ¬ªstetit,¬´ id est, firmiter permansit ¬ªin directo,¬´ id est, in alto loco: uel in directo, id est, in Christo. Alia enim translatio in uia recta: Christus enim dicit: ¬ªEgo sum uia, ueritas, et uita .¬´ uel ¬ªin directo,¬´ id est, in ordine catholico, et ¬ªte etiam, Domine, benedicam in ecclesiis¬´ scilicet, habitans in consortio fidelium.



IN PSALMUM XXuI. TITULUS. In finem psalmus Dauid, priusquam liniretur.

¬ªDominus illuminatio.¬´ Dauid primam unctionem habuit in designationem regni, secundam in regnum. Sed priusquam ueniret ad regnum, multa mala habuit, et hostes: sic et Christus primam unctionem habuit ex utero uirginis, secundam in resurrectione: et inter utramque, mala et hostes. Sic et fidelis anima primam unctionem habet in baptismo, sed ante secundam, que erit in resurrectione, mala sustinet et bona. In finem psalmus Dauid, priusquam liniretur, id est, inungeretur in regnum. Dauid fecit hunc psalmum, priusquam liniretur secunda linitione. Ante primam enim linitionem nullum psalmum  prorsus composuit. Inunxit autem eum Samuel  primo in domo patris sui, in qua linitione intellexit promissionem regni et per quam securus fuit, non posse effici aliquo modo quin regnum et secundam linitionem, sicut in prima linitione intellexerat promissum, obtineret. Cum uero fecisset hunc psalmum, non fecit de corporali linitione, uel de obtentu regni terrestris, sed de linitione spiritali, et de regno celesti. Considerauit enim filios Ecclesie securitatem posse habere de secunda linitione, id est, de impassibilitate et immortalitate, per primam linitionem quam in hac uita recipiunt, scilicet remissionem peccatorum, et confortationem ad bene operandum in baptismate. Sicut autem Dauid primam linitionem  in domo patris sui suscepit, ita unusquisque fidelis in domo patris sui, id est, diaboli, qui ideo pater dicitur, quia per eum omnes nascuntur in peccatis, suscipit primam linitionem. Domus diaboli uocatur mundus iste, in quam uenit Christus, et in ea assumpsit quosdam de potestate diaboli. Unde in Euangelio: ¬ªuenit iehsu in domum Simonis leprosi ,¬´ id est, diaboli. Materia est prima et secunda linitio. De prima sic agit: ponit eam certitudinem secunde. De secunda sic agit: ponit frequentes petitiones illius, et affirmat se habiturum. Intendit nos certos reddere, quod habita prima linitione, secundam possimus habere. Titulus sic exponitur: Psalmus iste conuenit Dauid, prophete, uel cuicunque iusto de priori populo.  Qui iustus in hoc loquitur psalmo uel Dauid: psalmus, dico, habitus priusquam liniretur secunda linitione: psalmus, dico, dirigens nos in finem, id est, in Christum. Et a prima linitione incipit ita, et ad secunde securitatem ita nos admonet.

Confidite et certi sitis de secunda linitione, considerantes me, quia ¬ªDominus illuminatio mea,¬´ id est, illuminans me, ut uelim accedere ad fidem, et hoc est ante baptismum ¬ªet etiam salus mea,¬´ id est, remissio peccatorum que fit in baptismo, et confortatio ad bene operandum, quod fit in confirmatione: et quid hoc est? ¬ªquem¬´ deinceps ¬ªtimebo?¬´ Nullum scilicet, quia neque Saul, id est, diabolus, nec aliquis inimicus poterit me  impedire quin obtineam regnum quod exspectabo.

Dominus dat salutem, et ipse ¬ªDominus est protector,¬´ id est, defensor, ne sentiam tela diaboli ¬ªuite mee,¬´ id est, salutis mee, uel uirtutum in quibus degit fidelis anima, ergo ¬ªa quo trepidabo?¬´

Quoniam dum ¬ªDominus protector¬´ est, et non timebo, ideo quia illi qui uolunt mihi nocere, cadunt, et hoc est ¬ªdum nocentes appropiant mihi¬´ accedunt magis et magis tentando, putantes se facere ¬ªsuper me¬´ appropiant dico ad hoc ¬ªut edant carnes meas,¬´ id est, delectentur in tribulatione mea: sicut illi qui edunt carnes, delectantur in esu carnium.

¬ªInfirmati sunt et ceciderunt,¬´ id est, infirmatur diabolus, cum aliquem tentando non potest perficere: cadit cum iustus confirmatus est sic, quod  nec etiam audet eum aggredi: et maxime ¬ªinimici mei qui me tribulant.¬´ uel ita: ¬ªDum ipsi appropiant super me¬´ ad hoc ut noceant sicut putant: tamen in ueritate ita appropiant, ¬ªut edant carnes meas,¬´ id est consumant carnalitates meas, et illi qui sic edendo ¬ªtribulant me inimici mei, infirmati sunt et ceciderunt.¬´

Et quia tribulantes me cadunt, ideo ¬ªsi castra,¬´ id est, si molimina multitudinis ¬ªconsistant,¬´ id est immorentur ¬ªaduersum me¬´ moliendo, ¬ªnon timebit cor meum,¬´ qui sum quasi castrum munitum: quia etsi caro aliquantulum formidet, tamen cor, id est interior anima, non timebit.

Et etiam ¬ªsi prelium,¬´ id est manifesta impugnatio, ¬ªexsurgat,¬´ id est excrescat, ita quod fragilitas  humana uideatur ferre non posse, tendens ¬ªaduersum me in hoc¬´ prelio, ¬ªego sperabo,¬´ id est istud erit mihi causa spei: uel ¬ªin hoc,¬´ id est in Domino ¬ªsperabo¬´ uictoriam illius prelii.

¬ªDominus¬´ est ¬ªsalus mea,¬´ cadent qui me tribulant, et per hos ¬ªpetii a Domino unam.¬´ Unam est hic fixum, et ¬ªhanc¬´ unam ¬ªrequiram omnibus diebus uite mee,¬´ hanc scilicet unam ¬ªut inhabitem¬´ tendere in alia uita ¬ªin domo Domini.¬´ uel sic: ¬ªHanc requiram ut inhabitem¬´ in hac uita mente ¬ªin domo Domini¬´ et non in paruo tempore, sed ¬ªin omnibus diebus uite mee.¬´

Habitem in domo ad hoc ¬ªut uideam uoluntatem Domini,¬´ id est quid Deus uelit me facere, ¬ªet uisitem  templum eius,¬´ id est frequenter memorie reducam humanitatem Christi, ut sim corformis ei: ¬ªuel uisitem templum,¬´ id est ad Christum per bona opera perueniam.

Dico uisitem, et uere inde securus sum ¬ªquia¬´ iam fecit mihi hec, scilicet, ¬ªabscondit me¬´ ne impugnarent inimici ¬ªin tabernaculo suo,¬´ id est in humanitate Filii sui, cuius membrum me fecit ¬ªin die malorum,¬´ id est in hac uita, in qua mali potestatem exercent: ¬ªsicut Dauid absconditus est in cauernis, cum eum Saul persequeretur ,¬´ et non tantum abscondit, sed etiam ¬ªprotexit me¬´ ne sentirem uulnera impugnantium ¬ªin abscondito tabernaculi sui,¬´ id est in deitate que latet, et abscondita est in humanitate Christi. ¬ªIn abscondito  protexit me,¬´ id est in fide. Unde est: ¬ªCorde creditur ad iustitiam .¬´

Et non tantum protexit et abscondit, sed etiam ¬ªexaltauit¬´ dando uirtutes, ¬ªin petra,¬´ id est in Christo, qui totius iustitie est fundamentum. ¬ªIn petra exaltauit,¬´ id est in confessione oris. Unde: ¬ªOre autem confessio fit ad salutem .¬´ Similiter Dauid in petra et in montibus ponebat munitiones. Exaltatio quam promisit in petra futura erat illi iusto, quia Christo nondum erat: exaltationem uero que sequitur iam tunc habebat.

Abscondit in tabernaculo, ¬ªexaltauit in petra, et iam tunc exaltauit caput meum,¬´ id est mentem meam, ¬ªsuper inimicos meos,¬´ quod iam non timeam ab eis impediri quin regnum obtineam. Postquam  ostendit per primam linitionem se securum esse de uita eterna, ponit inde quamdam exsultationem. Continuatio:

¬ªExaltauit super inimicos meos caput meum,¬´ et ideo omnia ¬ªcircuiui¬´ ut laus ideo dicitur hostia immolata, quia sicut hostia immolata placebat Deo cum statum habebat, ita laus ista grata est Deo. ¬ªHostiam, dico, uociferationis,¬´ id est magne affectionis. Alia translatio habet iubilationis, et tunc dicitur iubilus, quando tantum gaudium mente concipimus, ad quod exprimendum uox humana non sufficit. Unde etiam consueuerunt predicatores Ecclesie ut postquam laudauerint Deum intelligibili, prorumpunt in iubilum, scilicet in intelligibilem uocem, per multiplicitatem note, per quod  ostendunt nullam uocem intelligibilem ad laudem Dei posse sufficere. Immolaui hostiam, et deinceps laudabo, et hoc est quod dicit ¬ªcantabo,¬´ scilicet, uoce et corde, quod pertinet ad contemplatiuos: ¬ªet psalmum dicam Domino¬´ bene operando, quod pertinet ad actiuos. uel si habeatur ¬ªcircuibo,¬´ quod frequentius ponunt auctores, sic dicemus: ¬ªDominus exaltauit caput meum¬´, et ideo ¬ªcircuibo et immolabo,¬´ scilicet cantabo ¬ªet psalmum dicam.¬´ Circuibo, dico, ¬ªin tabernaculo eius,¬´ id est in Christo. Postquam tractauit de prima linitione, ostendit se securum esse de futura, per eam transit ad secundam, et petit eam frequenti oratione. Continuatio:

¬ªCircuibo et immolabo,¬´ cantabo et psallam, ideoque  tu, ¬ªDomine, exaudi uocem,¬´ id est petitionem meam; et ponit causam quare illa petitio sit digna exauditione, quia est cum clamore, id est cum magna cordis affectione: et hoc est ¬ªquia clamaui ad te,¬´ solum obtinendum, et non tantum dico quod uocem exaudias, sed etiam propriam personam meam, scilicet, considera miserum me, et per misericordiam exaudi, et hoc est quod dicit. ¬ªmiserere mei,¬´ id est misericordia super me mouearis, et per illam misericordiam ¬ªexaudi me.¬´ Bis ponit exaudi, et duas causas, que clamaui et miserere. Clamor hic meritorum causa est in homine: Misericordia que est in Deo, causa est in Deo ut homo exaudiatur.

Dico, ¬ªexaudi,¬´ et bene debes exaudire, quia ¬ªcor meum,¬´ id est intentio cordis mei, ¬ªdixit tibi,¬´ et  per dicere cordis notatur magna intentio: ¬ªfacies mea,¬´ id est pulchritudo mea, per quam discretus sum ab aliis ¬ªexquisiuit,¬´ id est extra omnia alia quesiuit, id est, postpositis aliis omnibus terrenis, te solum intueri, presentiam tuam cognoscere studui. Facies iusti, est uirtus illa per quam discretus apparet ab omnibus aliis: sicut fuit in Iob patientia, in Dauid humilitas, et in aliis similiter: ¬ªquesiui et requiram, Domine, faciem tuam,¬´ id est cognitionem tuam per bona opera.

Et ideo ¬ªne auertas faciem tuam,¬´ id est cognitionem tuam, ¬ªa me,¬´ quin quandoque habeam illam cognitionem, que cognitio tantum in illa uita habetur: ¬ªne declines a seruo tuo,¬´ id est ne permittas incidere seruum tuum in peccatum: et si aliquando  permittas cadere, hoc non facias ¬ªin ira tua.¬´ Tunc in ira declinat a seruo, quando permittit eum usque in peccati precipitium peruenire, gratiam subtrahendo: et hoc dicit per simile: sicut aliquis Dominus declinat a seruo iratus, quando non uult hospitari cum eo.

Non declines, sed potius ¬ªesto adiutor meus¬´ ad bene operandum: et quia posset iuuare in principio et recedere, ideo supponit ¬ªnon derelinquas me,¬´ quin semper porrigas manum: et quia se esse uidebat uilem et despicabilem, quod uideretur esse causa quare Deus eum delinqueret, precatur Deum ne in ipso causam illam attendat, dicens: ¬ªneque despicias me,¬´ id est non sim tibi uilis, tum quia ¬ªDeus¬´ tum quia ¬ªsalutaris,¬´ quia qualiscunque sim ¬ªtu es Deus  meus,¬´ id est Creator meus, ¬ªet Salutaris meus,¬´ id est Saluator meus: quia per humanitatem Filii debes me saluare.

Et ideo non debes me despicere, quia mea culpa non est quod talis sum, ¬ªquoniam pater meus,¬´ id est Adam, ¬ªet mater mea,¬´ id est Eua, dereliquerunt me, in periculis quasi puerum expositum: ¬ªDominus autem assumpsit me,¬´ id est meam humanitatem sibi uniuit, per quod apparet maxime quod homo iam non sit despiciendus.

¬ªDominus assumpsit me,¬´ et tu, ¬ªDomine, pone mihi legem,¬´ id est aliquam correctionem mihi, dico, sito in ¬ªuia tua,¬´ id est in fide et in bonis operibus, quibus peruenitur ad te: ¬ªet dirige me in semita  tua,¬´ id est in arctioribus preceptis tuis: et hoc fac propter inimicos meos, id est hereticos, qui uolunt intellectum Scripturarum peruertere.

Ego dico propter inimicos meos, nec tamen precor ut non tradas me in manibus eorum, sed ¬ªne tradideris me in animas¬´ eorum, id est in uoluntates tribulantium me,¬´ ut non possint deuorare me ut uolunt. Nec debes tradere, quoniam et iniqui sunt, et insurgunt et metiuntur: et hoc est ¬ªinsurrexerunt,¬´ id est erexerunt ¬ªin me,¬´ id est contra me, ¬ªtestes iniqui,¬´ id est testantes iniqua: quia ea que alii falsi dixerant, isti confirmabant, dicentes non esse futuram aliam uitam preter hanc, et similia: ¬ªet iniquitas est mentita,¬´ id est ipsi iniqui sunt mentiti ¬ªsibi,¬´ id est ad damnum suum.

 Ipsi hoc dicunt: Quis uidit hoc regnum? Quis deinde uenit? Sed quidquid illi dicant: Ego ¬ªcredo tamen uidere bona Domini,¬´ que ¬ªnec oculus uidit, nec auris audiuit, nec in cor hominis ascendit ,¬´ ¬ªin terra uiuentium,¬´ id est in celo, ubi sancti habitant et uera uita uiuunt. Celum uocatur terra propter stabilitatem, quia tunc stabile erit.

Quandoquidem uides me certum quod uidebo bona Domini, ergo quicunque fidelis ¬ªexspecta Dominum¬´ per longanimitatem, et exspectando ¬ªuiriliter age,¬´ id est insiste uirtutibus: et si manus fatigentur, tamen ¬ªcor tuum confortetur¬´ et sic ¬ªsustine Dominum,¬´ id est licet tribuleris, tamen Dominum cum patientia exspecta.



IN PSALMUM XXuII.  TITULUS. Psalmus ipsius Dauid.

¬ªAd te, Domine, clamaui.¬´ uerbum Dei loquitur hominibus de Deo: ipsum enim est ostensio Dei. Unde: ¬ªNemo nouit Patrem nisi Filius, et cui Filius uoluerit reuelare ;¬´ et sicut tota humana natura habens cognitionem de Deo, hoc habet per uerbum, ita humana natura Christi: et si alicui homini uerbum silet, ut fecit Ade, descendit in lacum. Cum humana natura unita uerbo Dei, non confidit de se, multo minus ceteri. Psalmus huic Dauid. Psalmus iste attribuitur Dauid, id est Christo, qui Christus hic loquitur. Quod dicit huic, uel ad differentiam, uel ad excellentiam potest accipi: quasi diceret: Huic non carnali regi, sed spiritali Regi regum, id  est Christo ad excellentiam: quia quedam uerba in hoc psalmo, que nulli alii possunt adaptari, nisi Christo soli, ut est: ¬ªRefloruit caro mea.¬´ Materia est ipse Christus. De eo sic agit: describit eum petentem et sibi et contra inimicos, agentem etiam gratias de impetratione sue petitionis, et hec est secunda pars psalmi. In tertia parte ostendit quod ea que facta sunt de Christo, sicuti passio et resurrectio, et similia, suis etiam ad exaltationem profuerunt. Intentio est ut persuadeat non esse confidendum in homine, sed in solo Deo, cum ostendit Christum perfectissimum iustum in nullo confidere, nisi in solo Deo. In fine etiam ubi ostendit, quod populus saluatus per Christum non habet saluationem nisi in solo Deo, innuit plane omnem saluationem  esse a Deo, et non ab homine: et sicut in precedentibus quibusdam psalmis breuiter tangit passionem et resurrectionem, ita et hic.

Et sic incipit inuitatis aliis ad petitionem, ut confidant et clament ad Dominum sic: quasi diceret: Clamate et confidite in Domino, exemplo mei, quia ego clamaui et ¬ªclamabo ad te, Domine¬´ Pater, qui solus potes exaudire. Ideo ponit futurum, ut per hoc notet se incessanter clamare ad Deum toto tempore sue obedientie: et tu, ¬ªDeus meus, ne sileas,¬´ quin clamori meo respondeas, scilicet exaudias: quia si sileres, tunc esses remotus ¬ªa me.¬´ Cum dicit, ¬ªclamabo,¬´ et subiungit ¬ªne sileas,¬´ notat affectionem piam inter Deum et hominem, quia ex quo homo  clamare incipit, Deus exaudit. Hebraica ueritas non habet hoc: ¬ªne quando taceas a me:¬´ sed septuaginta interpretes addiderunt, nec tamen sine causa, sed per hoc dant nobis intelligere eum clamasse de prima et secunda clarificatione. Prima clarificatio est ante resurrectionem, cum fuit immunis ab omni peccato, et per eum Deus miracula fecit, que nemo alius facere potuit. Secunda clarificatio in resurrectione fuit, quia eius humanitas impassibilitatem et immortalitatem suscepit. Cum dicit, ¬ªne sileas,¬´ intelligimus eum clamare de secunda clarificatione: et quia posset de illa secunda non silere, et tamen de prima non exaudire eum, addit: et etiam ¬ªne taceas,¬´ quin exaudias me de prima clarificatione: quin, id est quod uel una hora permittas me non exauditum:  et si sileas remotus a me, tunc ¬ªassimilabor descendentibus in lacum, id est in miseriam huius mundi, que ideo lacus dicitur, quia sicut fouea cuius fundus ignoratur, lacus dicitur, sic mundus lacus dicitur, cuius miseriarum profunditatem non uidemus. Si enim ille homo Dominicus a presidio diuini uerbi sibi uniti desereretur, similis utique hominibus inueniretur. uel in lacum,¬´ id est in corruptionem: caro enim Dominica in sepulcro corrumperetur nisi eam diuinitas suscitaret. Bene dicit, ¬ªdescendentibus,¬´ quia maximus descensus est a Deo deuiare, et se ad huius mundi miserias inclinare: ascensus uero, relictis his miseriis, ad bona perpetua festinare.

Dico ¬ªne sileas¬´ Domine, sed potius ¬ªexaudi uocem deprecationis mee¬´ de remouendis malis: et subdit  causam quare debeat exaudiri qui orat ad eum: quia extollit manus suas ad ipsum: et hoc est: ¬ªdum,¬´ id est, quia ¬ªoro ad te, et extollo manus meas,¬´ et hec leuatio manuum Christi fuit in cruce: ¬ªad templum sanctum tuum,¬´ id est, Ecclesiam constituendam. Ex passione enim Christi processit Ecclesie constitutio. uel ¬ªmanus,¬´ id est, operationes meas ¬ªextollo ad Ecclesiam¬´ constituendam. uel ¬ªad templum sanctum tuum,¬´ id est, ad teipsum, in locum quem scio te habitare. Hic mittit nos ad consuetudinem orantium, qui eleuant manus suas in celum, ubi Deum specialiter credunt habitare: sicut et Iudei faciebant, qui ubicunque terrarum deuenirent, uersus templum quod erat Hierusalem, in quo Deum spiritualiter habitare credebant, orabant.

 Exaudiui uocem deprecationis huius, scilicet ¬ªne tradas me cum peccatoribus,¬´ id est, cum Abraham et aliis iustis precessoribus Christi: quos ideo peccatores uocat, quia nunquam originale fuit peccatum in eis deletum prorsus, nisi per sanguinem Christi: ita dico, ne tradas quod ¬ªsimul¬´ sim cum eis retentus in tenebris sicut illi. Cum illis enim Christus fuit, quando eos ab inferis liberauit. Simul non fuit, quia tenebras quas illi patiebantur non sustinuit: ¬ªet ne perdas,¬´ id est, ne condemnes me cum malis: et hoc est quod dicit, ¬ªcum operantibus¬´ scilicet Iudeis ¬ªiniquitatem.¬´ uel aliter: Exaudiui deprecationem, nec deprecor quin tradas me morti,  sed ne consentias uoto ipsorum: et hoc est, tradas me quidem cum peccatoribus, sed ne tradas ita quod sis similis, id est, in eadem intentatione cum ipsis: ut sicut ipsi malo uoto me tradunt, ita tu quoque malo uoto me tradas: et ne permittas animam meam teneri in inferno cum operantibus iniquitatem, id est, habens idem uotum cum illis qui mihi machinantur exitium.

Qui scilicet, operantes iniquitatem ¬ªloquuntur pacem,¬´ id est, pacifica uerba: et hic specialiter nequitia Iudeorum notatur: pacem dico ¬ªcum proximo suo¬´ scilicet me. Christus enim dicitur Iudeorum proximus secundum carnem, quia de genimine eorum fuit: et secundum quod eis facere misericordiam uenerat. Iuxta quod de Samaritano  legitur in Euangelio, qui proximus dicitur illi qui in latrones incidit, ¬ªquia misericordiam ei fecit.¬´  Et quamuis pacifice loquerentur cum dicerent: ¬ªMagister, scimus quia uerax es ,¬´ et similia, tamen ¬ªmala erant in cordibus,¬´ id est, in uoluntatibus ¬ªeorum.¬´

Ipsi operantur iniquitatem, sed tu, Domine, ¬ªda illis secundum opera ipsorum,¬´ id est, secundum malam uitam eorum: ¬ªet secundum nequitiam adinuentionum ipsorum,¬´ id est, secundum adinuentiones suas. Adinuentiones ideo dicit, quia licet de eo aliquid mali nesciretur, tamen uocabant eum peccatorem, dicebant eum habere demonium .

Et non tantum secundum turpem uitam tribue,  sed etiam ¬ªsecundum opera manuum ipsorum,¬´ id est, secundum excellentiorem illam iniquitatem, quam fecerunt in morte Domini. Cum apponit manuum post opera, ostendit eos magnum studium et affectionem ad illud opus habuisse. Quod dicit, opus manuum, tractum est ab artifice, qui illa uult dici opera manuum suarum, que studiose fecit: ¬ªtribue illis,¬´ et quia per hec predicta non determinauit qualitatem retributionis, siue bonum pro malo, siue malum pro bono redderetur, determinat quod malum precetur retribui eis, cum dicit, ¬ªretributionem eorum,¬´ id est, sicut ipsi retribuebant mihi mala ¬ªredde ipsis¬´ similiter. Retributionem bene dicit: cum enim Christus eis bona fecisset, ipsi ei malum retribuebant.

 Ideo dico redde, ¬ªquoniam ipsi¬´ non in opera Domini occulta, scilicet, ad reparationem humani generis eum esse Filium Dei: et talia etiam ne uellent se excusare, quia occulta illa non possent agnoscere, ostendit eos inexcusabiles, dicens eos manifesta opera Christi considerasse, in quibus illa occulta potuissent cognoscere: et hoc est, et ¬ªnon intellexerunt in opera manuum eius,¬´ id est, potentie eius. Cum dicit ¬ªin opera,¬´ notat quod in manifestis operibus non intellexerunt illa occulta. Si enim considerarent quod immunis erat ab omni peccato, miracula que ipse faciebat, eum non solum hominem, sed Dei Filium, mundique Redemptorem cognoscerent. Hebreum habet non considerauerunt in  opera manuum eius. Hoc quod non intellexerunt, fuit causa, quare mala de Christo adinuenerunt, quare et damnati sunt iuxta quod subdit: et ideo ¬ªquia non intellexerunt, tu destrues eos¬´ spiritualiter et corporaliter: sicut fuit in destructione Titi et uespasiani: et propheta preuidens illam destructionem esse irreparabilem ait: ¬ªet non edificabis eos¬´ ulterius, ut in destructionibus Babylonie, et in captiuitate Aegypti, et aliis destructionibus reparauit eos Deus. uel etiam si spiritualiter essent destructi, ut si sub aliquo duce essent idololatre, per alium ducem Deus ab idololatria eos liberauit. De hac autem nouissima excecatione spirituali, non reparabuntur usque in finem, quando eorum reliquie saluabuntur: corporaliter  uero nunquam restituentur.

Illi destruentur, sed ¬ªDominus sit benedictus¬´ et supponit causam, quare Dominum benedicat, dicens: ¬ªquoniam exaudiuit uocem deprecationis mee,¬´ scilicet, de remouendis miseriis: et ab hoc uersu incipit agere gratias de impetratione sue petitionis.

Non tantum exaudiuit de remouendis malis, sed etiam ¬ªDominus adiutor meus¬´ ad bonum operandum ¬ªet protector meus ne ledar a telis persequentium: et cor meum,¬´ id est, intentio mea ¬ªsperauit in ipso,¬´ scilicet, de resurrectione: et quia speraui, ideo adiutus sum:

Et ostendit in quo adiutus sit, dicens: ¬ªEt refloruit caro mea,¬´ ante floruit Christi caro, cum fuit  immunis ab omni peccato: refloruit, quando impassibilitatem et immortalitatem suscepit in resurrectione. uel ita: ¬ªFloruit caro¬´ humana in Adam, qui constitutus fuit in omni perfectione: defloruit per eiusdem inobedientiam: refloruit, accepta impassibilitate in resurrectione Christi: et ideo ¬ªconfitebor tibi,¬´ id est, laudabo eum ex uoluntate mea, scilicet in membris, et hic incipit de tertia parte, scilicet quod ea que facta sunt de Christo, suis ad exaltationem utilia sunt.

Et ille ¬ªDominus,¬´ qui fecit me reflorescere, est ¬ªfortitudo plebis sue,¬´ id est, sibi deuote. Fortitudo Dei est in eo, quod homines de diaboli iugo eripit, et suos facit: et ipse est ¬ªprotector saluationum Christi sui,¬´ id est, illorum qui saluati sunt  per Christum: et hic manifeste notat, quod mysteria Christi omnibus prosint ad salutem.

Et quia Dominus est fortitudo plebis, ergo ¬ªDomine, fac¬´ quod tuum est, scilicet ¬ªsaluum fac populum tuum¬´ eripiendo de inimicorum potestate, dirigendo ad fidem: et benedic dando incrementum uirtutum ipsi facto ¬ªhereditati tue: et rege eos¬´ ne deficiant in uirtute: ¬ªet extolle eos¬´ ducendo ¬ªusque in eternum¬´ id est, in eternitatem.



IN PSALMUM XXuIII. TITULUS. Psalmus Dauid in consummatione tabernaculi.

¬ªAfferte Domino.¬´ Remissa arca Domini a Philistheis,  et reducta Hierusalem, cum prohiberetur a Nathan, ne faceret domum Domini, quia uir sanguinum erat , qui ita a spiritu prophetans Dauid facturum templum Domino predixerat. Fecit igitur Dauid tabernaculum de tentoriis, in quo reponeret arcam Domini: quo consummato, inuitauit multos ut ad illud templum non uacuis manibus uenirent, sed ibi adductas hostias immolarent Domino: et post hanc consummationem scripsit psalmum istum: non quod de historiali consummatione scriberet, sed nobis consummationem Ecclesie futuram per Spiritum sanctum prophetaret, cuius consummatio illius tabernaculi figura erat, quod sciens Esdras propheta Dauid intellexisse, sic intitulauit, qui titulus sic legitur: Psalmus iste conuenit  prophete qui hic loquitur, psalmus dico, habitus in consummatione tabernaculi, id est, in consideratione consummationis Ecclesie. In hoc psalmo septem dona Spiritus sancti continentur, per que tota Ecclesia consummatur. Hec autem dona non ideo dicuntur dona Spiritus sancti, quod Spiritus sanctus potius ea dat quam Pater et Filius, quia simul tota Trinitas operatur: sed quia hoc nomen Spiritus sanctus impositum est ad hoc, ut significaret amorem et benignitatem Dei, ex qua benignitate Dei omnia nobis donantur bona, ideo Spiritui sancto potius attribuuntur. Ecclesia presens tabernaculum appellatur, quia in eo Domino militamus, sicut in tabernaculis militatur. Materia in hoc psalmo est Spiritus sanctus, uel Ecclesia Spiritu sancto consummata.  Hanc autem hoc modo exsequitur, inuitat homines ad honorandum Spiritum sanctum, et hec est intentio sua. Preuidit enim quosdam errores de Spiritu sancto futuros in Ecclesia, scilicet, quod putaretur esse minor Patre et Filio: et ideo sicut in plerisque aliis psalmis contra alios errores nos munit, sic etiam in isto, ostendens ipsum Spiritum sanctum esse equalem Patri et Filio, etiam per hoc quod ostendit cooperari eum Patri et Filio. In secunda parte ponit causas, quare Spiritum sanctum honorare debeamus, scilicet, quia ipse Spiritus dat dona per que tota Ecclesia consummatur. In tertia parte, que est in fine, ostendit Spiritum sanctum cooperari cum Patre et Filio: et ab ipsa admonitione sic incipit.

 ¬ªuos filii Dei¬´ qui hactenus fuistis filii diaboli, et modo per Spiritum sanctum facti estis filii Dei, quapropter debetis eum honorare: ¬ªafferte¬´ huc ¬ªDomino,¬´ id est, Spiritui sancto. Per Dominum hic determinate Spiritum sanctum accipimus propter hoc quod in sequenti dicet: uox Domini super aquas, quod Spiritui sancto proprie conuenit, non determinat quid afferant, sed debemus intelligere seipsos per puram conscientiam, et puram uitam: et non tantum moneo uos ut afferatis filios Dei, sed etiam si opus sit, afferatis uos ¬ªfilios arietum Domino,¬´ id est, imitatores apostolorum, prebentes Ecclesie Dei, si opus sit, defensionem uel ducatum. Per arietes apostoli designantur: quia sicut  aries prebens ducatum gregi forte, et defendit cornibus, sic apostoli et prebent ducatum Ecclesie, et eam cornibus, id est, ueteri et Nouo Testamento defendunt.

¬ªAfferte¬´ etiam filii ¬ªDomino,¬´ id est, Spiritui sancto ¬ªgloriam,¬´ id est, discite et intelligite eum gloriosum, scilicet omnipotentem, equalem Deo Patri, ¬ªet etiam honorem,¬´ id est, uosipsi seruite ei, et alios inuitate ut seruiant, ¬ªet afferte gloriam nomini eius,¬´ id est, per multas gentes dilatate nomen eius et honorificentiam ipsius. Tunc enim non esset nomen eius gloriosum, si inter paucas gentes coarctaretur, et sic afferentes gloriam nomini eius, afferetis gloriam ipsi Domino, et etiam ¬ªadorate,¬´ id est, ueneramini ¬ªDominum,¬´ id est,  Spiritum ¬ªin atrio sancto eius,¬´ id est, in corde uestro: quod propter latitudinem atrium appellatur, et quia nullis arctari debet tribulationibus. Alia translatio habet: in aula sancta eius; et tunc similiter per aulam cor fidele accipimus, quia sicut aula regia domus est, sic et fidelium corda Christi aula sunt, in quibus habitat sicut rex in aula sua.

Hic septem dona sancti Spiritus incipit describere, et septies ponendo uox Domini, septem nobis dona Spiritus sancti ponit: et eodem ordine illa dona diuersa enumerat, quo etiam Isaias . Prius ponit donum sapientie, deinde intellectus, postmodum consilii, inde fortitudinis, postea scientie, inde pietatis, ad ultimum, timoris Domini.  Continuatio: Bene debetis hunc Dominum honorare, quia ¬ªuox,¬´ id est, inspiratio istius ¬ªDomini¬´ scilicet Spiritus sancti est ¬ªsuper aquas,¬´ id est, super populos: iuxta Ioannem aque multe sunt populi multi. ¬ªSuper,¬´ proprie dicit, quia aspiratio diuina dominatur homini, et secundum se facit operari hominem. Per uocem aspirationem ideo intelligimus, quia sicut uox docet hominem, et ostendit uoluntatem alicuius, sic inspiratio diuina uoluntatem Dei. Hic determinat cuius Domini sit uox illa, et cuiusmodi uox illa sit, cum dicit: ¬ªDeus maiestatis¬´ magnum eum et potentem ostendit cum dicit: ¬ªintonuit,¬´ uocem esse terribilem ostendit. Terribilis est enim illa uox, que penam minatur iudicii. uult autem Deus suos in terrore nutrire, ut uel sic  seruiant uoluntate: et ille Dominus non tantum intonuit ¬ªsuper aquas,¬´ id est, super Iudeos, sed etiam ¬ªsuper aquas multas,¬´ id est, super gentiles, qui multo plures fuerunt quam Iudei: et hoc uersu notamus spiritum sapientie, quia diuina inspiratio nos docet Dei cognitionem.

¬ªuox etiam Domini,¬´ id est, Spiritus sancti, est ¬ªin uirtute,¬´ id est, confert nobis uirtutem, id est, intellectum de lege et aliarum Scripturarum, per quem franguntur oppositiones hereticorum, et cui nemo possit resistere. Unde et de beato Stephano legitur: ¬ªNemo poterat resistere sapientie et spiritui qui loquebatur :¬´ et hic notamus spiritum intellectus. ¬ªuox¬´ etiam illius ¬ªDomini¬´  est ¬ªin magnificentia,¬´ id est, faciens magnificos, qui dat nobis rationem que facienda sint et non. Qui autem facit bona et dimittit mala, magnificus est: et hic notatur Spiritus consilii.

¬ªuox¬´ etiam illius ¬ªDomini,¬´ id est, Spiritus sancti: ¬ªDomini¬´ dico ¬ªconfringentis,¬´ id est, humiliantis ¬ªcedros,¬´ id est, superbos. Per cedrum ideo superbum accipimus, quia cedrus est arbor elata super alias arbores: et ipse ¬ªDominus confringet,¬´ id est, humiliabit ¬ªcedros Libani,¬´ id est, maiores elatos in superbia mundi, sicut sunt reges et principes. Libanus namque candidatio interpretatur, et ideo per Libanum accipit illos, qui in candore diuitiarum plus confidunt. Ideo per cedros Libani accipimus potentiores elatos, quia ille cedri que crescunt  in Libano monte, sunt omnibus aliis altiores. uel ¬ªconfringentis cedros¬´ gentilium superbos: uel ¬ªcedros,¬´ id est, Iudeos, quos ideo per cedros Libani accipimus, quia in terra eorum est Libanus: ¬ªconfringent¬´ quod bene per futurum pronuntiat, quia adhuc etiam hoc futurum est in nouissimis temporibus, quando filiorum Isrel salue fient reliquie.

¬ªEt etiam comminuet eos¬´, id est, per illam confractionem ad tantam humilitatem reducet eos: et tunc respicit ad significationem: uel ¬ªeas¬´ cedros ¬ªtanquam uitulum Libani¬´, id est, ut sint ita placentes Deo, tanquam uitulus Libani immolatus: Iudeorum enim consuetudo erat, ut uitulos quos Domino immolaturi erant, in uberrimis pascuis Libani  impinguarent: et quo magis eos impinguarent, eo magis Deo acceptabiles fore credebant, et hic notatur spiritus fortitudinis. Magna enim Dei fortitudo est, cum homo superbiam suam potest frangere, et per comminutionem suam seipsum placentem hostiam immolare. Cum illa superiora bona uidentur bona, scilicet, quod uox Domini est in uirtute et in magnificentia, ne istud, scilicet cedros confringere malum uideretur, ostendit etiam unicum Dei Filium comminutum esse, ne alii tali lege comminutionis condoleant. Comminuet cedros, et non debetis mirari, quia ¬ªetiam dilectus¬´, id est, unicus Filius Dei comminuetur: et hic ostendit propheta secundum quam naturam hoc fiat, scilicet, secundum humanam: comminuetur dico ¬ªquemadmodum quilibet  libet filius unicornium¬´, id est, Iudeorum, qui ideo unicornes dicuntur, quia uno solo Testamento superbiunt.

¬ªuox¬´ illius ¬ªDomini¬´ est Domini ¬ªintercidentis¬´, id est, discernentis, ¬ªflammam ignis¬´. Per ignem illos accipimus, qui feruent amore mali desiderii per flammam, furorem malorum actuum, quos in sanctos exercent. Hanc diuina inspiratio intercidit, quando iustus ille cui illa flamma infertur, discernit eam non sibi ad damnum esse, sed eamdem sibi in bonum estimat prouenire: et hic notatur spiritus scientie. Magna enim scientia Dei datur homini, cum ea que aliis mala uidentur bona sibi cognoscit.

 ¬ªuox¬´ etiam illius ¬ªDomini¬´ est uox Domini ¬ªconcutientis desertum¬´, id est, homines a cultu Dei uacuos, et prius steriles facit fructiferos, sicut aliquis terram prius desertam concutiendo et colendo facit eam fructiferam: ¬ªet¬´ concutiendo homines prius desertos ¬ªcommouebit Dominus desertum Cades¬´, id est, implebit illud quod fuit figuratum per miraculum factum in deserto Cades. Cades est desertum ubi mons Sina est, in quo deserto Dominus per Moysen aquam de petra eduxit , que sequebatur filios Isrel per desertum: et quod Deus terram illam prius aridam fecit irriguam, signum fuit quod homines, qui prius aridi erant et steriles, irriguos et fructiferos faceret. uel ¬ªconcutientis desertum¬´, id est, gentiles qui prius erant  deserti a cultu Dei: et ipse Dominus ¬ªcommouebit¬´ in futuro ¬ªdesertum Cades¬´, id est, Iudeos qui deserti erant a sancto legis. Cades nanque sanctum legis interpretatur: et hec commotio fiet, quando reliquie filiorum Isrel salue fient: et ab hoc sancto legis, id est, spirituali intellectu sunt remoti Iudei, qui non solummodo spiritalem intellectum sequuntur: et hic notatur spiritus pietatis.

¬ªuox¬´ illius etiam ¬ªDomini¬´ est uox Domini ¬ªpreparantis ceruos¬´, id est, Dominus ille per inspirationem suam preparat ceruos, id est, quosdam ut fiant similes ceruis, scilicet pauidos bono timore et haurientes uenena huius mundi, ita quidem quod illa hausta non noceant illis. Sustinent enim persecutiones et obiectiones hereticorum, quibus  tamen non leduntur. Ceruorum namque natura est ut pauidi sint, uenena hauriunt, que tamen nichil eis nocent, et hic notatur spiritus timoris, et hec inspiratio timoris ¬ªreuelabit condensa¬´, id est, occulta Scripturarum. Sicut enim ceruus per timorem transcurrit condensa spinarum, sic gratia Dei Deum timentibus aperit occulta Scripturarum: et quia per hec dona consummat Ecclesiam, ideo ¬ªomnes dicent gloriam ei¬´, id est, predicabunt eum gloriosum ¬ªomnes:¬´ dico quicunque habitant ¬ªin templo eius¬´, id est, in sancta Ecclesia, que per ipsa dona consummatur. Hic notatur pars tertia, scilicet, de cooperatione Patris et Filii cum Spiritu sancto. Continuatio: Spiritus sanctus confert hec omnia dona: ipse etiam idem ¬ªDominus facit etiam inhabitare  diluuium¬´, id est suos fideles facit habitare baptismum. uiuunt enim iusti in baptismate ubi crimina mundi moriuntur, quod significatum fuit in diluuio, in quo Ne propter suam iustitiam securus habitauit, et criminosi mortui sunt . Spiritus sanctus purgat eos per diluuium baptismatis; ¬ªet Dominus,¬´ Filius scilicet, ¬ªsedebit rex¬´ Dominus in eis iudicans: et in eis sedebit non tantum usque in finem mundi, sed ¬ªin eternum.¬´

Et illi ¬ªpopulo suo¬´ tam purgato per Spiritum sanctum: et ita gubernato per Filium dabit ¬ªDominus¬´ Pater ¬ªuirtutem¬´, id est, incrementum bonorum, et etiam omnia bona supradicta que a sancto Spiritu specialiter dari dicuntur, in qua re  Patris et Spiritus sancti cooperatio cognoscitur: et ipse ¬ªDominus¬´ ter dictus, id est, trinitas tota ¬ªpopulo suo¬´ constituto ¬ªin pace¬´, id est, eternitate ¬ªbenedicet ¬ªdando glorie incrementum.



IN PSALMUM XXIX.TITULUS. Psalmus cantici in dedicatione domus Dauid.

¬ªExaltabo te, Domine.¬´ Psalmus iste est cantici, id est, exsultationis, habite in dedicatione domus Dauid, id est, in consideratione dedicationis, id est, confirmationis domus Dauid, id est corporis: quod corpus fuit domus Christi, secundum deitatem: uel fuit domus prophete Dauid, quia fuit de semine Dauid: et huius domus fabricatio fuit in conceptione, dedicatio in resurrectione. Sicut enim domus celebris  fit in dedicatione, sic Christus celebrior est factus in resurrectione, assumpta impassibilitate et immortalitate. Christus est materia, quam sic disponit. In prima parte psalmi est gratiarum actio de libertate, in qua etiam hortatur sanctos ut pro eadem Domino reddant grates, que liberatio illorum est qui per eam liberati sunt. In secunda parte ostenditur meritum, quare fuit dignum ut liberarentur. In tertia parte circa finem manifeste ponit resurrectionem. Intentio est hortari homines ad laudem Dei de sua substantia, que et illorum est: que notatur ubi dicitur: ¬ªPsallite Domino, sancti eius,¬´ et cetera: et a gratiarum actione de sua liberatione sic incipit:

uox Christi ¬ªDomine Deus, exaltabo te¬´, id est,  ampliabo nomen tuum per multas gentes: et ne hoc uideretur mirum, quod humilis tam altum deberet ex altare, ostendit quod possit et debeat, dicens: Ideo possum et debeo, ¬ªquoniam suscepisti me¬´ uniendo uerbum tuum mee humanitati: et propter hoc etiam quod ¬ªnec delectasti¬´, id est, delectari fecisti ¬ªinimicos meos¬´ quoslibet, ita quod essent ¬ªsuper me¬´ se esse in passione, tamen illud gaudium uersum est in tristitiam.

Et ideo etiam ¬ªexaltabo te¬´ quia ¬ªsanasti me¬´ etiam in meis, me faciendo impassibilem et immortalem in meis, liberando eos a peccatis, et faciendo iustos: et est premissa causa, quod dignus saluatione sit, cum dicit: ¬ªDomine Deus meus, clamaui ad te.¬´

 Et ideo ¬ªexaltabo te,¬´ quia tu, ¬ªDomine, eduxisti animam meam ab inferno¬´ et sic ¬ªsaluasti a descendentibus in lacum¬´, id est, a Iudeis saluatus fuit, quando eo facto immortali et impassibili, nulla mala inferre poterant ei.

Et ideo quia sic me Dominus liberauit, uos per meam liberationem facti sancti eius: ¬ªpsallite¬´ bene operando huic ¬ªDomino¬´ ¬ªet confitemini¬´ ore et corde ¬ªmemorie¬´, id est, huic Domino, quia memor uestri: ¬ªmemorie¬´ dico, non procedente ex nostro merito, sed ¬ªsanctitatis eius¬´, id est, ex sua sola sanctitate. uel ¬ªmemorie sanctitatis¬´, id est, qua sanctificat alios: sanctitatis dico ¬ªeius¬´, id est, que ab ipso procedit.

 Et bene debemus confiteri, ¬ªquoniam ira in indignatione eius¬´, id est, quando se auertit ab aliquo, est pena ei a quo se auertit: ¬ªet in uoluntate eius¬´, id est, in beneplacito eius, est ¬ªuita¬´ que incipit in hac uita per iustitiam, et ducit in uitam eternam. Et hic innuit quod non tantum debemus Domino confiteri quia dat bona, sed quia etiam mala remouet, in quibus iuste tenebamur.

Dixit quod ira est in indignatione, et uita in uoluntate: nunc ostendit per quem sit ira, scilicet per Adam: et quibus? scilicet imitatoribus ipsius: et per quem sit uita, scilicet, per Christum: et quibus? scilicet imitatoribus Christi. Continuatio: uita est in uoluntate, sed non omnibus: quia respicientibus ¬ªad uesperum¬´, id est, imitantibus casum  Ade. Rei enim ueritas est, quod Adam in uespera, id est, post meridiem declinante sole fregit obedientiam. Dum enim fuit Adam in meridie, id est, in feruore dilectionis, obedientiam uiriliter seruauit. Postquam uero caritas in eo refrixit, et post meridiem, id est, post caritatem fuit, ab obedientia discessit: cuius imitatores illi esse dicuntur, in quibus non ardet caritas, et illis respicientibus ad uesperum ¬ªdemorabitur fletus¬´, id est, remanebit fletus: respicientibus uero ¬ªad matutinum¬´, id est, ad resurrectionem Christi factam in mane, id est, imitatoribus eius ¬ªletitia¬´.

Hic ostendit et causam et meritum sue liberationis, et ostendit eum contrarium esse Ade: quia cum Adam esset perfectus et in abundantia positus,  non attendit, imo recessit. Ostendit autem quod cum Christus esset positus in abundantia, nulla tribulatione ab obedientia potuit remoueri. Continuatio: Illis respicientibus ad uesperum, erit fletus. ¬ªEgo autem¬´ non sum de illis, scilicet, existens ¬ªin abundantia mea¬´, id est in perfectione scientie et omnium uirtutum ¬ªdixi¬´, id est, deliberaui: in ipsa rei exhibitione hoc ostendit: ¬ªnon mouebor ab illa abundantia¬´ ¬ªin eternum.¬´

Dixit quod illam abundantiam custodiret, et nunc ostendit quod illam abundantiam non habet ex se, sed ex solo Deo, et hoc est, ¬ªDomine, decori meo¬´, id est, abundantie illi mee ¬ªprestitisti uirtutem,¬´ id est, constantiam, et hoc non ex merito meo, sed  ex sola tua uoluntate.

¬ªPrestitisti uirtutem,¬´ sed tamen aliquando ¬ªauertisti faciem tuam a me¬´, id est, permisisti me tribulari: et tunc ¬ªego¬´ homo ¬ªfactus sum conturbatus¬´ et hic magnum meritum ostendit Christi, qui nec sic probatus, ab obedientia cessauit.

Ego conturbor, sed in ipsa conturbatione ¬ªo Domine, clamabo ad te¬´ de obtinendis bonis: ¬ªet deprecabor ad te Deum meum¬´ de remouendis malis.

¬ªAd te clamabo,¬´ sic dicens: ¬ªdum¬´, id est, ¬ªsi descendero in corruptionem¬´, id est, si redigor in puluerem, ¬ªque utilitas tunc in sanguine meo¬´? id est, quid proficiet mihi uel aliis sanguis meus effusus?  Si sanguis iusti effundatur, debet proficere: si sanguis impii, nulla utilitas debet queri.

Si redigar in puluerem, nulla utilitas consequetur: quia neque confessio, neque ueritatis annuntiatio, ad que facienda resurrectio Christi necessaria fuit. Continuatio: Dico, si descendo in infernum, nulla erit utilitas, quia ¬ªnunquid puluis¬´, id est, caro redacta in puluerem ¬ªconfitebitur tibi?¬´ id est, erit causa confessionis, id est, laudis tue, ¬ªaut annuntiabit ueritatem tuam¬´ ille puluis, id est, erit causa quare causa tua annuntietur de reparatione humani generis, quam tu per me facturus es? Non utique, ideo nolo ut permittas me redigi in puluerem, sed cito resuscita.

Ego clamabo, et Dominus exaudiet me, propter  meritum clamoris, et etiam propter misericordiam, et hoc est, ¬ªmisertus est mei¬´ et ipse idem ¬ªDominus est factus adiutor meus¬´ scilicet ¬ªplanctum meum¬´, id est, dolorem conuertit in gaudium, sed ex familiaritate conuertit se ad ipsum, cum dicit, ¬ªconuertisti¬´. Dolor enim mortis conuersus est in gaudium per gloriam resurrectionis, ¬ªconuertisti¬´ dico ¬ªmihi¬´, id est, ad utilitatem mei et meorum conscidisti saccum meum, id est, carnem meam. Carnem Christi ideo saccum uocat, quia sicut saccus uestis penitentialis est, sic caro Christi uestis penitentialis est, non quod sua peccata portaret, sed aliorum. Unde dicitur: ¬ªPeccata nostra ipse portauit .¬´ Confessio ipsa facta fuit in ipsa passione: et postea ipsa  resurrectione ¬ªcircumdedisti me letitia¬´, id est, impassibilitate et immortalitate, et ab hoc uersu manifeste incipit ostendere de resurrectione.

¬ªCircumdedisti ut ipsa gloria mea¬´, id est resurrectio mea ¬ªcantet tibi¬´, id est, ostendat te esse laudabilem. Hoc enim resurrectio Christi efficit, ut Deus per totum mundum laudetur et illa non erit ad horam, sed iam deinceps ¬ªnon compungar,¬´ id est, nullam penam mortis sustineam. Unde Apostolus: Christus resurgens a mortuis iam non moritur, mors illi ultra non dominabitur: et sicut illa gloria eterna erit, sic confessio que ex hoc procedit, erit eterna: et hoc est, ¬ªconfitebor tibi¬´, id est, laudabo te non tantum in hac uita sed etiam ¬ªin eternum¬´ et in me et in meis.



IN PSALMUM XXX. TITULUS. In finem psalmus Dauid.

¬ªIn te, Domine.¬´ Psalmus iste conuenit Christo, qui loquitur, hic non tantum pro se, sed pro martyribus suis dirigens in finem, id est, in Christum: et hic notatur intentio sicut et in ceteris psalmis. Materiam habet in hoc psalmo duo opposita, auxilium diuine pietatis, et humane fragilitatis miseriam et hoc psalmo tres partes facimus, et in prima parte attendens misericordiam Dei, petit se et suos per diuinam misericordiam, a miseriis ne deficiant, liberari. In secunda parte miserias enumerat, quas ipse et sui patiuntur. In tertia uero ponit exsultationem  sue liberationis, et gratiarum actionem, inuitat etiam alios ad Dei dilectionem. Intendit autem homines admonere, ut neque desperent, attendentes suas miserias, neque superbiant stulte de Dei misericordia presumentes, et sic manifeste, in finem, id est, in Christum nos dirigit.

Et admonens, alios sic dicit: Nolite presumere de uobis, sed sperate in Domino, sicut et ego nunquam de me presumpsi, sed ¬ªsperaui semper in te, Domine¬´ Deus meus, et quia speraui ¬ªnon confundar in eternum.¬´ Non negat quin patiatur exsultationem inimicorum, sed illa tamen eterna non erit: ¬ªnon confundar in eternum,¬´ sed potius, Domine, ¬ªlibera me¬´ et meos, ne frangar miseriis huius mundi, et hoc ¬ªin iustitia tua,¬´ quia hoc exigit  iustitia tua, ut sperantes in te liberes.

Et quia uox mea non posset ascendere ad te, tu, Domine, ¬ªinclina aurem tuam,¬´ id est, potentiam tuam ¬ªad me,¬´ id est, ad subueniendum mihi, ¬ªinclina,¬´ id est, humilia, ad eripiendum me de miseriis istis. Hec inclinatio intelligitur esse facta in hoc, quod uerbum Dei unitum est humane nature, et ipsa semper durat. Inclina dico, et ¬ªaccelera,¬´ id est, cito fac omnia quecunque pro me facturus es, scilicet, da perfectam formam uiuendi per me, secundum humanitatem meam. In morte mea cito redime animas de inferno, ne differas resurrectionem usque in communem. ¬ªAccelera¬´ dico, ¬ªut, eruas me,¬´ ut nichil amplius persecutores nocere ualeant mihi, nec meis preualere.

 Et interim, id est, dum illa acceleratio erit, ¬ªesto mihi in Deum protectorem,¬´ id est, tam fortis protector, quam bonus Deus potes esse, ne uulnerer telis inimicorum, et esto mihi ¬ªin domum refugii,¬´ id est, securitatis in qua quiescam finitis laboribus, et quia possent finiri labores ad tempus, et reinciperent, addit ¬ªut saluum me facias,¬´ id est, sic sis mihi refugium, ne ulterius labore aliquo ualeam excitari.

Ideo peto ut sis mihi protector et refugium, ¬ªquoniam¬´ tu solus es ¬ªfortitudo mea,¬´ qua ego et mei possimus contra repugnantes resistere, et etiam ¬ªtu es refugium meum,¬´ id est, securitas in qua quiescamus et ego et mei. Deus fuit refugium Christo in resurrectione, suis membris est refugium,  cum facit eos securos per sacramenta Ecclesie, scilicet per corpus Christi, per orationes, etc. Et non tantum protector eris et refugium, sed etiam ¬ªdeduces me et enutries me,¬´ id est, in propria persona deductus est Christus, cum ad omnes gentes per predicationem apostolorum nomen suum extensum est, deducuntur sui per dilatationem fame, sicut Petrus dilatatus fuit per totum mundum. Christus in propria persona nutritus erat, sui nutriuntur quando de uirtute in uirtutem redduntur: et hoc ¬ªpropter nomen tuum¬´ dilatandum.

Bene dico, ¬ªdeduces me¬´ in cognitionem, quia tu ¬ªeduces de laqueo,¬´ id est, de morte, que dicitur laqueus: quia per mortem putauerunt impedire  nomen eius, ¬ªquem absconderunt,¬´ id est, latenter parauerunt ¬ªmihi¬´ quem nullum latet secretum . Suos similiter eripit Deus de laqueis diaboli, ideo scio quia educes, ¬ªquoniam tu es protector meus¬´ et non potest illaqueari, qui talem habet protectorem.

Et quia ¬ªes protector,¬´ ideo ¬ªcommendo spiritum meum,¬´ id est, animam meam ¬ªin manus tuas,¬´ id est, in potestatem tuam. ¬ªCommendo¬´ dicit, sicut illi cui familiaris fuit, et cui bene confidebat quod redderet, et tu, ¬ªDomine Deus ueritatis, redemisti me.¬´ Redempta est anima Christi et aliorum, per suam tam perfectam obedientiam.

Et ideo quia Deus es ueritatis ¬ªodisti obseruantes uanitates,¬´ id est, appetitores mundanorum. uere  iste res mundane sunt uanitates, quia ¬ªsuperuacue.¬´ uacue sunt, que nichil utilitatis afferunt, superuacue, quia etiam damnum afferunt.

Illos odisti, ¬ªego autem speraui in Domino¬´ et ideo ¬ªexsultabo¬´ in corpore ¬ªet letabor¬´ in spiritu ¬ªin misericordia tua¬´ scilicet, non tantum propter hoc quod speraui. In hoc quod dicit exsultare, quia sperauit, notat, ueritatem Dei. Non enim Deus ueritatis esset, nisi secundum Deum retribueret speranti in se.

Bene dico, quia exsultabo: ¬ªquoniam respexisti humilitatem meam,¬´ id est, misertus es mee fragilitatis et meorum et afflictionis, ne a persequentibus superer ¬ªsaluasti etiam animam meam de necessitatibus,¬´ id est, de peccatis, de quibus  anima Christi immunis fuit, anime suorum a criminalibus, uel si sui habuerint criminalia, non nocuerunt eis. Necessitates peccata nominat, et quia ineuitabiles sunt hominibus, et quia necem portant.

Et quia saluasti, ideo ¬ªnon conclusisti me in manus inimici,¬´ id est, potestate diaboli. In manus inimici conclusus esset, si nullo modo ab eius potestate egredi posset, sed potius ¬ªstatuisti,¬´ id est, firmiter posuisti ¬ªpedes meos,¬´ id est, affectiones meas ¬ªin spatioso loco¬´ ita ut sine aliqua offensione possim incedere, sicut aliquis in spatioso libere incedit quo uult. uel per locum spatiosum, caritatem intelligamus, in qua Christus late ambulauit, et sui et cum proximo suo.

 Hic incipit secunda pars de enumeratione miseriarum humane fragilitatis. Postquam dixit se esse in spatioso loco per misericordiam Dei, timens tamen de sua fragilitate, enumerando miserias suas, postulat misereri, sic dicens: ¬ªO Domine miserere mei¬´ et opus est ¬ªquoniam tribulor¬´ et ipsam tribulationem aggrauat, scilicet, talis est illa tribulatio, quod ex ea ¬ªoculus,¬´ id est, intellectus meus ¬ªconturbatus est in ira,¬´ id est, in pena illata ab eis ¬ªet anima mea,¬´ id est, animalitas mea: ¬ªet uenter meus,¬´ id est, memoria mea, que ideo uenter dicitur, quia sicut in uentre esce reconduntur, ita in memoria abdita reconduntur et secreta. ¬ªTurbatus est¬´ quamuis certus esset de promisssione que  dixerat: ¬ªClarificaui et iterum clarificabo :¬´ non ita debemus intelligere Christi uitam, siue memoriam esse turbatam, ut aliquo modo deficeret, sed sponte conturbari uoluit, ut aliis exemplum relinqueret, ne si turbarentur, desperarent.

Ecce premisse tribulationis partes exsequitur. uere tribulor, ¬ªquoniam uita mea¬´ hactenus acta ¬ªin dolore deficiet,¬´ in morte: et quia uita illa posset esse acta in dolore per unum diem uel per duos, quod non uideretur magnum, addit: ¬ªet anni mei,¬´ id est, uita mea multis annis acta ¬ªin gemitibus¬´ deficiet in morte. De quibusdam membris Christi potest dici, quia uita eorum per multos fuit annos in dolore, sicuti de Paulo et similibus,  de quibusdam uero aliis, quia uita eorum defecit in dolore breui, ut de Hippolyto et similibus.

uita defecit in dolore, et etiam ¬ªuirtus mea,¬´ id est anima, ¬ªinfirmata est in paupertate¬´ et in consideratione mee paruitatis, quia nichil habeo ex me; ¬ªet ossa mea,¬´ id est, corporis mei robora, sunt ita, ut quicunque putent me aliquod robur habere, ego nichil puto ex me habere. Cum Christus dicit se esse infirmum et in corpore et in anima, omnem a se superbiam remotam ostendit, et quod aliquis non debet de se presumere.

Ponit item alias miserias, dicens: ¬ªFactus sum¬´ etiam ¬ªopprobrium super inimicos meos,¬´ id est, plus quam inimici mei, cum ipsi digni essent tanto  opprobrio, ¬ªet factus sum ualde timor uicinis meis,¬´ id est, causa timoris, quia uidentes eum tradi in mortem, timuerunt. uicinos uocat illos qui licet non essent discipuli Domini, tamen accedebant ut audirent eum: ¬ªet notis meis,¬´ id est, ipsis discipulis meis ¬ªfactus sum timor.¬´ Siue ita legitur. ¬ªFactus sum opprobrium ualde uicinis meis super inimicos meos,¬´ id est, plus habuerunt me uicini mei opprobrio quam inimici ¬ªet timor factus sum notis meis.¬´ Alia translatio habet, apud inimicos: scilicet, inimici habuerunt me opprobrio. Item alia miseria, et etiam illi ¬ªqui uidebant me,¬´ id est, qui cognoscebant me Deum esse ¬ªfugerunt a me foras,¬´ id est, sola exteriora in me cognouerunt, scilicet, me solum hominem arbitrati sunt. Unde et ei resuscitato  duo discipuli dixerunt: ¬ªNos putabamus quia ipse esset redempturus Isrel .¬´ uel ita, ¬ªilli qui uidebant me¬´ ita tractari ¬ªfugerunt a me foras¬´ ut supra: et etiam ¬ªdatus sum obliuioni a corde¬´ illorum ¬ªtanquam¬´ quilibet ¬ªmortuus.¬´ Hanc sententiam comprobat illa translatio, que habet, excidi a corde. uel ¬ªtanquam mortuus a corde,¬´ id est, quilibet peccator, cuius cor, id est ratio, non uiuit: et hec sententia currit per campos.

Item alia miseria: ¬ªFactus sum etiam tanquam uas perditum,¬´ quia sicut uas fractum non potest liquorem retinere, sic nec ego meos apostolos: et propter hoc me uilem habuerunt; ¬ªquoniam ego audiui,¬´  id est, patienter sustinui ¬ªuituperationem commorantium in circuitu,¬´ id est, in exteriori meo, quia non cognoscebant me esse Deum. uel ¬ªcommorantium in circuitu,¬´ id est, in appetitu mundanorum, que semper sunt in circuitu: quia in eis nullum caput est, nullus finis. uel ¬ªin circuitu,¬´ id est, in aliquo errore.

¬ªIn eo¬´ circuitu ¬ªdum conuenirent¬´ in cetum ¬ªaduersum me simul,¬´ id est unanimiter, ¬ªconsiliati sunt accipere animam meam¬´ id est, tollere. uel ¬ªin eo sunt consiliati, ut tollerent animam meam¬´ et hec est alia translatio:

Ipsi sunt consiliati. ¬ªEgo autem in te speraui, Domine,¬´ quia sciebam hec omnia fieri tua dispositione, et ¬ªdixi¬´ tibi deliberatione cordis: ¬ªSortes  mee,¬´ id est euentus mei, sunt ¬ªin manibus tuis,¬´ id est in potestate tua. Per sortes ideo euentus accipimus, quia sine humana dispositione per solam Dei dispositionem eueniunt.

Et ideo ¬ªeripe me de manu,¬´ id est, de potestate ¬ªinimicorum meorum¬´ illorum, qui habent me odio, ¬ªet a persequentibus me,¬´ id est, ab eis qui inferunt mihi mala.

Eripe me et ¬ªillustra¬´ mihi ¬ªfaciem tuam super me seruum tuum¬´ et meos: hoc dicit per simile. Nam sicut cum aliquis dominus ostendit seruo suo faciem suam claram, alii habent eum in maiore honore: sic Christus fuit in maiore honore, cum Dominus ei ostendit faciem suam eum resuscitando: ¬ªillustra,¬´ scilicet ¬ªsaluum me fac¬´ et hoc non merito  meo, sed ¬ªin misericordia tua, Domine,¬´ ita ut ¬ªnon confundar,¬´ et cum misericordia ponit meritum, quare eum saluum faciat, subdit: ¬ªquoniam inuocaui te.¬´

Ego non confundar, ¬ªimpii autem erubescant,¬´ id est, confusibiles appareant, et uerecundantes de peccatis suis ¬ªdeducantur in infernum¬´ materialiter, et ¬ªlabia dolosa,¬´ id est, illi qui modo sunt garruli et dolosi ¬ªfiant muti¬´ postquam ad inferos deducuntur.

¬ªQue¬´ labia ¬ªloquuntur iniquitatem aduersum me iustum in superbia¬´ contra me iustum superbiunt ¬ªet in abusione¬´ quia ipsi abutebantur doctrina eius, negligentes eam. Et alia translatio: in superbia et in contemptu.

 Incipit tertia pars, in qua ponitur exsultatio liberationis, et gratiarum actio, et inuitatio ad Dei diletionem. Continuatio: Miserere humane fragilitatis que tam multa est, sed misericordia tua, Domine, est contra omnia: Domine ¬ªquam magna est misericordia dulcedinis tue,¬´ id est, beneficiorum, que dulcia sunt gustantibus, ¬ªquam¬´ dulcedinem ¬ªabscondisti¬´ ab appetitoribus mundanorum, reseruando eam ¬ªtimentibus te,¬´ id est, ad opus tuum timentium te.

Et illam dulcedinem ¬ªperfecisti,¬´ id est, perficies in ¬ªeis qui sperant in te,¬´ et hoc manifesto erit, scilicet ¬ªin conspectu filiorum hominum,¬´ id est, carnalium. uidebunt enim mali in communi resurrectione  gloriam fidelium, scilicet Christum ascendentem cum suis, et tunc tolletur impius, ne uideat gloriam Dei. uel ¬ªperficies eis qui sperant in te,¬´ itaque confiteantur te si opus sit ¬ªin conspectu filiorum,¬´ id est secularium principum.¬´

Hanc autem dulcedinem incipit Deus dare fidelibus in hac uita, et perficit in alia, et utramque partem exsequitur, meliorem pro dignitate preponens. Continuatio: Perficies illam dulcedinem sanctis, scilicet ¬ªabscondes eos,¬´ id est, ita collocabis, quod nullus poterit eos conturbare. Abscondes dico ¬ªin abscondito faciei tue,¬´ scilicet inter angelos ubi facies tua, id est, cognitio tua, est abscondita quidem hominibus modo in carne uiuentibus, et per hoc remotos ¬ªa conturbatione hominum.¬´

 Et ne aliquis diceret: Quis tantum exspectare potest? ponit presentem consolationem. Continuatio: Post resurrectionem abscondes eos in presentia tua, et interim ¬ªproteges eos in tabernaculo tuo,¬´ id est, in presenti Ecclesia, in qua Dei militiam exercemus, ¬ªa conturbatione linguarum,¬´ scilicet, ne lingue hereticorum contradicentes ueritati, ualeant eos sibi incorporare.

Et quia tot bona facit Dominus, ideo sit ¬ªbenedictus,¬´ id est, exaltatus super omnes gentes: ¬ªquoniam mirificauit,¬´ id est, mirabilem ostendit misericordiam suam ¬ªconfitendo hec predicta dona in ciuitate munita,¬´ id est, in sanctis suis, qui dicuntur ciuitas, quia sunt multi: et munita, propter multas uirtutes quibus roborati sunt. uel aliter secundum  Hieronymum: ¬ªBenedictus Deus, quoniam mirificauit misericordiam suam mihi in ciuitate munita,¬´ id est, in Hierusalem, ubi ipse fecit hec mirabilia, scilicet, Christum nasci, pati, resurgere, et cetera que per eumdem in eadem ciuitate facta sunt a Deo; que mirabilia Dei ibi facta, fuerunt causa omnium beneficiorum que Deus Ecclesie contulit. Hieronymus non ponit munitam, sed ponit quiddam unde ipsa ciuitas in mediis partibus mundi intelligitur collocata, id est, in media ciuitate: in qua ideo Christus habitare et mori elegit, ut se medium omnibus proponeret.

Deus sic mirificauit misericordiam, et tamen ego habui miserias, et hoc est, ¬ªego¬´ positus ¬ªin excessu mentis mee,¬´ id est, in angustia mentis ¬ªdixi¬´  uel corde, uel uoce ¬ªproiectus sum a facie,¬´ id est, ita reputatus sum, ut uidear esse proiectus ¬ªa facie oculorum tuorum,¬´ id est, a presentia misericordie tue. Excessus dicitur, siue quando homo rapitur ad contemplationem diuinorum, ut Paulus dicit, siue mente excedimus Deo, siue quando aliquis ex tristitia sensum excedit, scilicet non remanere apud se.

Et quia sic me humilem exhibui, ¬ªideo exaudisti uocem deprecationis mee;¬´ et meritum quoddam exauditionis supponit cum dicit: ¬ªcum clamarem ad te,¬´ id est, quia clamaui.

Et quia Dominus hec beneficia confert fidelibus, et clamantes exaudit, ideo uos ¬ªomnes sancti, diligite¬´ illum ¬ªDominum;¬´ quoniam licet permittat  modo conculcari ueritatem, tamen in suis ¬ªrequiret ueritatem, et retribuet¬´ penam ¬ªfacientibus superbiam,¬´ et hoc non modice, sed ¬ªabundanter.¬´

Hic ponit conclusionem totius psalmi. Continuatio: Quoniam ipse requiret ueritatem, ideo ¬ªuiriliter agite; et si in corpore est infirmitas uel lassitudo, cor uestrum confortetur. uiriliter agite, dico, ¬ªomnes qui speratis in Domino.¬´



IN PSALMUM XXXI. TITULUS: Intellectus Dauid.

¬ªBeati quorum.¬´ Psalmus iste exponit nobis intellectum Dauid uere penitentis. Materia est Dauid propheta penitens, uel quicunque uero intellectu penitens. Agit de ipso sic: qui cum ignorasset  ante peccata sua, iam recognoscit. Ponit ipsius etiam confessionem, deinde illius confessionis commendationem. In quarta parte ponit Christum promittentem plura bona huiusmodi penitenti. Intentio est, nos admonere ad intellectum huiusmodi confessionis.

Loquens iste penitens, iam in prima parte se ostendit peccata cognoscere, cum dicit: ¬ªBeati quorum iniquitates,¬´ id est, carnis naturales suggestiones ¬ªremisse sunt,¬´ id est, debilitate sunt in baptismo, ita quod licet ad peccandum instigent, non tamen ad actum perducunt. uel ¬ªiniquitates,¬´ id est, peccata que fuerunt ante baptismum, ¬ªsunt remisse,¬´ id est, penitus in baptismo destructe: et illi sunt beati ¬ªquorum peccata¬´ post baptismum  perpetrata ¬ªsunt tecta¬´ per penitentiam. Cum dicit tecta, dat intelligere ibi dictum esse de criminalibus que indigent tegi, ne appareant in conspectu Domini ad puniendum.

Ille etiam ¬ªuir est beatus, cui non imputabit Dominus peccatum,¬´ id est, qui cum fecisset peccatum, tale non fecit quod Dominus respiciat ad puniendum: per quod notatur peccatum, quod sola oratione potest deleri: et cum non fecisset nisi leuia, ipse tamen imputat sibi, quod notatur ubi dicit: ¬ªnec est in spiritu eius dolus.¬´ Dolus esset in spiritu eius, id est, in uoluntate, si diceret se sine peccato esse, cum sciat neminem sine peccato uiuere. Unde Ioannes: ¬ªSi dicimus quia peccatum non habemus, nosmetipsos seducimus, et ueritas  in nobis non est .¬´ Cum dicit beatus quibus hec trina remissio fit, ostendit se peccata iam recognoscere.

Modo sic renosco peccata, sed ante tacui me habere peccata, et ¬ªquoniam tacui, inueterauerunt ossa mea,¬´ id est, ad modum ueteris uestis appropiauerunt ruine robora mea. Bene dicit, ¬ªinueterauerunt,¬´ et non destructa sunt, quia poterant reedificari. Tacui me habere peccatum ¬ªcum clamarem¬´ per ipsa opera me habere peccatum ¬ªtota,¬´ id est, assidua die. uel ¬ªcum clamarem¬´ meam scilicet iustitiam.

Ostendit sibi mala euenisse, quod tacuit. Continuatio: Prius tacui, sed modo ¬ªsum conuersus,¬´ id  est, ita quod sine ¬ªin erumna mea,¬´ id est, cognoscam me erumnosum, id est, peccatorem: et preponit causam conuersionis, cum dicit ¬ªconfigitur spina¬´ suggestione, consensu, consuetudine. ¬ªQuoniam manus tua,¬´ id est uindicta tua, ¬ªgrauata est,¬´ id est, grauior facta est ¬ªsuper me,¬´ et ¬ªhoc die ac nocte,¬´ id est, assidue. Grauata dicit a similitudine magistri, qui ingrauat super discipulum, ut faciat eum recognoscere delictum: conuersus dico ¬ªdum configitur spina,¬´ id est, quia destruitur superbia: que ideo per spinam intelligitur, quia in spina est erectio hominis. Bene dico in erumna ¬ªdum,¬´ id est, quia ¬ªconfigitur spina,¬´ id est, punctio peccati.

Hic incipit confiteri. Dico conuersus sum, et deinde ¬ªcognitum tibi feci,¬´ id est, confessus sum  ¬ªdelictum meum,¬´ id est, quod deliqui nichil faciendo, ¬ªet iniustitiam meam,¬´ id est, quod contra uetitum feci ¬ªnon abscondi,¬´ sed tibi manifestaui: non quod aliquando essent ignota, sed ille dicitur nota Deo facere peccata, qui seipsum cognoscit damnabilem, et medicum requirit.

Hic ostendit quid prosit cognoscere peccatum. Delictum tibi feci cognitum, ex quo etiam ¬ªdixi,¬´ id est, deliberaui, scilicet apud me ipsum,¬ªConfitebor Domino iniustitiam meam,¬´ id est, mala opera mea, quod facere est aduersum me, qui prius peccata mea defendere consueueram, ¬ªremisisti tu¬´ non solum peccata, sed mala opera, scilicet ¬ªimpietatem,¬´ id est,¬´ excusationem ¬ªpeccati mei.¬´ Licet autem Deus dimittat peccata, ex quo homo in uoluntate  penitet, tamen confitendum est ministris Ecclesie, quia, nisi confiterentur, ex sua inobedientia damnarentur. Quod ostensum est Lazaro, qui postquam resuscitatus fuit, indiguit solui.

Ponit commendationem confessionis, cum dicit sanctos orare pro remissione impietatis, que remissio habetur ex confessione. Bona est impietatis remissio, et ¬ªpro hac¬´ habenda ¬ªorabit omnis sanctus in tempore opportuno,¬´ id est, in hac uita, in qua tantum ualet oratio impetrare.

Alia commendatio confessionis. Boni orabunt, ¬ªuerumtamen¬´ habitantes ¬ªin diluuio aquarum multarum,¬´ id est, in submersione multorum peccatorum, ¬ªnon approximabunt¬´ ad eum per aliquam confessionem.

 Et bene debent sancti orare ad te, quia ¬ªtu es refugium meum,¬´ id est, facis me securum ¬ªa tribulatione¬´ peccatorum preteritorum ¬ªque circumdedit me:¬´ et tu, Domine ¬ªerue me a circumdantibus me,¬´ id est, demonibus et presentibus peccatis: tu, dico, ¬ªexsultatio mea,¬´ id est, de quo exsulto, securus quod cito eripias. Ponit hic quartam partem, scilicet per remissionem, quam facit Christus confitentibus. Continuatio: Bene dico te esse refugium, quia tu ipse dicis: ¬ªDabo tibi intellectum¬´ quo confitearis peccata tua, et ¬ªin uia qua gradieris,¬´ id est, in bonis operibus, quibus ad Deum incedis, ¬ªinstruam te:¬´ amodo do arma quibus possis pugnare, scilicet, uirtutes: et quia sic instructus, sine  Dei custodia non possis persistere, dicit: ¬ªfirmabo super te oculos meos,¬´ id est, per misericordiam custodiam.

Et quia dabo intellectum, ¬ªnolite fieri sicut equus et mulus, quibus non est intellectus.¬´ Similes essent equo, si non attenderent quem portarent, siue Deum, siue inimicum. Similes essent mulo, si non considerarent onera sua, an portarent peccata, siue bona opera. uel per equum accipiamus gentilem populum, qui indomitur et effrenis legem non curabat: per mulum, Iudaicum populum, qui durus et piger erat ad legem implendam.

Dico nolite fieri, sed, o Domine Deus, si tales fuerint ¬ªconfringe maxillas eorum in chamo,¬´ id est, in minori penuria uictus et uestitus, ¬ªet in freno,¬´ id  est, in maiori penuria uictus. Chamus est ligatura qua ligantur domita animalia: frenus qua indomita: maxillas dico eorum ¬ªqui non approximant ad te¬´ per confessionem.

Per chamum et frenum corrige eos, et preter hec sunt ¬ªmulta flagella peccatoris,¬´ id est, quibus debent corrigi peccatores: ¬ªsperantes autem in Domino misericordia circumdabit,¬´ quia in nullo deficiet eis misericordia. Hec uerba sunt Christi ad Patrem, ex quo dixit confringe.

Misericordia circumdabit sperantes, ideo uos, iusti, qui in Domino speratis, ¬ªletamini¬´ in mente, ¬ªet exsultate¬´ in corpore, ¬ªet gloriamini¬´ iam securi de gloria ¬ªomnes recti corde.¬´



IN PSALMUM XXXII. TITULUS: Psalmus Dauid in finem.

¬ªExsultate, iusti.¬´ Psalmus iste conuenit Dauid prophete, qui et hic loquitur, et facit cantilenam de laude Dei, que mitigat tentationes diaboli, sicut cantilena Dauid mitigat spiritum Saulis. Materia est laus Dei. Eam ita tractat: admonet ad laudem Dei, ponendo causas quare debeamus Deum laudare. In secunda parte ostendit illos esse beatos qui Deum laudauerunt. Intentio est admonere ad laudem Dei, quod notatur in prima parte, a qua sic exsultanter incipit.

uos impii non debetis exsultare in Domino, sed uos ¬ªiusti exsultate in Domino¬´ et non in mundanis. Bene dico, iusti exsultate, quia ¬ªrectos¬´ illos qui exsultauerint ¬ªdecet laudatio,¬´ scilicet ut laudent  Deum. Unde dicitur: ¬ªPeccatori dixit Deus, quare tu enarras iustitias meas? ¬´ Et item: ¬ªNon est speciosa laus in ore peccatoris. ¬´ uel si habeatur collaudatio, per eam laudantium unanimitas intelligitur.

Hic ponit partes laudationis, quam admonet facere nos dicens: quia decet rectos laudatio, ideo uos recti ¬ªconfitemini Domino in cithara,¬´ id est, laudate eum in corpore uestro, et in substantiis inferioribus, scilicet, in eleemosynis, quod per citharam ideo intelligimus, quia cithara est instrumentum ab inferiori parte resonans, et nos ab inferioribus, id est, ab istis mundanis resonemus ad laudem Dei bene disponendo ea: et non tantummodo ab inferiori  parte, sed ¬ªpsallite illi,¬´ id est, bene operamini ¬ªin psalterio,¬´ id est, in spiritu: psalterium dico ¬ªdecem chordarum,¬´ id est, in spiritu implente decem precepta legis. Per psalterium accipimus superiorem laudem, que est in spiritu, quia psalterium a superiori parte emittit sonum. Hic notamus contemplatiuam: et ubi dicit, Confitemini in cithara, actiuam uitam.

Et non solum in cithara et psalterio, sed ¬ªcantate ei canticum nouum,¬´ id est, laudate de transmissione Filii sui in mundum, que laus de incarnatione dicitur nouum canticum, quia non fuerat nobis cognitum, et etiam ¬ªpsallite ei in uociferatione,¬´ id est, laudate eum ita intenta deuotione, quod eam humane uoces non ualeant explicare: et quia multi  compuncti ita Deum laudant, et tamen postea in peccata incidunt, addit: ¬ªbene,¬´ id est, ita psallite, ut ultra non uelitis non psallere.

Hic incipit causas reddere, quare sic admoneat nos laudare Deum. Continuatio: ¬ªIdeo debetis Deum laudare quia rectum est uerbum,¬´ id est, preceptum ¬ªDomini.¬´ Nihil enim nisi rectum precepit ¬ªet omnia opera eius in fide,¬´ id est, recta et fidelia sunt. uel ¬ªin fide sunt,¬´ id est, ex fide haberi possunt, quia nulli fit remissio uel confessio, nisi prius in fide. uel ¬ªin fide¬´ quia quecunque Deus facit, causa confirmande fidei uel promouende facit.

Ideo quoque laudandus est, quia ¬ªdiligit misericordiam et iudicium:¬´ et non ideo dicit quin ipse  quoque diligat, sed quia ipse potius operatur secundum hoc. Secundum misericordiam operatur, cum peccata remittit; secundum iudicium, cum et bonis et malis secundum meritorum qualitatem tribuit, quasi sic diceretur: Unde habemus quod ipse diligat misericordiam? Reddit causam, quia ¬ªmisericordia Domini plena est terra,¬´ id est, homines in terra tota. Ostendit quomodo plena est terra misericordia Domini, quia ¬ªceli,¬´ id est, apostoli ¬ªsunt firmati uerbo Dei,¬´ id est, in doctrina instructi, et exemplo uerbi Dei, id est, Filii, ¬ªet omnis uirtus eorum,¬´ id est, omnia miracula quecunque ipsi fecerunt: uel fortitudo eorum contra aduersa, sunt firmata ¬ªspiritu oris eius,¬´ id est, Filii, per quem loquitur Pater, Filii dico eius Patri, et hic notamus totam  Trinitatem. Ideo quoque laudandus est, quia ipse est ¬ªcongregans aquas maris,¬´ id est, mundanos homines, qui fluctuant sicut aque maris, ponendo eos in Ecclesia ¬ªsicut in utrem¬´ quia sicut aque que sunt in utre coarctantur ne exeant, sic iusti positi in Ecclesia, diuine pagine instructione coarctantur, ut non nisi eo permittente qui posuit, egredi ualeant. Per utrem qui fit ex corio mortui animalis, intelligimus Ecclesiam, que carnales mortificat concupiscentias: ipse, dico, ¬ªponens abyssos,¬´ id est, profundos in sensu ¬ªin thesauris suis,¬´ id est, dedit eis partem thesaurorum suorum, conferendo eis cognitionem sapientie et scientie sue, sicut fecit beato Paulo, qui cognouit eum profundi sensus. uel  ita: ¬ªPonens abyssos,¬´ id est, profundissime tenebrosos ¬ªin thesauris suis,¬´ id est, ut sint pars thesaurorum suorum, ut per eos legitime certantes remuneret. Sicut enim sapientia data est sanctis donum Dei, sic etiam mali donum Dei sunt cum sanctis ad maiorem coronam dantur a Deo: ut Decius beato Laurentio datus fuit ad maiorem coronam. Et ideo, quia talis est ¬ªomnis terra¬´ et si non potest laudare, saltem ¬ªtimeat Dominum:¬´ sed si ex se non habet quod timeat, ¬ªab eo¬´ Domino ¬ªcommoueantur¬´ dico per inspirationem ad hoc timeant, commoueantur dico ¬ªomnes inhabitantes orbem.¬´

Et iste bene poterit commouere, quia ipse creauit omnia, et hoc est ¬ªquoniam ipse dixit,¬´ id est, uoluit ¬ªet facta sunt¬´ omnia, id est, informis materia,  et in hec formata redacta, et ¬ªipse¬´ prius ¬ªmandauit,¬´ id est, uoluit ¬ªet creata sunt,¬´ id est, de non esse, ad esse uenerunt, scilicet facta est informis materia. uel ita: ¬ªIpse dixit et facta sunt,¬´ omnia ¬ªipse etiam mandauit¬´ per angelos, et omnia ¬ªcreata sunt,¬´ disposita, id est, ordinatim facta. Sicut per angelum missum Moysi, lex fuit ordinata et facta.

Dominus fecit omnia, et ipse ¬ªdissipat,¬´ id est, destruit ¬ªconsilia gentium,¬´ scilicet, de cultura idolorum, quando ad se conuertit omnia: ¬ªreprobat autem cogitationes populorum,¬´ id est, Iudeorum, qui dicuntur populi, propter legem in qua uiuere debebant. Cogitationes iste fuerunt de lege et loco retinendo, et cum Dominum in sepulcro retinere putauerunt: et non tantum ipsorum minorum,  sed ¬ªetiam reprobat consilia principum,¬´ id est, demoniorum, regum, ducum, et pontificum.

Consilium eorum dissipatur: ¬ªconsilium autem Domini¬´ de reparatione humani generis, quam Deus occultauit multis, ¬ªmanet in eternum,¬´ id est, immutabile est: ¬ªet cogitationes eius,¬´ id est, dispositiones eius, que dicuntur ¬ªcordis¬´ quia rationabiliter facte sunt, extundentur ¬ªa generatione usque in aliam generationem¬´ et iterum in aliam generationem. Dispositiones Dei sunt, quidquid in omni tempore est.

Hic incipit secunda pars. Continuatio: Et quia ipse Dominus est talis ¬ªbeata¬´ est illa ¬ªgens, cuius est Dominus,¬´ id est, que fecit Dominum suum illum qui est ¬ªeius¬´ uelit, nolit: ¬ªDeus eius,¬´ id est,  uoluntarie constituit sibi illum Dominum, qui est Dominus eius potestate. Incipit enumerare beatitudines. Bene dico, quod illa gens est beata, quia est populus electus in hereditatem Dei, et hoc est ¬ªpopulus quem elegit in hereditatem sibi.¬´ Ideo beata hereditas illa, quia Dominus excolit doctrina et intellectu diuinorum fontium. Elegit dico, non quod det eam possidendam alii, sed sibi.

Beata est iterum illa gens, quia ¬ªDominus respexit¬´ eam, id est, misertus est eius ¬ªde celo,¬´ id est, humanitate Filii sui. Magna enim Dei misericordia fuit, quod uerbum suum incarnari pro nostra fecit redemptione. In ¬ªrespexit¬´ intelligimus, quod homo longe propter peccatum a Deo remotus erat: et  postquam uerbum incarnari fecit ¬ªuidit,¬´ id est, iam quasi ex debito reuelauit, dando uires ¬ªfiliis hominum,¬´ id est, rationalium.

De celo ¬ªrespexit de habitaculo suo,¬´ id est, de humanitate Filii sui, in quo ipse habitauit: habitaculo dico ¬ªpreparato,¬´ id est, magno consilio et sapienti ad habitudinem Domini ordinato: respexit ¬ªsuper omnes qui habitant terram.¬´

Enumerat iterum beatitudines. Continuatio: respexit ille ¬ªquia finxit corda,¬´ id est, intellectus ¬ªeorum¬´ hoc modo, scilicet ¬ªsigillatim,¬´ id est, non omnibus eumdem intellectum dedit, sed singulis singulum: ¬ªqui etiam intelligit omnia opera eorum,¬´ scilicet, quo intellectu faciant quidquid faciunt: et hec est maxima beatitudo. Cum enim nostras infirmitates  intelligit, confert sua solatia nobis.

Non tantum predicta hec facit Deus, sed etiam adiuuat reges et gigantes: quod auxilium a Deo uere necessarium est, quia sine eo ¬ªnon saluatur rex,¬´ id est, ille qui bene regit suam terrenitatem, ¬ªper multam uirtutem¬´ suam scilicet, licet Deus dedisset ipsi multas uirtutes; ¬ªet gigas,¬´ id est, qui fortis est ad pugnandum contra inimicos Dei, et uelox ad currendum per uiam propositam, ¬ªnon saluabitur in multitudine uirtutis sue,¬´ id est, per uirtutem suam, quamuis habeat multam, nisi Deo adiuuante.

¬ªEquus etiam,¬´ id est, humana felicitas, que subleuat hominem, sicuti equus sessorem, est ¬ªfallax ad salutem¬´ quam uidetur promittere: nec dico quod hec felicitas tantummodo sit parum fallax, sed  etiam quantacunque possit esse, fallax est, et hoc est: ¬ªin abundantia autem uirtutis sue,¬´ id est, in abundanti uirtute diuitiarum, id est, in multitudine diuitiarum ¬ªnon saluabitur¬´ aliquis hominum.

Hec predicta saluare nequeunt, sed ¬ªecce,¬´ id est, in manifesto habetur saluatio, scilicet ¬ªoculi,¬´ id est, misericordia ¬ªDomini,¬´ sunt ¬ªsuper timentes eum, et in eis qui sperant super misericordia eius.¬´ Deus oculo misericordie et se metuentes et in sperantes aspicit.

Qui sperant ad hoc, scilicet ¬ªut¬´ ipse ¬ªeruat¬´ eos ¬ªa morte¬´ eterna ¬ªet alat eos¬´ in iustitia, ¬ªin fame¬´ scilicet, in hac uita, in qua iustitiam esurimus, uel ad hoc continuatur quod dicit ¬ªoculi Domini  super iustos,¬´ ad hoc scilicet, ¬ªut ipse eruat a morte animas eorum.¬´

Et quandoquidem Dominus talis est, scilicet, quod bene facit accedentibus ad eum, ideo ¬ªanima nostra,¬´ scilicet prophete et consimilium, ¬ªsustinet Dominum, quoniam¬´ ipse Dominus est ¬ªadiutor noster¬´ ad bene operandum ¬ªet protector¬´ contra tela aduersariorum.

Bene dico quod sustinet, ¬ªquia¬´ cum letitia sustinet, et hoc est ¬ªin eo letabitur,¬´ id est, modo letatur, et perseuerabit letando ¬ªcor nostrum.¬´ Et bene dico quod letabitur, quia iam ¬ªsperauimus in nomine eius sancto.¬´

Et ¬ªquemadmodum sperauimus in te, o Domine¬´  ita ¬ªfiat misericordia tua super nos.¬´ Sperare in nomine Domini est, ex hoc quod nomen suum orat, habere spem uite eterne.



IN PSALMUM XXXIII. TITULUS: Psalmus Dauid cum mutaret uultum suum coram Abimelech, et dimisit eum, et abiit.

¬ªBenedicam Domino.¬´ Legitur in historia, quod Dauid fugit persecutionem Saulis, et uenit ad regem Achis. Cumque aliquandiu sub eo militasset, apud regem accusatus est propter inuidiam. Timens ergo damnari Dauid ab eis, areptitium se simulauit, et propter ea dimisit eum Abimelech uel Achis: unius enim regis nomina sunt, sed Achis proprium est: et sic Dauid euasit, et abiit. Abimelech autem commune nomen erat regis terre illius, et Achis proprium:  et ideo ponit nomen hoc Abimelech, quia et conuenientius est, secundum hoc quod nunc agit, propter interpretationem. Post illam autem mutationem Dauid psalmum istum composuit: nec ideo quod de illa mutatione carnali intenderet, sed per illam spiritualem mutationem intellexit. Titulus sic exponitur, Psalmus iste conuenit Dauid prophete, habitus de hoc, quod ¬ªcommutauit uultum suum,¬´ id est, uoluntatem suam. Cum enim prius in carnalibus obseruantiis immorari uoluisset, intelligens postea eas nichil ualere, sed in solo Deo confidendum esse. Licet enim secundum legem hostias immolaret, non tamen in illis confidebat, sed per eas sacrificium Ecclesie intelligebat. Mutauit dico ¬ªcoram Abimelech,¬´ id est, Iudeis, qui dicuntur regnum  patris: Dei autem patris omnium Iudei erant regnum. Coram Iudeis nichil ualere sacrificia uitulorum, sed soli Deo sacrificandum esse prophetauit, cum dixit: ¬ªNon accipiam de domo tua uitulos, neque de gregibus tuis hircos ¬´ ¬ªEt iterum: Sacrificium Deo spiritus contribulatus .¬´ Et iterum. ¬ªSacrificium et oblationem noluisti, aures autem, etc.¬´  Et sicut Abimelech reputauit eumdem Dauid esse insanum, sic Iudei reputauerunt eum insanum, cum in ritus suos non confidere cognouerunt, et tunc Abimelech, in regnum patris, scilicet Iudei, dimiserunt eum, et si non corporaliter, tamen uoluntate: et ita Dauid abiit, id est, ad alium ritum, id est Christianum, iam transiit. Potest etiam Christus loqui in hoc psalmo, et  conueniet expositio tituli, sicut historiali Dauid, sic psalmus isti conuenit Dauid, id est, Christo, cum mutauit uultum, id est, uoluntatem suam, cum prius legem ostendit, postea legem nichil ualere, sed solum corpus suum sumendum esse, cum diceret: ¬ªNisi manducaueritis carnem filii hominis, et biberitis eius sanguinem, non habebitis uitam in uobis ¬´ Mutauit dico coram Abimelech, id est, coram Iudeis, et ideo dimiserunt eum Iudei, id est, spiritualiter recesserunt ab eo, et etiam discipuli abierunt retro, et sic Christus abiit ab eis remotus a lege eorum. Materia est Christus secundum hunc nouum statum, hanc sic exsequitur: in prima parte laudat hanc nouitatem sacrificii, et admonet consortes  suos, ut secum laudent Dominum. In secunda parte admonet fideles ad participationem Dominici corporis, ut ad hoc se dignos preparent. In tertia parte admonet rudes, ut ad hanc nouitatem accedant. In quarta parte ponit causas, quare sic accedendum, scilicet, quia Deus bonis bona retribuit, et malis mala. Item monet omnes, ut ad hanc nouitatem accedant, et sic, siue Christus, siue propheta, a laude Dei ingreditur, dicens:

Quia aliquando benedixi Dominum pro temporalibus, modo ¬ªbenedicam,¬´ id est, laudabo ¬ªDominum,¬´ non tantum cum Iudeos prosperat sicut solebam, sed ¬ªin omni tempore,¬´ et hoc bonis operibus inherendo, et sicut laudabo eum in operibus, sic ¬ªsemper laus eius in ore meo,¬´ id est, laudabo  eum uoce. uel sic loquitur: Qui semper benedixi Dominum, benedicam eum in omni tempore.

Bene dico, laudabo Dominum, quia per hoc laudabilis erit anima mea: et hoc est: ¬ªanima mea laudabitur,¬´ id est, laudabilis apparebit habitans ¬ªin Domino,¬´ et per hoc ostendit Dominum laudabilem ualde, cum propter accessum illius anima laudabilis comprobatur, et quod ego dico ¬ªaudiant mansueti,¬´ id est, intelligant humiles ¬ªet¬´ audientes ¬ªletentur¬´ scilicet, de hac nouitate.

Et quandoquidem anima mea per eum laudabilis est, ergo uos consortes ¬ªmagnificate Dominum mecum,¬´ id est, predicemus eum gloriosum inter multas gentes, et non solum ipsum Dominum magnificemus,  sed ¬ªexaltemus nomen eius.¬´ Deum exaltamus, cum eum omnipotentem predicamus, et tum nomen eius, cum illud per multa loca effundimus, tendentes ¬ªin id ipsum,¬´ id est, in unitatem, scilicet, in eodem affectu, eadem immutabilitate Dominum ueneremur.

Ut populus inuitatus ad laudem Dei festinaret, dicit que bona sibi inde prouenerint. ¬ªExquisiui Dominum,¬´ id est, extra omnia quesiui, postpositis omnibus temporalibus: ¬ªet ipse exaudiuit me,¬´ id est, sui cognitionem mihi innotuit, ¬ªet eripuit me omnibus tribulationibus meis,¬´ id est, liberauit me a tribulatione peccatorum et demonum.

Postquam admonuit ad cantandum, secum ad ipsam communionem noui sacrificii populos hortatur accedere. Continuatio: Quia hoc mihi fecit, ideo uos alii  ¬ªaccedite ad eum¬´ per gradum uirtutum ¬ªet illuminamini¬´ maiori cognitione Dei. Quanto enim magis aliquis ad Deum accedit, tanto eum Deus sua abundantiori cognitione perfundit: uel ¬ªilluminamini¬´ sacra preceptione: et postquam illuminati fueritis, ¬ªfacies uestre,¬´ id est, intellectus uestri ¬ªnon confundentur.¬´ Illi enim qui non intelligunt, erubescunt: sicut illi qui abierunt retro dicentes: ¬ªDurus est hic sermo ¬´

Dico accedite, illuminamini, et habebitis auxilium angeli Domini custodientis uos: et hoc est: Immittit angelum Dominus: et de hoc potestis esse certi exemplo mei, quia ¬ªiste pauper,¬´ scilicet, uel quilibet uerus pauper ¬ªclamauit, et Dominus exaudiuit  eum, et ex omnibus tribulationibus eius saluauit eum¬´ ut supra expositum est.

Et sicut Dominus immisit angelum ad me saluandum, ita ¬ªimmittet angelum¬´ celestem spiritum, uel angelum, id est, Christum, qui est angelus magni consilii: uel angelum, id est, quemcunque probum uirum ¬ªin circuitu timentium eum,¬´ id est, in omni parte, id est, in omni necessitate defendit timentes eum: et ipse uel angelus uel Dominus missus ¬ªeripiet eos.¬´ uel, ut in frequentiori inuenitur, ¬ªimmittit,¬´ id est, immissionem facit ad defensionem ¬ªangelus Domini,¬´ ut immissio angeli scutum sit ¬ªin circuitu timentium eum.¬´ Hanc litteram comprobat alia translatio, que habet: circumdat angelus Domini in gyro timentes eum.

 Dico accedite, illuminamini, et accedentes et illuminati ¬ªgustate¬´ Dominici corporis refectionem. Qui enim non accedens per uirtutes, et non illuminatus, gustaret illud, iudicium sibi manducaret et biberet . ¬ªGustate¬´ dico ¬ªet uidete,¬´ id est, intelligite, quia Dominus ipse Christus est, quem uos gustastis, et ipse ¬ªDominus suauis est,¬´ quia peccata dimittit, homines in uirtute conseruat, et tandem confert uitam eternam: et quia talis est ¬ªbeatus est uir¬´ ille, non qui legalibus confidit sacrificiis, sed ¬ªqui sperat in eo.¬´ Quia dixerat Deum suauem, ne eius suauitas tedium generaret, subdit: quamuis sit suauis, tamen ¬ªtimete¬´ eum ¬ªDominum¬´ offendere ¬ªsancti eius,¬´ id est, sanctificati ab ipso:  non dico minores, sed quantumcunque sitis excelsi meriti ¬ªquoniam non est inopia timentibus eum.¬´ Quomodo enim indigerent illi qui Deum habent, qui est omne bonum? Licet has miserias temporales sustineant, tamen non pro inopia, sed pro summa gloria sibi eas reputant.

Timentes Deum non esuriunt, sed ¬ªdiuites,¬´ id est terrenorum amatores ¬ªeguerunt¬´ spirituali refectione Dominici corporis: nec tamen neglexerunt, sed potius multum desiderauerunt per naturam: et hoc est, quod dicit: ¬ªet esurierunt: inquirentes autem¬´ non mundana, sed solum ¬ªDominum, non minuentur omni bono¬´ id est, habent Dominum, qui est omne bonum sine imminutione,  quia eis omnia necessaria conferet. uel ita: diuites eguerunt uirtutibus, et esurierunt Dominicam refectionem.

Hic incipit tertia pars, in qua rudes admonet. Continuatio: Quia inquirentes Dominum non minuentur aliquo bono, ergo uos ¬ªfilii¬´ derelicta impietate ¬ªuenite¬´ ad fidem, et hanc institutionem accipite, et ¬ªaudite me,¬´ id est, doctrinam meam intelligite, et ego ¬ªdocebo uos timorem Domini,¬´ id est, quomodo Dominum timere debeatis. Rudes, quamuis extra Ecclesiam, tamen paterna affectione filios uocat, sicut Abraham diuitem, in inferno quoque positum legitur appellasse filium.

Docebo timorem Domini, ex qua doctrina uitam habebitis: et hoc tali interrogatione dicit,  quam omni assequatur assensu. Quis enim homo tam fatuus qui aut dicat: uitam nolo, aut dies uidere bonos non cupio? et hoc est: ¬ªQuis est homo qui uult uitam,¬´ nec dico de uita acta in miseria, sed quis est ille ¬ªqui diligit uidere dies bonos,¬´ id est, uitam eternam, scilicet, uitam actam in bonis diebus?¬´

Dico, docebo timorem Domini, hunc scilicet, ¬ªprohibe linguam tuam¬´ scilicet ¬ªa malo,¬´ id est, ne in aperto mala loquaris, nec etiam mala loquaris intentione bona, et hoc est, ¬ªet labia tua ne loquantur dolum.¬´

¬ªDiuerte¬´ etiam, id est, declina ¬ªa malo¬´ opere: et quia hec non sufficiunt addit ¬ªet fac bonum.¬´ Et quia caro semper repugnat spiritui, et uult  ut non faciat bonum, dicit: ¬ªinquire pacem,¬´ cum carne scilicet reprime eam: et quamuis nunquam inuenire possis, quia semper repugnat, tamen semper ¬ªpersequere eam,¬´ id est, opprime eam.

Hic incipit quarta pars. Dico, fac bonum, quia ¬ªoculi Domini¬´ sunt ¬ªsuper iustos¬´ per misericordiam: et si ipsi aliquid petunt, ¬ªaures eius,¬´ id est, clementia et potentia eius sunt parate ¬ªad eorum preces¬´ exaudiendas.

Dominus exaudit iustos, malos autem damnat, et hoc est: ¬ªuultus autem Domini,¬´ id est uultuositas, scilicet ira Domini est ¬ªsuper facientes mala, ut perdat de terra,¬´ scilicet uiuentium, non solum eos, sed etiam ¬ªmemoriam eorum.¬´ Tunc  enim perdita erit memoria eorum, cum nullus sanctorum super eos aliqua pia actione mouebitur. Unde dixit Abraham: ¬ªInter nos et uos magnum chaos firmatum est .¬´

Oculi Domini super iustos. Et de hoc possumus esse securi, quia Dominus exaudiuit priores patres; et hoc est: ¬ªclamauerunt iusti et Dominus exaudiuit eos, et ex omnibus tribulationibus eorum liberauit eos.¬´

Et sicut liberauit eos, sic ¬ªest¬´ modo ¬ªiuxta,¬´ id est, benignus his qui tribulato sunt corde,¬´ scilicet compunctione peccatorum: et ipse ¬ªsaluabit humiles spiritu,¬´ id est, illos qui nichil reputant ex se, sed ex solo Deo omnia.

Dico saluabit eos, sed tamen remanent ¬ªmulte  tribulationes iustorum:¬´ iustorum enim proprium ut tribulentur, et ¬ªde his omnibus liberabit eos Dominus¬´ cum ducet eos in regnum suum.

Tandem liberabit eos Dominus, et interim ¬ªcustodit omnia ossa,¬´ id est, omnes uirtutes et fortitudines ¬ªeorum,¬´ et quod nullum damnum de uirtutibus suis passi sunt; et hoc: est ¬ªunum ex his non conteretur,¬´ quia Dominus non sinet eos deficere.

Isti non conterentur. ¬ªMors autem peccatorum pessima,¬´ qua imminente, peccatores damnationem eternam incurrunt, et uitam turpissimam: et hoc est, quod ¬ªqui oderunt iustum¬´ scilicet ipsi peccatores ¬ªdelinquent,¬´ id est peccabunt. Hic pro  iustis contrarium. Continuatio: Mors peccatorum pessima est, ¬ªanimas autem seruorum suorum redimet¬´ id est, redemptos per sanguinem Filii deducet ad uitam eternam: et uitam eorum presentem faciet, mundam: et hoc est ¬ªnon delinquent omnes qui sperant in eo.¬´



IN PSALMUM XXXIu. TITULUS: In finem psalmus Dauid.

¬ªIudica, Domine, nocentes me.¬´ Psalmus iste conuenit Dauid, id est, Christo, dirigens nos in finem. Intendit enim nos admonere ad passionem. Materia est passio et resurrectio. Eam sic exsequitur: In prima parte ponit orationem. In secunda enumerat passionem cum exsultatione resurrectionis.  In tertia, quid illa passio et resurrectio efficiat, sicut in psalmo: Deus, Deus respice in me, passionem enumerat, sic in isto: sed quamuis de eodem dicat, tamen semper de eadem materia diuersa dicit.

In oratione quam preponit, orat sibi et inimicis, tam conuertendis, quam non conuertendis; non conuertendos demones accipimus, et obstinatos Iudeos, quibus sic imprecatur: ¬ªDomine, iudica,¬´ id est, damna ¬ªnocentes me,¬´ id est, demones, uel inconuertendos Iudeos: et ipsos ¬ªimpugnantes,¬´ non tamen expugnantes ¬ªme,¬´ tu ¬ªexpugna,¬´ id est deuince. Expugnati erant in resurrectione Christi: quia non potuerunt eum retinere in morte, sicut putauerunt: et hic iam sibi incipit  orare.

Expugna dico, et ut possis expugnare, ¬ªapprehende arma et scutum,¬´ id est, qui ante occulte, modo euidenter operare in me arma, quibus possim inimicos deuincere: et scutum, quo me defendas. Hec autem arma et scutum sunt uoluntas Dei, et tu qui aliquando uideris sedisse, ¬ªexsurge¬´ manifeste ¬ªin adiutorium mihi,¬´ id est ad, cooperandum mihi.

Exsurge dico ad cooperandum mihi, et ¬ªeffunde,¬´ id est, notifica mundo ¬ªframeam,¬´ id est, animam meam, qua tu diabolum deuicisti, ¬ªet conclude inimicos, ne nomen eorum dilatetur: quod facere, erit ¬ªaduersus eos qui me persequuntur.¬´ Ipsi enim nomen meum uolunt concludere, et suum dilatare.  Quod per singula petant ¬ªdic anime mee¬´ in ipsa impletione rei: ¬ªEgo sum salus tua¬´ omnimoda.

Hic incipit orare de conuersione inimicorum quos preuiderat conuertendos. Effunde frameam: ¬ªquerentes animam meam, confundantur,¬´ id est, habeant erubescentiam de peccatis suis, et deinde ¬ªreuereantur,¬´ id est, timeant me et honorent.

Et non solum querentes actu animam meam, sed etiam ¬ªcogitantes mihi mala,¬´ scilicet consentientes facientibus, ¬ªauertantur¬´ a uia sua mala, ita ut sint ¬ªretrorsum,¬´ id est, sequantur me et sic auersi ¬ªconfundantur,¬´ id est, crubescant de peccatis suis preteritis: que memoria erit eis  custodia uirtutum. Et ponit per quod possint retrorsum auerti, dicens: ¬ªfiant tanquam puluis ante faciem uenti.¬´ Per uentum sancti Spiritus impulsionem accipimus, et orat quod sicut puluis uento materiali a terra erigitur, ita isti Spiritu sancto a terrenis ad amorem celestium eleuentur: et si ipsi non assentiunt Spiritui, sit ¬ªangelus Domini¬´ siue malus siue bonus ¬ªcoarctans eos,¬´ id est, cercens ad conuersionem, siue per penam, siue per infirmitatem, siue quolibet alio modo. In hoc uersu duo genera correctionis notamus, unum uoluntarium, aliud coactum.

¬ªEt fiat uia illorum,¬´ id est, mala opera eorum, que prius eis lucida uidebantur, uideantur ¬ªtenebre,¬´ id est, tenebrosa, ut ulterius timeant incedere  per ea sicut per tenebras: et eadem in qua se prius firmiter stare putabant fiat eis ¬ªlubricum,¬´ id est, lubricosa, ut intelligant neminem firmiter posse stare: si hoc nolunt cognoscere; ¬ªangelus Domini¬´ sit ¬ªpersequens eos¬´ quacunque impulsione. Hic quoque notantur duo genera correctionis.

Et ¬ªquoniam absconderunt mihi interitum laquei sui,¬´ id est, occultos laqueos parauerunt mihi, qui laqueus erat causa interitus: absconderunt dico ¬ªgratis,¬´ id est, sine merito meo et quoniam ¬ªexprobrauerunt animam meam¬´ dicentes: Demonium habes et similia: et hoc ¬ªsuperuacue.¬´ In hoc quidem uacue, quia non erat quod dicebant: in hoc superuacue, quia immunis a peccato Filius Dei erat.

 Et quoniam hoc fecerunt, ueniant eis pro illis malis bona, et hoc est ¬ªueniat,¬´ id est, paretur ¬ªilli¬´ populo ¬ªlaquens,¬´ id est, doctrina qua illaqueetur ¬ªquem ignorat,¬´ id est, sicut mihi ignoranter parauerunt laqueum, sic illis ignorantibus paretur: et non tantum paretur laqueus, sed etiam ¬ªcadat¬´ populus ille in laqueum, id est, ipsa doctrina efficax sit in eis: ita dico in laqueum, quod ¬ªin idipsum,¬´ id est, laqueus iste sit laqueo similis quem parauerunt, ut sicut laqueo suo me prorsus retinere uoluerunt, ita isti laqueo isto retineantur. Si habeatur, in laqueo ipso, idem erit. Dico laqueus apprehendat eos, ¬ªet captio quam abscondit,¬´ id est, mors quam Christo occulte parauerunt ¬ªapprehendat eos,¬´ id est, causa sit quare  ipsi moriantur in peccatis suis. uel sic potest legi, ad malum: Isti conuertantur, illi autem ¬ªfiant tanquam puluis ante faciem uenti,¬´ id est, moueantur in primo ictu tentationum: ¬ªet angelus Domini,¬´ id est, diabolus, qui ideo dicitur nuntius Domini, quia per eum Dominus iram infert malis sit, ¬ªcoarctans eos¬´ ad grauiora mala: ¬ªfiat etiam uia illorum,¬´ id est, institutio eorum ¬ªtenebre,¬´ ut per eam excecati fiant a cognitione ueritatis, et fiat eis uia ipsorum ¬ªlubricum,¬´ id est, lubricosa, ut semper de uitio in uitium cadant, et propter hoc sit ¬ªangelus Domini prosequens eos,¬´ id est, deducens eos de uitio in uitium usque ad interitum. Et ¬ªquoniam gratis absconderunt mihi interitum,¬´ laquei  scilicet, et ¬ªquoniam exprobrauerunt animam meam superuacue,¬´ ut supra ¬ªueniat illi¬´ populo ¬ªlaqueus,¬´ id est, paretur eis occulta destructio, ¬ªquem ignorat,¬´ id est, quem ipse nesciat, sicut completum est in occulta destructione per Titum et uespasianum: et non tantum paretur, sed etiam habet efficaciam in eis: et hoc est ¬ªcadat¬´ populus ¬ªin laqueum ipsum¬´ ut supra expositum est. uel idem est in laqueo, uel cadat in laqueum ¬ªin ipso,¬´ id est, ipsa machinatione; ¬ªet captio quam abscondit apprehendat eum,¬´ scilicet illa uis quam ipsi parauerunt Domino, sit causa quare ipsi destruantur corporaliter.

Hic incipit secunda pars. Illis ita eueniet: ¬ªanima autem mea exsultabit in Domino¬´ et hec exsultatio  fuit in passione spe resurrectionis: ¬ªet delectabitur¬´ in ipsa resurrectione ¬ªsuper salutari suo,¬´ id est, de saluatione, uel diuinitate sibi unita.

Et tunc ¬ªdicent¬´ in re ipsa ¬ªomnia ossa mea,¬´ id est, omnes uirtutes mee: ¬ªO Domine¬´ qui es ¬ªeripiens¬´ per quamdam uiolentiam ¬ªinopem,¬´ id est, genus humanum ¬ªde manu fortiorum eius¬´ inopis, id est, de manu fortiorum diabolorum: et etiam eripiens ¬ªegenum et pauperem,¬´ id est, humanum genus ¬ªa diripientibus eum,¬´ id est, a ministris diabolorum qui ex precepto diabolico genus humanum ad diuersa peccata diripiunt, ¬ªquis similis tui?¬´ Inops dicitur humanum genus, secundum hoc quod erat passibile et mortale et in dominio diaboli erat: egenum secundum hoc quod sicut ille  egenus est, qui uictum suum cum labore querit, sic ipsum quoque querit aliquam cognitionem de Deo et tamen adhuc erat pauper, quia modicum in eius cognitione proficiebat.

Premissa exsultatione, de passione narrare ingreditur. Continuatio: Quamuis ita exsultet anima mea, tamen non remouentur humane miserie. ¬ªSurgentes iniqui testes,¬´ qui ideo iniqui dicuntur, quia alter mendacium alterius testimonio comprobat, ¬ªinterrogabant me,¬´ id est, accusationes imponebant mihi per interrogationes ¬ªque ignorabam,¬´ id est, que facta nesciebam.

Retribuebant etiam mihi mala pro bonis ¬ªque feceram eis, supple in sancta doctrina, scilicet sterilitatem anime mee.¬´ In hoc enim erat anima  mea sterilis, quod incorporare eos mihi non poteram. Cibus enim meus, eorum salus et fides. Unde locutus Samaritane, dixit discipulis rogantibus ut manducaret: ¬ªEgo cibum habeo quem uos nescitis .¬´

Ipsi retribuebant mihi mala, ¬ªego autem¬´ non uindicabam me de eis, sed ¬ªinduebam me,¬´ id est, cooperiebam diuinitatem meam ¬ªcilicio,¬´ id est, penitentiali ueste. Carnem suam uocat penitentialem uestem, quia in ea pro peccatis populi sustinuit penam. Cooperta erat diuinitas, quando suam non ostendebat potentiam. Induebar, dico, cilicio ¬ªcum illi mihi molesti essent,¬´ id est, quamuis mihi molesti essent, cum alii soleant potentiam ostendere.

 Et etiam ¬ªhumiliabam animam meam,¬´ id est, affligebam animam meam, ¬ªin ieiunio¬´ scilicet, quia eorum salute non poteram refici, uel in ieiunio corporali, et etiam orabam pro eis, et quia non repererunt orationem meam, illa ¬ªoratio mea in sinum meum conuertetur,¬´ id est, mihi erit utilis: secundum quod ipse Dominus in Euangelio dixit apostolis: ¬ªIn quamcunque domum intraueritis, primum dicite: Pax huic domui: et si ibi fuerit filius pacis, requiescet super eum pax uestra: sin autem, ad uos reuertetur ,¬´ id est, si uestra oratio non prosit eis, uobis saltem proderit.

Humiliabam et ¬ªsic complacebam mihi¬´ uel Deo Patri: sic scilicet, habendo populum illum ¬ªquasi proximum et quasi fratrem¬´ carnalem: quia tantum  diligebam eum, quantum si frater meus carnalis esset: et cum nollet mihi acquiescere ¬ªhumiliabar,¬´ id est, affligebar pro eis sic ¬ªquasi¬´ aliquis ¬ªlugens et contristatus,¬´ lugens in corpore, contristatus in anima.

Ego sic humiliabar pro eis ¬ªet ipsi tamen letati sunt aduersum me, et conuenerunt¬´ scilicet, in hanc uoluntatem, et ¬ªcongregata sunt super me flagella,¬´ id est, multiplicata, et ego ¬ªignoraui¬´ quare hoc facerent, quia, scilicet, non promerui.

Etiam ¬ªsunt dissipati¬´ uidentes eius miracula, cum dicerent alii, quia bonus est, alii autem non, sed seducit turbas, et in passione ipsa cum uiderent terre motus. Et quamuis essent sic dissipati, ¬ªnunquam¬´ tamen sunt ¬ªcompuncti,¬´ in quo maxime  eorum nequitia aggrauatur: sed potius tentauerunt me, adducentes ante me mulierem adulteram : dicendo etiam: ¬ªSi filius Dei es, descende de cruce ¬´; ¬ªsubsannauerunt me¬´ cum aliquam infirmitatem humane nature in me cognoscerent: et non ad horam, sed ¬ªsubsannatione,¬´ id est, assidue: et cum nichil in me mali inuenirent, ¬ªfrenduerunt¬´ scilicet bestiali more ¬ªsuper me dentibus,¬´ id est, corrosionibus suis.

Ipsi ita contra me faciunt, sed tu quidem ¬ªquando respicies¬´ misericorditer, ut de eorum potestate me liberes? Respice, Domine, et ¬ªrestitue animam¬´ redditam corpori, remotam ¬ªa malignitate eorum,¬´ id est, ab inferioribus Iudeis malignantibus, et ¬ªunicam meam,¬´ id est, animam meam  ipsam, que unica est: quia nullam partem habet: uel unicam, id est, carnem meam, que unica est immunis a peccato: ¬ªrestitue,¬´ fac immortalem et impassibilem, ereptam ¬ªa leonibus,¬´ id est a principibus Iudeorum et aliis.

Incipit tertia pars, in qua ostendit quid boni eueniat de sua passione et resurrectione, scilicet laus Dei, conuersio impiorum, exsultatio iustorum. Restitue: Quod si feceris, ¬ªconfitebor tibi¬´ id est, laudabo te ¬ªin ecclesia magna¬´ secundum numerum: quia de multis conficitur, nec tamen congregata de paleis, sed ¬ªin populo graui,¬´ id est, stabili per uirtutem ¬ªlaudabo te¬´.

Ego laudabo te, illi autem qui aduersantur mihi,  inique inferendo mala ¬ªnon supergaudeant,¬´ id est, si gaudent ad tempus, non gaudeant usque in finem: nec illi ¬ªqui oderunt me gratis,¬´ id est, sine merito meo: ¬ªet annuunt oculis, ¬ªid est, alios nutu oculorum prouocant ad derisionem meam.

Non supergaudeant, nec debent supergaudere, ¬ªquoniam mihi pacifice loquebantur,¬´ et loquentes pacifice ¬ªcogitabant dolos¬´ in corde, et illi doli non erant, ut auferent mihi exteriora, sed ¬ªin iracundia,¬´ scilicet ad mortem meam intendentes: iracundiam dico ¬ªterre,¬´ pro terra scilicet et suo regno retinendo. Timebant enim perdere locum et gentem, nisi Christum occiderent.

¬ªEt dilatauerunt super me os suum¬´ cum dicerent: Crucifige, crucifige eum :¬´ et ¬ªdixerunt,  Euge euge,¬´ id est, bene bene, ¬ªuiderunt oculi nostri¬´ de isto quod optauimus.

Ita ipsi mihi fecerunt, sed tu ¬ªDomine uidisti,¬´ id est, cognouisti eorum nequitiam, et meam innocentiam, et ideo ¬ªne sileas,¬´ sed profer sententiam: et tu ¬ªDomine, ne discedas a me¬´. Quamuis si securus quod Deus non discedat ab eo, tamen quia nichil scit se habere ex humanitate, orat, ut det aliis exemplum orandi, quia nichil prorsus in sua humanitate confidere debent.

Dico ne discedas, potius ¬ªexsurgere et intende iudicio meo,¬´ id est, considera quale iudicium sit factum de me, tu dico qui es ¬ªDeus meus¬´. Et quia si solum iudicium aspiceret, haberet eum furem quia inter fures damnatus est, addit: ¬ªet attende  causam meam,¬´ id est, totam placitationem considera, scilicet, quod ego semper erga eos innocenter me habui, tu dico qui es ¬ªDeus meus¬´.

Intende in causam meam et ¬ªiudica me secundum iustitiam tuam,¬´ id est, secundum hoc quod exigit iustitia tua, ¬ªDomine Deus meus, et non supergaudeant mihi,¬´ scilicet ¬ªnon dicant in cordibus suis, Euge euge anime nostre¬´ de hoc quod retinuimus eum in morte, nec dicant in ore ¬ªdeuorauimus eum,¬´ id est, destruximus eum. Hic quoque non dubius de se orat, sed nobis proponit exemplum. Hoc non dicant, sed potius ¬ªqui gratulantur malis meis, simul¬´ omnes ¬ªerubescant et reuereantur,¬´ id est, timeant et honorent me.

Et non tantum qui consentiunt facientibus mihi  mala, sed etiam ¬ªqui loquuntur maligna super me, induantur confusione et reuerentia.¬´

Isti erubescant, sed ¬ªqui uolunt iustitiam,¬´ scilicet imitari, ¬ªexsultent¬´ in corpore, et in anima ¬ªletentur:¬´ et illi ¬ªqui uolunt,¬´ id est, diligunt, petunt ¬ªpacem serui eius,¬´ id est, illam pacem quam ego, qui sum seruus eius, posui inter Deum et hominem: ¬ªet dicant semper: Magnificetur Dominus¬´ de pace illa data hominibus.

Isti magnificent Dominum ¬ªet lingua mea meditabitur iustitiam tuam,¬´ id est, meditate annuntiabit, et non tantum iustitiam tuam, sed ¬ªtota die¬´ iustitia annuntiabit ¬ªlaudem tuam,¬´ id est, te laudabilem, sicut de creatione celi Christus in  propria persona laudem Dei annuntiauit, et etiam per hos hodie, per quos loquitur, ipse annuntiatur. Quod dicit linguam meditari, quod cordis est proprium facere, ex unione membrorum, quod cordis est, lingue attribuit.



IN PSALMUM XXXu. TITULUS. In finem seruo Domini Dauid.

¬ªDixit iniustus.¬´ Psalmus iste conuenit proprie prophete Dauid seruo Domini: qui bene in hoc psalmo comprobatur seruus Domini, quia in hoc psalmo ostendit peccatorem omnia peccata sua non a Deo, sed ex se omnia habere. Iustum uero nichil iustitie, nisi ex solius Dei pietate habere. Psalmus dico dirigens in finem, id est, Christum. Materia est iustus, et secundario impius. Modus uero talis est:  In prima parte psalmi, impium cum sua accusatione describit. Cum enim impius diceret: Non possum me abstinere, quia sic sum creatus, talis est mea natura, ostendit eum falso queri de sua natura, et corruptionem non a sua creatione, et natura, sed a sua uoluntate habere. In secunda parte describit iustum non cum sua laude, sed cum laude Dei. Iustus enim nichil boni ex se, sed omnia bona ex solo Deo hic ostenditur obtinere. Intendit autem nos admonere, ut uitia ex nobis esse, bona autem a Deo cognoscamus.

Nolite uos excusare de peccatis uestris, quia ¬ªdixit,¬´ id est deliberauit quidam ¬ªut delinquat in semetipso,¬´ id est, non ex sua natura, non ex coactione, sed ex sua uoluntate hoc fecit, nec etiam  attendit Deum iudicem futurum unicuique secundum merita, et hoc est ¬ªtimor Dei¬´ qui omnibus prepositus est, ¬ªnon est ante oculos eius,¬´ id est, in sua consideratione ut uel inde cogitet. In hoc maxime notatur nequitia ipsius, quod ex uoluntate peccat, et nullatenus timore futuri iudicii refrenatur.

Bene dico quod timor Dei non est ante oculos eius, ¬ªquoniam¬´ ipse ¬ªdolose egit¬´ cum diceret se non ex sua uoluntate, sed ex sua natura et creatione, ex necessitate peccare, quod quidem dolus erat, quia licet hoc diceret, tamen in sua conscientia ex se ipso peccatum esse sciebat, et hoc tantum in conspectu hominum, quia homines putabant eum uerum dicere, sed in conspectu Dei intantum dolose egit ¬ªut iniquitas eius¬´ ab ipso eodem ¬ªinueniatur  ad¬´ Dei et hominum iustorum pertinere ¬ªodium.¬´

Iniquitatem per partes exsequitur, et ostendit iniquitatem eius et in cogitatione et in uerbis et in actu. Continuatio: Bene dico iniquitas eius, quoniam ¬ªuerba oris eius iniquitas et dolus¬´ natura: iniquitas, id est, blasphemie contra Deum, et dolus est in proximum, quia etiam si bona dicat, tamen hoc seductoria intentione facit: et ne ille per ignorantiam se excusaret, ostendit eum inexcusabilem, cum dicit, ¬ªnoluit intelligere cum bene ageret¬´ uel in uerbis uel in factis. Dederat enim Deus homini rationem, qua quidquid sibi esset agendum posset intelligere: et liberum arbitrium restituerat, quo posset diuine gratie assentire.

 uerba sunt iniquitas, et etiam in cognitione est iniquitas: et hoc est ¬ªiniquitatem meditatus est in cubili suo,¬´ id est, in corde quod cubile ideo dicitur, quia sicut in cubili suo aliquis, sic in corde anima stultis occupata cogitationibus, requiescit: et non tantum meditatur iniquitatem, sed etiam ¬ªastitit¬´ diutissime immorando ¬ªomni uie non bone¬´ omni male operationi, scilicet, cum furibus furatus est, cum mechis mechatus est, etc. Et cum natura exigeret, ut ipse in se et in aliis mala odiret, ¬ªmalitiam non odiuit,¬´ et hic illius nequitia maxime aggrauatur.

Hic incipit de secunda parte. Continuatio: Iniustus habet ex se sua peccata, sed, o ¬ªDomine, misericordia tua est in celo,¬´ id est, misericordia tua  facit aliquos esse celos, id est, iustos, quia nemo per se, sed omnes per te habent iustitiam, ¬ªet etiam ueritas tua,¬´ id est, cognitio ueritatis protenditur ¬ªusque ad nubes,¬´ id est, sanctos apostolos: qui ideo nubes dicuntur, quoniam pluunt rorem celestis gratie fidelibus, ex illis nubibus uenit ad nos illa cognitio ueritatis. Misericordia ex Deo, ueritas ex Deo, iustitia etiam ex Deo: et hoc est, ¬ªiustitia tua,¬´ id est, iusti sunt ¬ªmontes Dei,¬´ id est, comparabiles montibus. Nam sicut in montibus sol mane relucet, et inde descendit in ualles, sic cognitio Dei in ipsis apostolis reluxit, et ex inde ad alios homines per eosdem apostolos descendit, et ne per montes accipiamus elatos huius seculi, addit ¬ªDei.¬´ Et ne aliquis diceret, quare hos potius elegit, et hos reprobauit,  subdit: ¬ªiudicia tua abyssus multa, id est, tante profunditatis, quod eam nemo potest cognoscere.

uere iudicia tua abyssus multa, quia tu saluabis utrosque et rationales et irrationales: et hoc est, o ¬ªDomine,¬´ tu ¬ªsaluabis¬´ spirituali saluatione, ¬ªhomines,¬´ id est rationales, ¬ªet iumenta¬´ id est irrationales, faciens eos rationales, sicuti fecisti Paulum: uel saluabis corporali saluatione, ministrando eis necessaria huius uite, et etiam multis aliis modis ¬ªmultiplicasti misericordiam tuam¬´ hoc faciendo, ¬ªquemadmodum,¬´ id est, quantum multiplicasti misericordiam tuam. Sciendum quod licet Dauid et Apostolus aliquid cognouissent de consilio Dei, quare quosdam eligeret, quosdam reprobaret,  tamen noluerunt aperire, quia cognouerunt quod hoc potius noceret quam prodesset.

Tu saluabis homines et iumenta, sed illi irrationales male utuntur saluatione tua quia non sperant in te: ¬ªfilii autem hominum,¬´ id est, rationales, ¬ªsperabunt in tegmine alarum tuarum,¬´ quia sicut pulli non possunt nutriri, nisi sub alis matris, sic intelligunt se non posse subsistere contra estum diaboli, nisi protecti alis, id est, misericordia et ueritate Dei. uel ita: tu saluabis bonos et rationales spirituali saluatione, et ipsi non erunt ingrati, sed sperabunt in tegmine alarum tuarum.

Ipsi sperabunt in te, nec fraudabuntur a sua spe, quoniam ¬ªinebriabuntur ab ubertate domus tue,¬´  id est spiritualibus donis, quibus abundat domus tua, id est Ecclesia. Inebriabuntur dicit per simile, quia sicut aliquis inebriatus solutus est a curis, sic iustus per Spiritus sancti habitationem uacuus est ab appetitu terrenorum, et etiam ¬ªpotabis eos,¬´ spiritu sapientie, cui nemo possit resistere, et hoc est quod dicit ¬ªtorrente,¬´ ¬ªspiritu dico uel torrente uoluptatis tue,¬´ id est gratie, quia gratuito das illum hominibus. uel ¬ªuoluntatis tue,¬´ in qua maxime delectaris, quoniam multum torrens tibi placet.

Dico ¬ªpotabis eos,¬´ et bene poteris ¬ªquoniam apud te est fons uite,¬´ id est origo totius boni, ¬ªet in lumine tuo¬´ id est, Christo, scilicet, in cognitione tui, iuxta illud: ¬ªQui uidet me, uidet et Patrem  ,¬´ et cum uidebimus lumen, id est Patrem, et Spiritum sanctum.

Et ut possimus uidere lumen illud, ¬ªpretende,¬´ non illis qui uolunt te scire, sed ¬ªsitientibus te,¬´ id est credentibus in te, et pretende ¬ªiustitiam his qui recto sunt corde.¬´

Et ut possim peruenire ad lumen illud, ¬ªnon ueniat mihi pes superbie,¬´ id est affectio superbie. Per superbiam omne peccatum accipimus, quia in omni peccato superbia est, id est contemptus Dei. Pes singulariter et non pluraliter dicit, quia qui stat in superbia, nunquam stat firmiter, sed semper est pronus ad ruinam, sicut ille qui stat uno pede. Modo orauit quod non ueniat superbia, id est effectus peccati ex se, nunc orat ut  alterius suggestio eum ad peccandum non moueat, dicens, ¬ªet manus,¬´ id est persuasio ¬ªpeccatoris non moueat me,¬´ a bono proposito.

Dico ¬ªnon ueniat pes superbie,¬´ quia ¬ªibi,¬´ id est in pede superbie ¬ªceciderunt qui operantur iniquitatem,¬´ et inde ¬ªexpulsi sunt,¬´ a regno Dei, et postea ¬ªnon potuerunt stare,¬´ id est regnum Dei ulterius obtinere.



IN PSALMUM XXXuI. TITULUS. In finem Psalmus Dauid.

¬ªNoli emulari.¬´ Psalmus iste conuenit Dauid prophete uel cuilibet iusto, dirigens in finem, id est, in Christum, sicut et ceteri psalmi. uidens propheta uel quilibet iustus, qui hic loquitur, impios  prosperari, et iustos conculcari ab impiis, et quod quidam simplices iusti inuiderent potentie illorum, et uellent ulcisci iniurias ab eis illatas, aliquando etiam uellent conformes fieri eis, ponit contra hanc saluberrimam doctrinam, quam Augustinus saluberrimum potum nominat. Materia est iustus, et e contrario impius, secundario tamen. Modus est talis, quod eam materiam sic diuidit. In primis agit de iusto: admonendo eum ne moueatur inuidia erga impium, uel imitatione, uel ira, in intermiscendo quedam de impio. In secunda parte ponit quid impius erga iustum faciat, admonendo ipsum ut patienter sustineat. In tertia parte ponit premia iusti, cum admonitione et damnatione  malorum, per quod iustum, ne malum uelit imitari, deterret. Intentio est, per hec omnia simplices consolari, ut nullatenus propter impiorum nequitiam uel iniuriam moueantur.

ueluti si dicat propheta uel iustus ille qui loquitur: Frater simplex ¬ªnoli emulari.¬´ Aemulari dicitur moueri erga aliquem, siue ad dilectionem, siue ad inuidiam. Unde Apostolus: ¬ªAemulor enim uos Dei emulatione .¬´ Et de utroque hic simplex admonetur, ut neque imitetur malignantes, imitando eorum malitiam, neque inuidendo eis. Noli emulari dico ¬ªin malignantibus,¬´ id est, in consideratione malignantium, id est, maleuolorum, ut uel imiteris, uel inuidias, ¬ªneque zelaueris,¬´ id est persequaris ¬ªfacientes iniquitatem.¬´ In zelare  quamdam notamus maiorem affectionem, quam emulari.

Ponit causam quare iustus simplex non debeat erga malos inuidia moueri ¬ªquoniam tanquam fenum arescet,¬´ neque hoc differetur, sed ¬ªuelociter,¬´ fiet. Feno comparamus potentes huius seculi, quia sicut fenum floribus ornatum et uiride cito arescit, sic isti ornati, et uirentes in gloria huius seculi cito deficiunt, ¬ªet cito decidunt, quemadmodum olera herbarum,¬´ id est, olera in horto non bene culto, sed agresti, quibus plebs inferior comparatur, que et si uiret cito, tamen deficit.

Et quia cito deficiunt hec, ideo tu, bone homo, ¬ªspera,¬´ non in his presentibus, sed ¬ªin Domino,¬´  ¬ªet fac bonitatem,¬´ id est, plura bona. Bonitas enim non de uno, sed de pluribus dicitur; ¬ªet¬´ sic ¬ªinhabita terram,¬´ id est Ecclesiam, ¬ªet pasceris in diuitiis eius,¬´ id est, reficieris, sanctis Scripturis et multis spiritualibus donis.

Et multis ¬ªdelectare in Domino,¬´ quasi re tibi iam lepida. Hec enim consuetudo est, ut si quis accedat ad Dominum, in primis quasi durum reputet, postquam uero consueuerit, in eo maxime delectetur; delectare dico, ¬ªet ipse dabit tibi petitiones cordis tui,¬´ non carnis sed spirituales.

Et quia aliqui simplices possent dicere: Non possum delectari uel sperare in Domino, quia multa habeo peccata, contra hoc salubre dat consilium: ¬ªReuela Domino uiam tuam,¬´ per confessionem  tuam, id est mala opera per que incedis, et his reuelatis, ¬ªspera in eo,¬´ ¬ªet ipse,¬´ Dominus ¬ªfaciet iustitiam tuam¬´ tibi scilicet ¬ªet iudicium tuum,¬´ id est discretionem dabit tibi, qua secernas bonum a malo.

Et ne diceret aliquis, Licet habeam hoc, tamen semper uilis ero, commendat hec dona, ¬ªDominus iustitiam faciet,¬´ et illam ¬ªeducet,¬´ de tenebris huius uite, in qua obscura et uilis reputatur, ¬ªquasi lumen,¬´ id est faciet omnibus lucidam, cum dicent mali in iudicio: ¬ªNos insensati uitam illorum estimabamus insaniam, ecce quomodo computati sunt inter filios Dei ,¬´ ¬ªet iudicium tuum educet tanquam meridiem,¬´ id est in  maxima constituet claritate, ut omnibus apertum sit, dico, reuela uiam tuam, et spera in Domino, et acceptis donis ab eo, semper ¬ªsubditus esto Domino,¬´ id est famulare ei ¬ªet ora eum.¬´

Et ne simplex admonitus sic diceret: Ecce siue malignentur, siue mala faciant dum iustis non noceant, non mouebor erga eos, sed si prosperentur, non nobis mala inferant, quin moueamur cessare non possumus: contra quod propheta item ponit salubrem admonitionem. Dico: ¬ªsubditus esto Domino, et si impius prosperatur, noli emulari,¬´ neque imitando, neque inuidendo ¬ªin eo,¬´ id est in consideratione illius, ¬ªqui prosperatur in uia sua,¬´ id est mala operatione, que incedit ad interitum: et ¬ªin homine faciente iniustitias,¬´ id est  bonorum persecutiones.

Ne emuleris dico, et si in aliquo modo motus es, dimitte: et hoc est ¬ªdesine ab ira,¬´ et si longo odio motus es, desine: et hoc est ¬ªderelinque furorem,¬´ et si aliquando furere uoluisti, desine: hoc est ¬ªnoli emulari, ut maligneris.¬´

Et ideo dico noli malignari, ¬ªquoniam qui malignantur, exterminabuntur,¬´ id est et maleuoli, et mala facientes, scilicet, extra terminum superne Ierusalem eiicientur. ¬ªSustinentes autem Dominum,¬´ id est cum longanimitate mala huius uite tolerantes, Dominum remuneratorem attendentes ¬ªipsi hereditabunt terram,¬´ id est, hereditario iure celestem possidebunt patriam.

Dico hereditabunt patriam. Et ne aliquis diceret:  Quis tam diu poterit sustinere? dicit: ¬ªet adhuc pusillum,¬´ quasi, non deficias sustinendo, tempus enim breue est, nedum uita hominis. Dico sustine pusillum ¬ªet non erit peccator,¬´ non quod peccatoris substantia pereat, sed non erit, id est, peccare non poterit: et concedatur quod tunc ¬ªqueras locum eius,¬´ id est, an aliquo modo in alia uita peccator sit necessarius ¬ªet non inuenies.¬´ In hac uita tantummodo peccator est necessarius, in qua per eum iusti examinantur.

Dixerat quia sustinentes Dominum hereditabunt terram: nunc determinat quomodo sustinentes, scilicet non qui inuiti et murmurantes, sed qui in mansuetudine et simplicitate. Ad hoc continuatur: locum peccatoris non inuenies in alia uita. ¬ªMansueti  autem uita.¬´ ¬ªMansueti autem hereditabunt terram¬´ uiuentium, ¬ªibi delectabuntur in multitudine pacis.¬´ Ibi in eternum uiuentes, nec a diabolo, neque a carne sua aliquo modo impugnabuntur, nec aliqua penitus inquietudine turbabuntur.

De secunda parte incipit, mansueti delectabuntur in pace, sed interim in hac uita ¬ªpeccator iustum obseruabit,¬´ diligenter uitam ipsius inquiret, attendens si in aliquo ei nocere possit: et cum nichil possit contra eum ratione, quasi bestialis ¬ªstridebit super eum dentibus suis,¬´ id est, liuidis corrosionibus et detractionibus.

Sic stridebit peccator super iustum; tu autem, uir bone, ne cures, sed deride eum quia ¬ªDominus irridebit  eum.¬´ Bene dico irridebit eum ¬ªquoniam prospicit quod ueniet dies eius,¬´ id est, iudicium. Iudicium nominat diem, quia ibi erunt omnia manifesta quasi in die.

Merito irridebit eos Dominus quoniam ¬ªpeccatores gladium,¬´ id est mala opera sua ¬ªeuaginauerunt,¬´ scilicet de cogitationibus suis, ubi abscondita erant, in manifestum deduxerunt: sicut aliquis gladium suum euaginat, et etiam ¬ªintenderunt arcum suum,¬´ id est dolos suos, quibus occulte uulnerent sicut aliquis occulte arcu ferit.

Ad hoc intenderunt arcum ¬ªut decipiant pauperem,¬´ id est simplicem, qui nondum satis perfecit in cognitione Dei ¬ªet inopem,¬´ eumdem accipe, qui inops dicitur, quia passibilis et mortalis, et  multis oppressus miseriis huius mundi, ad hoc euaginatur gladium ¬ªut trucidant rectos corde.¬´

Ipsi euaginauerunt gladium et ¬ªgladius eorum intret in corda ipsorum,¬´ id est, dum occidunt sanctos, occidantur et ipsi interius ¬ªet arcus eorum confringatur,¬´ id est dolus eius inefficax habeatur, ne bonos possint decipere, et sibi conformes efficere.

Hec omnia faciet tibi impius, et etiam cum tu eris pauper, ille prosperabitur, sed tu omnia patienter omnia sustine, quia ¬ªmelius modicum iusto,¬´ id est, sua modicitas et paupertas ¬ªsuper diuitias peccatorum multas.¬´

Et bene dico, melius est ¬ªquoniam brachia,¬´ id est, fortitudines et potestates ¬ªpeccatorum conterentur,¬´  id est destruentur, et inutilia omnino inuenientur: ¬ªiustos autem,¬´ quamuis modicos et pauperes ¬ªconfirmat Dominus,¬´ in bono proposito, et spe future beatitudinis.

Et bene dico confirmat iustos: falsa namque eorum sententia est, qui putant Dominum non cognoscere hec que aguntur in hac uita, quia ¬ªDominus nouit dies immaculatorum,¬´ ¬ªet,¬´ ipse Dominus ¬ªerit hereditas eorum,¬´ id est, iustorum ¬ªin eternum,¬´ Dominus dicitur hereditas iustorum, quia sicut hereditas pascit et sustentat possessorem, sic Dominus in hac uita suis, et tandem in alia uita omnimoda erit refectio.

Et ideo ¬ªnon confundentur,¬´ imo uoluntas eorum implebitur ¬ªin tempore malo,¬´ id est, in die iudicii,  quod malum erit impiis, qui tunc damnabuntur in eterna damnatione, tunc iusti non confundentur, et in hac uita plene a Deo reficiuntur, quod est ¬ªdiebus famis,¬´ id est, in uita hac qua esuriunt sancti et sitiunt iustitiam ¬ªsaturabuntur¬´ spiritualibus cibis, e contrario fiet peccatoribus, et hoc sub probatione ponit; sic iusti non confundentur in tempore malo, quia soli peccatores peribunt.

Tunc quidem peccatores peribunt. In hac uero uita ¬ªinimici Domini,¬´ id est, ipsi peccatores ¬ªmox ut honorificati,¬´ id est, habiti in reuerentia ¬ªet exaltati fuerint,¬´ per potentias et dignitates ¬ªdeficientes,¬´ assidue, et hoc est ¬ªdeficient,¬´ paulatim enim deficiunt, labendo quotidie in grauiora delicta  ¬ªquemadmodum fumus.¬´ Sicut enim fumus quanto altius ascendit, tanto magis attenuatur et deficit: sic mali quanto altiores occupant sententias, tanto magis a bono deficiunt. Per multas partes ostendit quod melior est modicitas iusti quam diuitie peccatorum.

Ecce ponit causam quare peccator deficiat quia ¬ªmutuabitur peccator¬´ a Deo ¬ªet non soluet.¬´ Mutuamur quidem a Deo quidquid habemus, que bene soluit qui ad hoc utitur donis Dei, ad que Deus instituit: ut si habeat diuitias, dispenset eas pauperibus, et in ceteris donis similiter: peccator non soluit, iustus autem bene soluit, scilicet ¬ªmiseretur,¬´ id est, pia affectione erga afflictos mouetur, quod utique satis illi est, qui non habet quod tribuat.  Iustus autem miseretur ¬ªet etiam retribuet,¬´ si quid habet.

Ideo miseretur et etiam retribuet, ¬ªquoniam benedicentes ei,¬´ ¬ªDomino,¬´ id est, gratias agentes, soluentes ea que a Domino mutuati erant: ¬ªhereditabunt terram,¬´ uiuentium: ¬ªmaledicentes autem,¬´ id est non agentes illi Domino dignas gratias de acceptis muneribus ¬ªdisperibunt.¬´

Bene dico, quod iusti hereditabunt terram, quod eis per hoc eueniet, quia a Domino diriguntur opera eorum: hoc dicit: ¬ªgressus,¬´ id est, affectiones et opera ¬ªhominis¬´ bene ratione utentis ¬ªdiriguntur,¬´ id est, recti inueniuntur ¬ªapud Dominum,¬´ id est, in dispositione Domini: sicut si diceretur de aliquo potente, qui bene disponeret de  aliquo apud eum bene opera ipsius diriguntur: Dominus dirigit gressus iusti ¬ªet uiam,¬´ id est, uitam bonam istius iusti directi ¬ªuolet¬´ Dominus. uel ¬ªuiam,¬´ id est precepta et institutiones eius Domini uolet sequi ille homo. uel ¬ªuiam,¬´ id est bona opera que fecit Christus.

Ideo cum ceciderit, id est peccauerit, homo ille ¬ªnon collidetur,¬´ id est neque criminaliter peccabit, neque in uenialibus permanebit, ¬ªquoniam Dominus supponet manus suas,¬´ id est auxilium suum quo sustineatur. Habet alia translatio: quia Domiminus confirmat manum eius: secundum quod ita legetur: ¬ªCum ceciderit¬´ corporaliter scilicet, cum occidetur et flagellabitur ¬ªnon collidetur,¬´ in animo, id est, non peccabit in animo, ¬ªquia Dominus  confirmat manum eius,¬´ id est operationem eius.

Bene dico, quod non collidetur quia ego uidi iustum custoditum a Domino in omni tempore, et dum iustitia iuuenis esset, et paruula, et dum perfecta, et dum in senio: si loquatur totum corpus sanctorum: quasi diceret: ¬ªIunior fui,¬´ id est iuuenis, ut in tempore Abel et aliorum, quando iustitia per solam legem naturalem colebatur aliquantulum, adulta fuit, cum legem scriptam recepit, et in tempore gratie perfecta fuit: probat quia iunior fuisset, dicens: ¬ªetenim senui,¬´ id est, ad reuerendam etatem ueni, id est, ad tempus illud in quo frigescit caritas multorum, sicut futurum est in tempore  Antichristi. Si loquatur unus solas iustus, dicit ¬ªiunior fui,¬´ id est, similis sum illis primis iustis ¬ªet senui,¬´ id est similis sum illis nouissimis iustis, in quorum tempore erit iustitia in decrepita etate: non quod iusti deficiant, sed in multis qui iusti uidebantur frigescit caritas. Sic se comparat Apostolus illis nouissimis, ubi dicit: ¬ªNos qui uiuimus, qui residui sumus, rapiemur in nubibus obuiam Christo in era .¬´ Dico iuuenis fui et senui, ¬ªet in nullo tempore uidi iustum derelictum¬´ a Domino, quin conferret ei Dominus spirituale auxilium: ¬ªnec semen,¬´ id est, opera ¬ªeius,¬´ ¬ªquerens panem,¬´ id est, indigens pane, scilicet spiritali uiuificatione. Custodit enim Dominus fideles suos, et eorum opera uiuificat, et sibi  placere facit.

Ideo Deus non derelinquit iustum suum, quia talem se exhibet, quem Dominus digne respicere debeat, scilicet ¬ªtota die,¬´ id est assidue ¬ªmiseretur¬´ pia affectione, ¬ªet,¬´ si quid habet ¬ªcommodat,¬´ id est tribuit necessitatem patienti. Commodat proprie dicit, quia qui dispensat, sibi reddi exspectat, non a paupere, sed a Domino: et quia iustus ita commodat, ideo ¬ªsemen illius,¬´ id est bona operatio illius ¬ªin benedictione,¬´ id est in incremento ¬ªerit.¬´ Hec est enim manifesta ueritas, quod si quis libere dispensat aliquod bonum sibi a Deo commissum, tanto magis abundat in eodem: ut si quis doceat alios, uel bona sua in eleemosynas distribuat. Unde Apostolus monens ad eleemosynas dicit: ¬ªEt augebit incrementa  crementa frugum iustitie .¬´

Et quia Dominus ita facit iustis, ideo tu frater simplex, ¬ªdeclina a malo,¬´ et quia non sufficeret cessare a malo, nisi fieret bonum, subdit: ¬ªet fac bonum,¬´ et sic ¬ªinhabita¬´ celum ¬ªin seculum seculi,¬´ id est in eternum. Habitant quidem iusti in hac uita spe celum, quod possidebunt in alia uita in re.

Dico fac bonum, et facere debes, ¬ªquia Dominus amat iudicium,¬´ id est discretionem, qua separent iusti bona a malis: et ipse Dominus ¬ªnon derelinquet¬´ in hac uita ¬ªsanctos suos,¬´ imo ¬ªconseruabuntur,¬´ ducendo ¬ªin eternum.¬´

Ex quo dixi iunior fui, incipit pars tertia. Dico, conseruabuntur et obtinebunt illam hereditatem ad  quam conseruabuntur; et hoc habemus interposito uersu ubi dicitur: Iusti autem hereditabunt terram uiuentium, et hoc non ad tempus, sed eternaliter. Quod dicit, et habitabunt in seculum seculi super eam, superius benedixit, quia possessores et Domini erunt terre illius.

Interposuit de impiis, ut per penam eorum deterreat iustos. Continuatio: Iusti conseruabuntur in eternum, sed impii punientur in eternum, ¬ªet semen,¬´ id est opera, ¬ªimpiorum peribit,¬´ quia nullam conferet utilitatem. Iusti autem hereditabunt terram, etc. Dixit quod Dominus illam hereditatem dat sanctis suis, modo ne aliquis paruipenderet eam, describit eam et dignam ostendit. Continuatio:

 Sancti hereditabunt terram que est ualde digna, quia ibi ¬ªos iusti,¬´ id est cor quod ideo os nominat, quia aperitur sicut os, et Deus implet illud, ¬ªmeditabitur sapientiam,¬´ non dubiam cogitans, sed certam habens de Dei cognitione, ¬ªet lingua eius,¬´ id est affectio ¬ªloquetur¬´ modo suo: laudabit Deum, scilicet, de sua restitutione.

Et etiam ibi ¬ªlex,¬´ id est uoluntas ¬ªDei eius,¬´ qui dicitur Deus eius, quia multa bona fecit ei: erit ¬ªin corde ipsius,¬´ id est in uoluntate ipsius. Ea enim uolet ibi iustus, que sciet Deum uelle: ¬ªet non supplantabuntur,¬´ id est impedientur ¬ªgressus eius,.¬´ id est affectiones et opera eius quin impleantur omnes affectiones eius.

Nec etiam erit ibi, qui uelit supplantare gressus  eius, id est iusti, quia ¬ªpeccator,¬´ diabolus uel homo, ¬ªconsiderat et querit¬´ inuidiosa affectione ¬ªmortificare eum.¬´ Inuidia quidem tormentum animarum eorum erit, qui inuidia in hac uita peccauerunt.

Peccator querit mortificare iustum, ¬ªDominus autem non derelinquet eum,¬´ iustum, ¬ªin manibus eius,¬´ id est uoluntate uel peccatoris potestate, ut possit iustum damnare ¬ªnec¬´ ipse Dominus ¬ªdamnabit eum,¬´ iustum, ¬ªcum iudicabitur,¬´ id est damnabitur impius ¬ªilli,¬´ id est ad honorem iusti. Recipit enim uindictam iustus, cum damnabitur impius.

Possumus et ita legere predicta: Ideo iusti hereditabunt terram, quia in hac uita ¬ªos iusti meditabitur,¬´  studiose ¬ªsapientiam,¬´ id est cognitionem Dei ¬ªet lingua eius loquetur iudicium¬´ ad litteram: ¬ªlex etiam Dei eius,¬´ id est precepta eius, erunt ¬ªin corde ipsius,¬´ id est in uoluntate eius, id est uolet legem ei implere ¬ªet non supplantabuntur gressus eius,¬´ iusti scilicet, id est non potest impediri quin impleat affectiones eius, nec deest qui uelit supplantare: quia ¬ªconsiderat peccator iustum,¬´ id est diligenter attendit, an in aliquo possit impedire eum ¬ªet querit mortificare eum¬´ et uoluntate et opere. ¬ªDominus autem non derelinquet eum,¬´ iustum, ¬ªin manibus,¬´ id est in potestate ¬ªeius¬´ peccatoris, ¬ªnec¬´ ipse Dominus ¬ªdamnabit eum,¬´ iustum, ¬ªcum iudicabitur illi,¬´ ut supra. uel ¬ªdamnabit cum iustus iudicabitur illi,¬´ id est ad uoluntatem peccatoris.  Licet enim iustus aliquando ab impiis flagelletur, occidatur, et aliis modis iudicetur, tamen non damnat eum Dominus, sed seruat illesum interitus.

Et quia Dominus ita custodit iustos, ideo tu ¬ªexspecta¬´ per longanimitatem, dum et ¬ªcustodi uias,¬´ id est precepta ¬ªeius¬´ ¬ªet ipse Dominus exaltabit te¬´ dando uirtutes ¬ªut hereditate capias terram¬´ uiuentium: nisi enim ita exaltaretur homo, indignus esset capere rem tuam arduam, quam terram de qua simpliciter modo credis ¬ªuidebis cum peccatores perierint.¬´

Et bene dico quod peccatores peribunt, quia ego ¬ªuidi impium superexaltatum¬´ super aliquos minores,  ¬ªet eleuatum sicut cedros Libani,¬´ id est transcendentem alios potentes in altitudine huius seculi, sicut cedrus Libani alias in altitudine superat arbores.

uidi sic exaltatum, ¬ªet transiui¬´ hec presentia, et preuidi mentis affectione et agilitate futura: ¬ªet ecce¬´ ibi ¬ªnon erat¬´ peccator ¬ªet quesiui eum,¬´ id est diligenter consideraui quare ibi non esset ¬ªet non est inuentus locus eius,¬´ id est cognoui quod non habeat locum.

Et quia ibi impii non habent locum, ergo ut ibi tu possis habere locum ¬ªcustodi innocentiam,¬´ custodi bene dico: quia multi malis persuasionibus uolunt eam tibi furari ¬ªet uide equitatem,¬´ id est equum cognosce te semper puniendum ad tuam exanimationem:  ideo uidet equitatem ¬ªquoniam homini pacifico,¬´ id est, qui patienter portat aduersa huius uite, et sibi debita deputat, ¬ªsunt reliquie,¬´ id est uita eterna, que sibi in posterum reseruatur. uel ¬ªreliquie,¬´ id est bona fama post mortem.

Iustis sunt reliquie, ¬ªiniusti autem disperibunt,¬´ id est damnabuntur ¬ªsimul reliquie impiorum interibunt.¬´ Impii relinquunt sibi secundum presumptionem suam uitam post mortem, que reliquie interibunt eis, quia nullo modo uitam eternam habebunt, uel reliquie, id est fama, domus et cetera que relinquunt, interibunt, id est destruentur.

Modo ne diceret simplex admonitus, Sufficientes habeo causas quare bene agere debeo et impium sustinere, non possum autem: ostendit ei propheta  non deesse potentiam, ut sic dicatur: Iniusti peribunt, ¬ªsalus autem iustorum,¬´ id est remissio peccatorum, id est potestas bene operandi est ¬ªa Domino,¬´ ¬ªet¬´ ipse Dominus est ¬ªprotector eorum in tempore tribulationis,¬´ id est in hac uita, ne ledantur telis inimici.

¬ªEt abundat eos Dominus¬´ ad bene operandum, ¬ªet liberabit eos¬´ ¬ªa penis exterioribus, ut iam nullo modo uexentur etiam in corpore: ¬ªet eripiet eos a peccatoribus¬´ cum ducet eos de uita hac: ¬ªet saluabit eos¬´ eterna saluatione, propter hoc, quia sperauerunt in eo.¬´



IN PSALMUM XXXuII. TITULUS. In finem psalmus Dauid in rememoratione  sabbati.

¬ªDomine, ne in furore.¬´ Psalmus iste conuenit Dauid prophete uel alii penitenti, habitus in rememoratione sabbati, id est eterne requiei, cuius cum memorem se facit penitens qui hic loquitur, multis se affligit modis, ut ad illam peruenire possit, psalmus dico dirigens nos in finem, id est in Christum. Habent quidam libri, in commemoratione peccatorum. Est enim in hoc psalmo materia penitens, multis quidem affectus miseriis pro peccatis suis. Modus est talis: In prima parte orat, quod sic purgetur per miserias quas hic sustinet, ut post hanc uitam nichil patiatur. In secunda parte enumerat miserias quas hic sustinet. In tertia parte ostendit se  nunquam Deum inter tot mala deseruisse, sed semper in eo sperasse, et ad grauiora patiendum se paratum esse. In fine ponit in conclusione quamdam exsultationem de impetrata uenia. Intendit nos admonere, non ut timeamus, sicut fecit in alio penitentiali psalmo, sed ut iam patienter sustineamus quecunque mala ad purgationem peccatorum, ac si ita moneret penitens qui loquitur.

Noli, frater, rogare Deum, ut mala huius uite remoueat a te, sed per hec, eterna remoueat exemplo mei, qui non de istis oro, sed de illis, sic: ¬ªDomine, ne in furore tuo arguas me.¬´ Legatur istud sicut in alio psalmo expositum est.

Nec debes post hanc uitam arguere, quoniam in hac uita multa mala sustineo. Hoc dicit, ¬ªquoniam  sagitte tue,¬´ id est pene ille peccatorum quas infixisti Ade. Minatus est enim Deus Ade, quasi arcu intenso: ¬ªIn quacunque die comederis de ligno scientie boni et mali, morte morieris .¬´ Eo autem infringente obedientiam, sunt ei infixe sagitte Dei, scilicet, factus est mortalis et patiens peccati, que manent ecclesie in filiis Ade, de quibus penitens hic dicit, infixe sunt mihi, et tu, Domine, non extraxisti a me sagittas illas, nec alleuiasti, sed ¬ªconfirmasti¬´ quasi magister supra in correctum discipulum ¬ªmanum tuam,¬´ id est uindictam tuam ¬ªsuper me,¬´ id est, per illa mala comprimens me.

Et interim confirmasti manum super me, quod iam ¬ªnon est sanitas in carne mea,¬´ quia omnibus malis  est caro mea possessa, ut fame, et lassitudine, et aliis huiusmodi, non est sanitas mihi dico, et hec ¬ªa facie,¬´ id est, a presentia ¬ªire,¬´ id est, uindicte ¬ªtue,¬´ habens quidem in presenti consideratione uindictam, quam facturus est de peccatis, nullam carni mee quero quietem; ¬ªnon est pax ossibus meis,¬´ id est, robora anime conturbantur, et inde non accuso te, Domine, sed hec tota turbatio est mihi ¬ªa facie,¬´ id est propter presentiam ¬ªpeccatorum meorum.¬´ Considerans enim peccata sua, timens uindictam Dei pro peccatis illis, conturbatur et in corpore et in anima.

Bene dico turbor pro peccatis, quia mea peccata multa sunt, hoc est, ¬ªquoniam iniquitates mee supergresse sunt caput meum¬´ et sibi subiecerunt  mentem meam, ¬ªet sunt grauate super me sicut onus graue.¬´ Sicut enim onus graue portantem deprimit, sic iste iniquitates deprimunt animum.

Hic incipit, scilicet, enumerare miserias quas sustinet, quas simul in presenti uersu comprehendit. Ideo dico quod supergresse sunt, quia ¬ªcicatrices mee putruerunt et corrupte sunt.¬´ A similitudine dicit: quia sicut cicatrices prius putrescunt, postea rumpitur caro, sic peccata sanata in baptismate putrescunt, quando cogitamus ea renouare: corrumpuntur, quando ad actum perducimus. Habent aliqui libri: corrupte sunt et putruerunt, et tunc est conuersus ordo, quia prius corrumpuntur cum dicuntur ad actum, deinde putrent cum aliis dant  exemplum peccandi, sicut uulnera corrumpuntur prius, deinde emittunt fetorem. Putruerunt dico ¬ªa facie insipientie mee,¬´ id est propter sapientiam [insipientiam] meam, que mihi semper presens est.

Et in tantum putruerunt, quod ego ¬ªmiser factus sum,¬´ id est miserum me reputans ¬ªet curuatus,¬´ id est iam non respiciens celum sicut deberem, sed sola hec terrena sicut brutum animal, curuatus dico mea reputatione ¬ªusque in finem,¬´ id est in tantum, quod nulla bestia sit magis turbata, quam ego mea reputatione. uel ita: Quia sic putruerunt cicatrices mee, ideo miser factus sum sicut portans multas miserias, siue ego mihi ipse faciam, siue aliunde mihi inferantur, et in tantum miser, quod ego curuatus sum, id est, depressus pondere miseriarum  usque in finem uite mee, uel usque in finem, id est, in tantum quod nullus iam potest deprimi ultra me aliquibus miseriis, et quia sic sum factus miser et curuatus, ideo ¬ªtota die,¬´ id est, assidue ¬ªcontristatus ingrediebar¬´ de tristitia in tristitiam. uel ¬ªingrediebar,¬´ id est, conuersabar inter homines contristatus.

Ideo quidem contristatus ingrediebar, non pro aliquo damno temporalis rei, sed ¬ªquoniam lumbi mei,¬´ id est, fragilitas mee carnalitatis, ¬ªimpleti sunt illusionibus,¬´ id est, deceptionibus diaboli. Per lumbos, ubi sedes libidinis, id est, carnalis uoluptatis, accipimus quamcunque carnis uoluptatem, et in tantum sunt lumbi mei impleti illusionibus, quod iam ¬ªnon est sanitas in carne mea,¬´ id est  nullum genus uoluptatis est in quo non sim illusus.

Et quia ita sum illusus, ideo ¬ªafflictus sum¬´ in corpore ¬ªet humiliatus sum¬´ in anima ¬ªnimis,¬´ id est, ualde, et etiam gemebam in corde meo, ¬ªet ab illo gemitu cordis mei rugiebam,¬´ id est prorumpebam in rugitum, id est cum magno desiderio in clamorem, sicut leo rugit, cum aliquam escam desiderat.

Ego rugiebam, ¬ªet omne desiderium meum, o Domine, est ante te,¬´ id est nichil desidero nisi quod tibi placet, ¬ªet gemitus meus non est a te absconditus,¬´ imo tibi bene cognitus, et a te probatus.

Bene dico gemitus, quia tantus est gemitus mihi, quod ¬ªcor meum,¬´ id est anima mea, ¬ªconturbatum est,¬´ et quod cor sit turbatum ostendit, dicens  uirtutem animi defecisse et rationem, et hoc est ¬ªderelinquit me uirtus mea,¬´ id est fortitudo animi sic defecit, quod iam nichil tolerare potest: ¬ªet etiam lumen oculorum,¬´ id est ratio ¬ªnon est mecum, et ipsum¬´ quamuis mihi naturale esset, uel ¬ªipsum,¬´ id est quantulumcunque erat, id est perdidi discretionem boni et mali.

¬ªEt ad cumulum omnium malorum, amici mei,¬´ id est illi qui mihi pio ac fideli amore putabantur esse coniuncti sine aliqua cognatione carnis, et qui mihi solatio esse debuissent, ¬ªet proximi mei¬´ secundum carnem ¬ªappropinquauerunt¬´ paulatim accedendo ¬ªaduersum me, et steterunt, id est perseuerauerunt erga me in malis actibus.

 Amici mei fuerunt contra me, et qui non fecerunt mihi mala, nullum fecerunt solatium: hoc est, ¬ªet qui iuxta me erant,¬´ id est coniuncti mihi aliqua cognatione uel amicitia ¬ªde longe steterunt,¬´ id est recesserunt a me nullum ferentes solatium, et tunc mihi sic derelicto, illi, ¬ªqui querebant animam meam¬´ tollere, id est demones et ministri eorum ¬ªuim faciebant,¬´ id est manifesta mala inferebant.

Et non tantum mala inferebant, sed etiam mala dicebant manifeste et occulte: et hoc est, ¬ªqui inquirebant mihi mala, locuti sunt uanitates,¬´ id est, manifesta mendacia: ut cum dicerent hec mundana sufficere ad beatitudinem, et similia, et non tantum manifeste dicebant mala, sed etiam  ¬ªtota die meditabantur dolos,¬´ id est, si aliquando dicebant bona, non bona, sed seductoria intentione dicebant.

¬ªEgo autem non audiebam,¬´ id est, non mouebar de eorum maledictis: ego dico in hoc existens ¬ªtanquam surdus,¬´ id est, sicut surdus non habet aliquem actum auditus, sic nec ego aliquem actum motionis: et eram erga maledicentes ¬ªsicut mutus,¬´ et quia mutus etsi non expressa uoce, tamen aliquo mugitu uel indicio aliquo iram suam exprimit, ut suam manifestet constantiam, dicit ¬ªet non aperiens os suum,¬´ id est nullo modo respondens improperantibus.

Et non tantum non habebam actum audiendi, sed nec potentiam, et hoc est, ¬ªfactus sum sicut  homo non audiens,¬´ id est non potens audire: et cum superius dixisset, ¬ªsicut mutus non aperiens os suum,¬´ ne inferret aliquis, ideo mutus eras, quia non habebas unde responderes, ideo subdit, ¬ªet non habens in ore suo redargutiones¬´ contra persequentes, id est, quamuis haberem unde possem reprehendere, tamen fui quasi non habens.

Hic incipit de tertia parte. Continuatio: Ita tribulor, sed tamen speraui in te. Et ¬ªquoniam speraui in te¬´ ideo ¬ªtu, Domine, Deus meus, exaudies me.¬´

Exaudies et debes exaudire ¬ªquia¬´ ego ¬ªdixi,¬´ id est, deliberaui ¬ªne inimici mei,¬´ id est, diaboli et eorum ministri, et si modo gaudent super me ¬ªnequando,¬´ id est, in fine ¬ªgaudeant pro me deuicto,¬´ et reuera gauderent, quia ¬ªdum commouentur  pedes mei,¬´ id est, dum fuerint commoti, ¬ªlocuti sunt magna super me,¬´ id est, contra me, quia de mea infirmitate gaudebant.

Et ideo exaudies, quia licet iam multa mala sustinui, tamen multo plura paratus sum sustinere, et hoc est, ¬ªquoniam ego in flagella¬´ sustinenda ire ¬ªparatus sum¬´ pro amore tuo, et semper peccatorum memoriam habeo, et hoc dicit, ¬ªet dolor meus in conspectu meo semper,¬´ id est, precedentium peccatorum memoriam semper habeo in corde.

Ideo quoque exaudies ¬ªquoniam annuntiabo,¬´ id est, confitebor ¬ªiniquitatem meam¬´ ¬ªet cogitabo,¬´ id est, sollicitus ero ¬ªpro peccato meo¬´ faciendo opera per que mihi peccatum relaxetur.

 Ego tot mala sustineo quod etiam morior, et hoc est quod dicit, ¬ªinimici autem mei uiuunt,¬´ id est, existimant uitam esse in his mundanis, ¬ªet confirmati sunt super me,¬´ scilicet ad inferenda mihi mala: ¬ªet multiplicati sunt¬´ et numero et grauius nocendo ¬ªqui oderunt me inique.¬´

Et non tantum inferebant mihi mala, sed etiam ¬ªdetrahebant mihi¬´ illi ¬ªqui retribuant mala pro bonis,¬´ et hoc totum faciebant nulla alia causa, nisi ¬ªquoniam sequebar bonitatem.¬´

Hic ponit exsultationem. Continuatio: Ego hec omnia patior, et tu, ¬ªDomine, Deus meus,¬´ salutis mee dator, id est, qui iam exaudisti me ¬ªne derelinquas me,¬´ id est, ne permittas me cadere in criminale peccatum. Permittit enim Deus cadere aliquando  suos ad correctionem maiorem, ut Petrum; et si aliquando derelinquas, ¬ªne discesseris a me,¬´ id est,¬´ ne permittas me perseuerare in peccato, sed ¬ªintende in adiutorium, meum,¬´ id est, date intentum, ut me adiuues ad bene operandum.



IN PSALMUM XXXuIII. TITULUS. In finem canticum Dauid pro Idithum.

¬ªDixi: Custodiam.¬´ uolens Esdras honorem facere Idithum, qui fuit unus de quatuor preceptoribus, cum arcam Domini de Sylo reducerent, ad memoriam ipsius ponit nomen eius in ipsius psalmi in titulationem. Licet autem in quibusdam scripturis inueniamus, hunc psalmum fecit Idithum, et hunc Emam, etc., tamen intelligendum est a Dauid omnes  factos esse. Hi autem fecisse dicuntur, quia recensuerunt, et non tantum propter hoc, sed maxime ideo, quia interpretatio huius nominis, Idithum, ipsius psalmi proprietatem ostendit. Idithum namque transiliens interpretatur, et hic de transiliente omnia temporalia agitur. Hunc psalmum ideo canticum nominat, quia hic quamdam exsultationem proponit, scilicet, finem nostrum, id est, Christum, et licet hic quedam tristia proponantur, tamen ipsa leta reputantur spe finis illius. Titulus sic exponitur: Canticum istud conuenit Dauid prophete transilienti uel cuique transilienti habitum pro Idithum, id est, ad honorem Idithum, id est, transilientis. Cum enim ostendit talem esse transilientem, ut, relictis mundanis, ad celestia saliat, magnum honorem exhibet;  canticum dico, dirigens in finem, id est, in Christum. Materia est transiliens, id est, perfectus ille, qui omni mundanorum uoluptate postposita, solis celestibus inhiat, et etiam talis, qui adeo perfectus est, ut etiam linguam suam a peccato omnino cohibeat, hanc per partes ita disponit. In prima ostendit ille transiliens se tacere mundo, id est, hominibus, et loqui Deo. In secunda parte comparat hec mundana cum celestibus, ostendens hec esse uana, illa appetenda. In tertia parte ponit orationem, ut a malis liberetur, et celestia ualeat obtinere. Intentio est iustos admonere, ut a mundanis postpositis, ad celestia transeant.

uos iusti nolite hec mundana appetere, sed con  siderate me qui ¬ªdixi,¬´ id est, deliberaui apud me ipsum, ¬ªCustodiam uias meas,¬´ quibus debeo ad Deum accedere, non iam dico abstinendo a furto, uel a talibus, que omnia iam remoui a me, sed sic custodiam ¬ªut¬´ iam deinceps ¬ªnon delinquam in lingua mea.¬´

Et ut non delinquam ¬ªposui ori meo custodiam¬´ tunc ¬ªcum consisteret peccator aduersum me,¬´ id est, qui uolebat ad maledicta prouocare, et sic cum consisteret peccator aduersum me, posui ori meo custodiam; sed quia omnis actio, que fit ex deliberatione, fit certior, premittit, dixi: Custodiam enim ab omni malo. Custodit rationem, que bonus ianitor emittit emittenda, retinet non emittenda.

¬ªPosui custodiam,¬´ scilicet ¬ªobmutui¬´ et hoc non  ex ira, sed ex humilitate, et hoc est ¬ªet humiliatus sum¬´ mente scilicet. Et non tantum obmutui non dicendo mala, sed etiam tacui bona, et hoc est, ¬ªet silui a bonis.¬´ Iuste tacet iste bonus illis obstinatis, quos uidet paratos ad conculcandum uerbum Dei. Dominus enim dicit in Euangelio: ¬ªNolite sanctum dare canibus, neque margaritas ante porcos spargere .¬´ Silui, dico, a bonis, ¬ªet¬´ ex hoc ¬ªrenouatus est dolor meus.¬´ Doluit enim iste iustus super peccatorem, cum eum peccator prouocaret ad iram. Nunc uero renouatur dolor iste, cum eos ita obstinatos cognoscat, ut eis etiam bonum non audeat predicare.

Postquam ostendit se tacere mundo, ostendit se  loqui Deo. Continuatio: Istis tacui, sed ¬ªcor meum,¬´ id est, affectio mea ¬ªconcaluit intra me¬´ igne dilectionis, et non tantum concaluit, sed etiam ardet ibi, et hoc est: ¬ªet in meditatione mea exardescit ignis,¬´ id est, meditor exardenti dilectione. Si habetur, exardescet, per illud futurum notabitur perseuerantia.

Ignis exardescit in mea meditatione, et ab illa ¬ªlocutus sum in lingua mea,¬´ id est, annuntians ea que ardens meditatio ministrabit, illud scilicet locutus sum, ¬ªDomine, notum fac mihi finem meum,¬´ id est, da mihi ueram cognitionem de Filio tuo Christo, ut intelligam eum consummatorem meum qui me redimat, et immortalitatem mihi restituat.

Et ¬ªnotum fac mihi numerum dierum¬´ quibus  uiuo ¬ªquis est,¬´ id est, qualis est, scilicet, ut intelligam presentes dies defectiuos esse, et sic eternos inquiram. uel ita: ¬ªNotum fac numerum,¬´ id est, infinitatem, id est, eternitatem ¬ªdierum meorum,¬´ scilicet, quibus uiuam in alia uita, id est, fac me intelligere, scilicet, quod iusti in alia uita habeant eternitatem. Dico notum fac, Domine, finem et numerum, ut, istis cognitis, ¬ªsciam¬´ et intelligam ¬ªquid desit mihi,¬´ id est, Christum. Cognoscens enim iustus Christum esse finem nostri laboris, et remuneratorem iniudicio secundum merita uniuscuiusque, scit ad eum festinandum, nec in istis mundanis ulterius esse confidendum.

Dico quid desit, quia uere deest, et ¬ªecce¬´ quid  desit, ¬ªposuisti dies meos mensurabiles¬´ in quibus uiuo, id est, non eternos, sed defectiuos. Alius enim tres dies uel annos, alius centum, alius sexaginta habet, et quisque cum certa mensura, ¬ªet substantia mea,¬´ scilicet, non renouatio quam fecit Christus, sed uetus essentia corruptibilis, quam traximus ab Adam, est ¬ªtanquam nichilum ante te,¬´ non dico in conspectu hominum, qui magnificant hominem ad comparationem bestiarum, sed ¬ªante te,¬´ id est, in presentia tua. Dies enim ita sunt fragiles, substantia sic indigna.

Sed tamen quamuis hoc non attenderet ¬ªomnis homo,¬´ quantumcunque sit iustus, ¬ªuiuens,¬´ futurum est enim aliquando, quando subditus non erit, est ¬ªuniuersa uanitas,¬´ id est, subditus est uniuerse  uanitati, scilicet, his mundanis. Licet enim iustus spiritualiter non subiiciat se his mundanis, secundum corpus tamen necessario subiacet. Oportet enim cogitare de uictu et uestitu. Unde Paulus: ¬ªuanitati creatura subiecta est non uolens .¬´ Hic incipit secunda pars. Continuatio: Omnis homo est subditus uanitati, propter hoc debere cessare a peccato. Diapsalma. ¬ªuerumtamen pertransit homo¬´ de peccato in peccatum, ita ut non tantum sit subditus uanitati, sed etiam de peccato in peccatum pertranseat, quanquam existat ¬ªin imagine¬´ Dei, id est, sit similis ei per rationem. Hanc sententiam comprobat alia translatio, que habet: quanquam in imagine Dei ambulet homo, tamen uane conturbatur. Dico pertransit homo, et non tantum pertransit, sed  etiam ¬ªconturbatur¬´ multis passionibus animi, scilicet, gaudio, dolore, spe, timore, et similibus, et hoc ¬ªfrustra,¬´ quia omnes iste perturbationes inutiles sunt.

Hic eligit quoddam genus uitiorum, in quo est et pertransitus, et conturbatio, scilicet, auaritiam. Pertransit enim homo et conturbatur, quia ¬ªthesaurizat¬´ in quo magnus transitus: quia declinat in hoc homo ad auaritiam, et in eo quod perturbatur timore ne perdat uel minuatur: thesaurizat et stultus est: quia ¬ªignorat cui congregabit ea¬´ que congregauit. Sepe enim possidet inimicus, que congregauit auarus.

Ostensa qualitate presentis uite, ponit oppositum, scilicet, quid sit omnibus appetendum. Continuatio:  Sic conturbatur homo, ¬ªet nunc,¬´ id est, hoc considerato ¬ªque est exspectatio mea?¬´ id est, que debeo exspectare? An hec mundana? An Deum? ¬ªnonne Dominus?¬´ Certe Dominus exspectatio mea: ¬ªet substantia mea,¬´ id est, puritas mee conscientie renouate per Christum ¬ªest apud te,¬´ id est, digna ut eam approbes. Nulla enim substantia, nisi que sit renouata per Christum, digna est in tua presentari presentia.

Quandoquidem mea substantia apud te est, ergo, Domine, ¬ªerue me ab omnibus iniquitatibus meis,¬´ ne ipse mihi ualeant dominari: et debes eruere, quia tu ¬ªdedisti me opprobrium insipienti¬´ in quem insipiens iaceret opprobria.

 Et ego ea bene sustinul, et hoc est: ¬ªObmutui, et non aperui os meum¬´ ut in alio psalmo, non aperui, nec istam penitentiam ex me habui, sed quoniam ¬ªtu fecisti¬´ in me hanc patientiam, et quia sustinui sic, ideo tu, Domine, amoue a me non tantum iniquitates, sed etiam penas iniquitatum, et hoc est, ¬ªamoue a me plagas tuas,¬´ potest etiam cum hoc quod supra legimus continauri, sic, quoniam tu fecisti, iam amoue a me plagas illas, quoniam, etc.

Dico amoue, et opus est ut amoueas, quoniam ¬ªego defeci,¬´ id est, non potui sustinere ¬ªa fortitudine manus tue,¬´ id est, forti uindicta tua ¬ªin increpationibus,¬´ notat Deum uindictam suam facere ad hoc, ut retrahat hominem a peccato. Continuatio: Dico, plagas tuas et fortem manum tuam non  accuso, sed confiteor me habere iniquitatem: et ¬ªpropter iniquitatem corripuisti¬´ me ¬ªhominem¬´ disciplinis tuis. Hic notatur iudicium, et misericordia Dei. In hoc iudicium, quod propter iniquitatem flagellat, et in hoc misericordia, quod correptorie quasi pater flagellat, ut ad uiam ueritatis reducat.

Corripuisti, et in tantum quod ¬ªfecisti animam eius tabescere sicut araneam.¬´ Sicut enim aranea ad inutile opus faciendum, interiora sua extrahit, sic peccator anime sue in appetitu mundanorum consumit, que ita uana sunt, ut uirtutes animi nichil in eo operentur. Hoc etiam facit Deus ad correctiones, ut cum homo se uilem sic cognouerit, saltem conuertatur, et licet ita deficiat in istis inutilibus, ¬ªuerumtamen omnis homo¬´ carnalis scilicet ¬ªconturbatur,¬´  id est, multis passionibus afficitur. Potest etiam sic legi in bonum. Continuatio: Corripuisti hominem: et ita corripuisti, ut se penitus mundo mortificaret, sicut aranea se mortificat in suo corpore, et hoc est: ¬ªtabescere,¬´ id est, deficere, in ira, quod iam non irasceretur: et in concupiscentia, quod nichil cuperet, nulli inuideret, et prorsus mundo se mortuum redderet. Pinguis enim anima que ira et talibus plena est, tabescere dicitur, sicut aranea, que seipsam mortificat. Iustus sic tabescit in appetitu celestium, ¬ªuerumtamen omnis homo¬´ carnalis, in appetitu mundanorum, non respiciens iustum, et hoc ¬ªuane¬´ est quod ¬ªconturbantur.¬´

Alii conturbantur, et ego non conturbor pro his mundanis, et ideo tu, ¬ªDomine,¬´ Diapsalma: ¬ªexaudi  orationem meam,¬´ scilicet: ut finem quem peto mihi notifices: ¬ªet deprecationem¬´ ut iniquitatem et plagam a me remoueas, quas precor remoueri, que oratio et deprecatio digne sunt exauditione, quia cum lacrymis sunt, et hoc est: ¬ªauribus precipe lacrymas meas.¬´

Exaudi dico orationem, et interim donec compleas ¬ªne sileas, id est,¬´ ne subtrahas mihi gratiam, sed responde mihi conferendo gratiam in hac uita, et debes respondere, ¬ªquoniam ego sum apud te,¬´ id est, de familia tua sum, et maxime propter hoc, quia ego sum ¬ªaduena,¬´ scilicet, de ciuitate diaboli in qua natus sum per peccatum Ade, translatus sum ad tuam ciuitatem per gratiam Christi, et nondum habeo  certam mansionem ibi uel sedem, sed adhuc sum ¬ªperegrinus,¬´ tendens ad illam supernam ciuitatem, ¬ªsicut omnes patres mei,¬´ scilicet, Abraham, Isaac, Iacob, et alii qui ut se peregrinos in hac uita significarent, et ad illam ciuitatem ueram tendere, non fecerunt sibi in hac uita domos, sed in tentoriis morati sunt, teste Apostolo.

Et quia ita sum apud te, ideo ¬ªremitte estus,¬´ id est, fomitem peccati ¬ªut refrigerer priusquam abeam¬´ ab hac uita. Etenim si irrefrigeratus abiero quin mortificentur in me suggestiones male, ¬ªamplius non ero,¬´ id est, non habebo uerum esse, sed potius tormentis affligar.



IN PSALMUM XXXIX. TITULUS. In finem Psalmus Dauid.

 ¬ªExspectans exspectaui Dominum.¬´ Psalmus iste conuenit ipsi Dauid, id est Christo, non tantum in propria persona, sed etiam in persona priorum patrum, et in persona ipsius Christi, et in persona sequentium Christum usque ad nouissimum iustum. Materia est Christus, secundum hoc quod ipse ponit omnibus legalibus obseruantiis modum, et inutiles reddit, et in se nobis perfectionem proponit, de qua sic agit: In prima parte ponit testimonium huius nouitatis, scilicet, patres primos hanc exspectasse et annuntiasse. In secunda parte inducit ipsum Christum legalia destruentem, et suam innouationem confirmantem. In ultima parte inducit sequaces Christi, id est annuntiantes. Intendit persuadere legalia instituta iam habere finem, et per Christum  ad Deum ascendendum esse.

uox priorum iustorum, ac si ita dicerent: Noli sperare in legalibus institutis, sed exspecta Dominum, sicut ego nunquam confidens in istis obseruantiis ¬ªexspectaui Dominum.¬´ Et non dico quod exspectassem aliquando, sed ¬ªexspectans¬´ assidua exspectatione, et non fuit cassa exspectatio mea, quia Dominus ¬ªintendit mihi,¬´ id est, intentum se mihi prebuit.

Et non tantum propter exspectationem mihi intendit, sed etiam ¬ªexaudiuit.¬´ Et quomodo exaudisset subiungit dicens: ¬ªet eduxit me de lacu miserie,¬´ id est, mundo isto, in quo continentur multe miserie, id est, peccata, que faciunt miseros et lutulentos. Unde subdit, ¬ªet de luto fecis.¬´ Fuerunt  enim iusti illi per Christum a peccato liberi, quamuis non essent prorsus deleta originalia peccata donec Christi sanguis effunderetur.

Et non solum mala remouit, sed bona dedit, hoc est: ¬ªEt statuit supra petram,¬´ id est, super Christum, ¬ªpedes meos,¬´ id est, affectiones meas: ut qui prius incerti eramus, in quo nobis confidendum esset, iam Christum certum fundamentum nostre fidei habeamus. Et statutus pedibus ¬ªdirexit gressus meos,¬´ id est, opera mea fecit directa.

¬ªEt immisit in os meum canticum nouum,¬´ id est, fecit me annuntiare incarnationem Filii sui: quod ¬ªcarmen¬´ est canticum uel hymnus, non Ioui, uel alicui fictitio deo, sed ¬ªDeo nostro.¬´

 Et hoc quod annuntiamus ¬ªuidebunt multi et timebunt¬´ timore bono, uidentes miracula ¬ªet sperabunt in Domino.¬´

Et, ne aliquis diceret parum esse, et nichil conferre sperare in Domino, ostendit sperantes beatos esse, cum dicit: ¬ªBeatus uir cuius est nomen Domini spes eius,¬´ id est, qui honorat nomen Domini, credens eum Redemptorem, et similia de ipso, nomen dico, spes eius, id est, ex hoc quod nomen ita recipit et honorat, sperat in ipso, securus quod per hoc uitam habebit, et ita dico beatus, si postea ¬ªnon respexit,¬´ id est, inclinauit nomen ¬ªin uanitates,¬´ id est, ad delectationem mundanorum, uel ad legales obseruantias ¬ªet insanias falsas¬´ ut lapidem credere deum.

 Et non debent homines talia respicere, quia ¬ªtu Deus meus, fecisti multa mirabilia,¬´ sicut celum et terram, et alia que ipsi possunt admirari, mirabilia dico ¬ªtua,¬´ id est, ad tuam laudem, et hoc non alicuius indicio, sed tuis ¬ªcogitationibus,¬´ id est, propria tua sapientia, et ideo apparet quia ¬ªnon est¬´ aliquis ¬ªqui similis sit tibi.¬´

Et hec tua mirabilia ¬ªannutiaui¬´ per priores patres, et ego ipse postea in propria persona ¬ªsum locutus¬´ tua mirabilia, et, me loquente, ¬ªsunt multiplicati¬´ credentes in te ¬ªsuper numerum¬´ priorum credentium, uel super numerum predestinatorum ad uitam, quia multi crediderunt, qui postea a fide recesserunt. Ubi dicit Locutus sum, incipit de secunda parte.

 Ideo sum locutus, quia tu ¬ªnoluisti sacrificium,¬´ id est, immolata animalia, que non tota cremabantur, non placuerunt tibi: ¬ªet oblationem¬´ de candelis et de pane, et hec talia ¬ªnoluisti;¬´ ¬ªaures autem,¬´ id est, intelligentiam ¬ªperfecisti mihi¬´ id est, perfectam dedisti mihi, idem est, quod alia translatio habet, perfudisti mihi. Apostolus autem dicit Corpus adaptasti mihi, id est, aptum corpus fecisti in quo lateret diuinitas.

Nec solum ista noluisti, sed ¬ªholocaustum,¬´ id est, hostiam ubi totum animal incenditur. Holos enim totum est, caustum incensum est, ¬ªnon postulasti:¬´ ¬ªet¬´ etiam sacrificium, scilicet, ¬ªpro peccato¬´ quod genus hostie est, scilicet, hircus, cui imponebantur peccata, et mittebatur in solitudinem: ¬ªtunc,¬´  id est, considerato quod Deo talia non placerent sacrificia: ¬ªdixi,¬´ id est, deliberauit ¬ªecce uenio,¬´ id est, unio mihi humanitatem.

Ad hoc scilicet uenio, ut faciam tuam uoluntatem, Deus; et bene debeo uenire, quia, ¬ªin capite libri,¬´ id est, in primo psalmo ubi dicit: In lege eius meditabitur die ac nocte, etc., ¬ªscriptum est de me,¬´ hoc scilicet, ¬ªut facerem uoluntatem tuam,¬´ scilicet, ut implerem iniunctam obedientiam, scilicet, ut funderem sanguinem in reparationem humani generis; tuam dico ¬ªDeus meus¬´ ego uenio ut faciam uoluntatem tuam, et ¬ªuolui¬´ facere eam ¬ªet legem,¬´ id est, precepta tua habui ¬ªin medio cordis mei,¬´ sicut in primo psalmo legitur: In lege Domini uoluntas  eius. uel ¬ªin capite libri,¬´ id est, in diuinitate Christi, que est caput humanitatis, est scriptum, id est, prescitum et dispositum de me, ut faciam uoluntatem tuam. Christus dicitur liber, quia propositus est nobis exemplar, ut similitudine ipsius uias nostras dirigamus.

Ego sum locutus in persona mea, et ¬ªannuntiaui in ecclesia magna,¬´ id est, ipsam magnam ecclesiam annuntiare feci ¬ªiustitiam tuam,¬´ id est, quod non ex legalibus institutis iustitia fiat, sed ex te: ¬ªecce labia mea non prohibebo,¬´ id est, si aliqui uolunt prohibere meos ne loquantur, tamen non tacebunt quod pro me dicitur de martyribus: et hoc est, ¬ªDomine, tu scisti,¬´ id est, tu ita ordinasti, uel tu cognouisti esse futurum.

 In hoc uersu incipit de tertia parte. Nec timebo aliquos, nec tacuero, et hoc est, ¬ªiustitiam tuam non abscondi in corde meo,¬´ sicut ille qui talentum Domini sui abscondit terra, et ¬ªueritatem tuam dixi,¬´ id est, annuntiabo te ueracem esse in omnibus promissionibus ¬ªet salutare tuum,¬´ id est, ex te esse saluationem omnium gentium.

Et non tantum coram paucis loquar ueritatem tuam, sed ¬ªa concilio multo,¬´ id est, a multitudine hereticorum ¬ªnon abscondi misericordiam et ueritatem tuam.¬´

Ego annuntiabo, et necesse est, ut tu, Domine, efficaciam mee annuntiationi des: et hoc est, ¬ªtu autem, Domine, ne longe facias miserationes tuas a me,¬´ nec debes mihi elongare, quia hactenus  nunquam elongasti, et hoc est: ¬ªmisericordia tua et ueritas tua semper,¬´ id est, in omni tempore omnium iustorum ¬ªsusceperunt me¬´ ad custodiendum.

Ideo non debes miserationes tuas elongare a me, ¬ªquia mala,¬´ id est, peccata ¬ªquorum non est numerus, circumdederunt me,¬´ id est, eos quibus ego annuntio, qui mei futuri sunt. Tunc circumdant homines peccata, quando appropinquant eis per malas cogitationes, ¬ªet iniquitates mee,¬´ id est, eorum qui mei futuri sunt ¬ªcomprehenderunt me,¬´ id est, ad actum perduxerunt hi qui mei erunt, ¬ªet non potui ut uiderem,¬´ id est, sic oppresserunt eos ille iniquitates, quod non potuerunt habere aliquem usum rationis.

 ¬ªMultiplicate sunt super capillos capitis,¬´ id est infinite sicut capilli, et bene capillis peccata comparat quibus abrasis in ueteri lege peccata putabantur deleri, et intantum sunt multiplicate, quod ¬ªcor meum,¬´ id est, omnis uirtus cordis ¬ªdereliquit me,¬´ id est, defecit.

¬ªIniquitates sunt multiplicate, ergo complaceat,¬´ id est, cum Patre et Spiritu sancto placeat ¬ªtibi, Domine,¬´ uerbum hoc, scilicet ¬ªut eruas me,¬´ id est, illos quibus annuntio et mei sunt futuri, libera a peccatis, Domine: et tu, Domine, quem ego precor ¬ªadiuuandum me respice,¬´ scilicet, miserie illorum meorum cooperando, ut si ieiunare uoluerint, tu ieiuna, etc.

 Hic orat pro inimicis: sic me adiuua, et libera, et illi ¬ªqui totis uiribus querunt animam meam¬´ non ad imitandum, sed ¬ªut auferant eam,¬´ id est, deleant eam, erubescant de peccato, et hoc est, ¬ªconfundantur et reuereantur,¬´ id est, timeant et honorent Dominum similiter qui uolunt me perdere.

Et non tantum qui querunt ut me auferant, sed etiam ¬ªqui uolunt mihi mala¬´ auertantur a uia mala, ut sint ¬ªretrorsum,¬´ id est, sequantur te Deus ¬ªet reuertantur.¬´

Et ¬ªqui dicunt mihi euge, euge,¬´ id est, adulatorie loquuntur mihi, dicendo: bene, bene est tibi, ¬ªferant confusionem,¬´ id est, erubescant, et hoc sine dilatione, et hoc est, ¬ªconfestim¬´ ferant, ideo dicit, ut notat magnam confusionem que comprimat superbiam  eorum, sicut aliquod onus comprimit ferentem.

Inimici conuertantur, amici autem ¬ªexsultent et letentur,¬´ scilicet, ¬ªomnes querentes te¬´ et ¬ªqui diligunt salutare tuum,¬´ id est, saluationem quam tu facis, et ¬ªdicant semper: Magnificetur Dominus.¬´

De Domino dicant magnificetur Dominus, de se autem dicant: ¬ªEgo sum mendicus,¬´ id est, querens cognitionem de Deo, et quantumcunque ad hoc laborem, tamen semper ¬ªpauper,¬´ id est, insufficienter habens cognitionem de Deo, quam nullus plenarie in hac uita habet, et quamuis ita sim pauper, tamen ¬ªDominus sollicitus est mei,¬´ et non deficio, quia sic mihi ministrat omnia necessaria.

Et ¬ªtu,¬´ Domine, qui ¬ªes adiutor meus¬´ in cooperando,  ¬ªet protector¬´ in defendendo, ¬ªne tardaueris¬´ quin mihi facias quidquid facturus es. uel potest legi in persona Christi ita: Dominus Deus magnificetur, ego autem sum medicus secundum humanitatem ¬ªet pauper,¬´ id est, egens tua liberatione, id est, nunquam copiosus in istis temporalibus. Ideo Christus hoc dicit, ut proponat humilitatem omnibus suis, scilicet, cum dicat se pauperem, nullus suorum audeat de se presumere. Ego sum pauper, sed ¬ªDominus sollicitus est mei,¬´ id est, me custodit immunem a peccato, et subministrat omnia necessaria.

Et tu, Domine, qui es Deus meus et protector meus, ne tardaueris facere quidquid facturus es per me, scilicet, reparare genus humanum, etc.



IN PSALMUM XL. TITULUS. In finem intellectus filiis Chore.

¬ªBeatus qui intelligit super egenum.¬´ In seditione contra Moysen et Aaron de pontificio ipsius Aaron, cum thurificaret cum filiis suis Chore, combustus est ipse cum filiis suis proprio igne. Inde etiam comparantur hodie filiis Chore illi, qui sunt rebelles prelatis suis iniuste. Fuerunt et aliqui boni de filiis Chore, qui cum ceteris precentoribus, quos Dauid constituit in tabernaculo, recitantes psalmos multum ualuerunt ad amplificandum cultum Dei: unde Ezdras iudicans eos dignos memoria, secundum nomen, eorum intitulauit quosdam psalmos, attendens  tamen maxime interpretationem nominis proprietati psalmi conuenire. Chore namque caluaria interpretatur, et quia in illo loco crucifixus est Dominus, per continens contentum, scilicet, crucem Christi intelligimus. Filii autem crucis, scilicet. Chore, sunt Christiani, et maxime martyres, qui nunquam eum crucifixum confiteri erubescunt. Titulus sic exponitur: Intellectus, id est, psalmus iste qui uocatur intellectus, quia exponit nobis quemdam intellectum, id est, rem ualde secretam, id est, Christum non simpliciter hominem sed etiam Deum fuisse. Hic talis intellectus, preponitur filiis Chore ad intelligendum, id est, filiis crucis, directis in finem, id est, in Christum, si hec intelligant. Materia est Christus Deus et homo, secundum humanitatem  iniuriatus, per diuinitatem glorificatus. Modus talis est. Facit tres partes in psalmo. In prima parte admonet, cum bonis promissionibus, ut intelligatur Christus preter hominem Deus. In secunda parte ponit, quare quidam simpliciter hominem putauerunt, scilicet, quia multis modis iniuriatum uiderunt. In tertia parte nos reddit certos eum plus esse quam hominem, scilicet Deum fuisse. Intentio est nos admonere, ut credamus eum Deum fuisse supra hominem.

uox Christi dicentis: Intelligite me supra hominem, quia ¬ªbeatus¬´ est ille ¬ªqui intelligit super egenum et pauperem,¬´ id est, qui cum uidet me egenum et pauperem, propter quod quidam putauerunt me hominem solummodo esse, intelligit me Deum  esse: et uere talis est beatus, quia ¬ªin die mala liberabit eum Dominus¬´ ab omni malo. Dies iudicii mala dicitur, quia in malis mala reddentur.

Ponit orationem pro tali intelligente, in die iudicii liberabit eum Dominus, sed interim ¬ªconseruet eum Dominus¬´ a persecutoribus ¬ªet uiuificet eum¬´ uera uita per fidem: ¬ªet beatum,¬´ id est, felicem ¬ªfaciat eum¬´ in uirtutibus, et etiam in temporalibus: et hoc est, ¬ªin terra,¬´ id est, in hac uita: ¬ªet¬´ cum inimici tunc maxime inuideant ei ¬ªnon tradat eum in animas,¬´ id est, in uoluntates, etiam si tradat eum Deus in manus ¬ªinimicorum¬´ tam spiritualium, quam carnalium ¬ªeius,¬´ id est, intelligentis.

Et quia impossibile uideretur esse quod aliquis in hac tam misera uita beatus posset esse, orat Christus,  ut huic intelligenti sic ferat opem, per quam beatus possit esse. Continuatio: Dico beatum faciat, et ut beatus possit esse, ¬ªDominus ferat opem,¬´ id est confortationem illi intelligenti, ita ut faciat eum esse ¬ªsuper lectum doloris eius.¬´ Lectum uocat animalitatem, scilicet quamdam uim inferiorem anime, secundum quam ipsa anima uiuificat, et sentire facit ipsum corpus, que ideo uocatur lectus, quia in ipsa quiescit quedam uis anime superior, scilicet ratio. Lectus ideo doloris, quia ad carnales uoluptates secundum omnes sensus corporis, et ad multos illicitos motus facit uim sibi superiorem consentire, de quibus dolet ratio. Sed lectus iste, quem modo dicimus doloris, prius fuit letitie et consolationis: quia dum  primus homo perstitit in obedientia, prefuit ratio animalitati, ita quod ipsa animalitas secundum nullum sensum corporis mouebatur ad aliquam uoluptatem carnis, in qua sic subiecta rationi quiescebat ratio cum letitia. Postquam uero ab obedientia discessit, factus est lectus doloris. Sciendum quod Deus ad hoc superiorem uim anime, scilicet rationem inseruit, ut homo per eam Deum contueretur, et ipsa eadem ratio semper preesse debet animalitati, sicut uir mulieri. Animalitatis officium est, hec terrena commode disponere. et semper debet esse rationi in adiutorium, et subiecta quasi uiro, et ad significandas has duas potentias anime, quarum altera preesset, altera subesset, creauit Deus masculum et feminam, quorum masculus preesset, significans  rationem: femina subesset, significans animalitatem. Bene dico lectum doloris, quia ¬ªin infirmitate eius,¬´ id est, in peccato, quod primus fecit per inobedientiam ¬ªuersasti stratum eius,¬´ id est, illam sensualitatem, que prius erat strata, id est, subiecta rationi, conuertisti ita, quod ipsa modo uelit dominari, et secum eam trahere in uoluptates carnis: stratum dico uersatum non secundum unum sensum, sed ¬ªuniuersum,¬´ id est, secundum omnes sensus corporis. Homo enim modo mouetur ad uoluptates carnis, secundum omnes sensus.

Tu uersasti stratum eius, sed contra hoc ego oro pro eo: et hoc est: ¬ªego dixi¬´ corde et ore: ¬ªDomine, miserere mei,¬´ id est, meorum: ita scilicet animam meam,¬´ id est, meorum, ¬ªquia peccaui  tibi,¬´ id est, ad tuum honorem, quia tu solus ille medicus, qui solus laudem potes habere de peccatorum curatione, ex magna affectione quam habet Christus erga suos, ascribit sibi peccata suorum cum hoc dicit.

Incipit de secunda parte, scilicet ostendit Christum multis modis iniuriatum, propter quod a quibusdam simpliciter reputatus est homo. Ad hoc iungitur: Ego sic oro pro meis, sed ¬ªinimici mei¬´ non curantes hoc ¬ªdixerunt mala mihi¬´ ut: Demonium habes, et similia. Inter cetera dicebant: ¬ªQuando morietur¬´ homo iste ¬ªet peribit nomen eius?¬´ id est, destruetur fama eius?

Non tantum inimici manifesti mala loquebantur mihi, sed etiam simulatorii amici: et hoc dicit  ¬ªet si ingrediebatur¬´ aliquis in consortium, ¬ªut uideret,¬´ id est, exploraret, si in aliquo posset derogare mihi, ¬ªuana loquebatur¬´ uelut ille qui loquebatur: ¬ªSi hic propheta esset, sciret utique que et qualis esset mulier que tangit eum .¬´ Dico uana loquebatur, et inde ¬ªcor eius,¬´ id est, nequam uoluntas eius ¬ªcongregabat iniquitatem sibi.¬´ Accedens enim ad eum ex quo beneuolus melior efficeretur, iste peior effectus est quia praue uoluntatis erga Christum fuit, congregabat sibi, id est, ad damnum suum.

Ingrediebatur ad me explorator et mecum habitans loquebatur uana, et idem ¬ªegrediebatur foras¬´ extra consortium meum, ¬ªloquebatur in idipsum¬´  tendens, in quo erat cum adhuc mecum conseruaretur, scilicet, ut de me mala omni studio loqueretur.

Per singula quid curramus? ¬ªOmnes inimici mei susurrabant,¬´ id est, occulte consiliabantur ¬ªaduersum me,¬´ id est, aduersa et nociua mihi. Neque consiliari satis erat eis, sed etiam ¬ªcogitabant aduersum me mala,¬´ id est, unusquisque apud se curiose tractabat quid unquam grauius et magis nociuum posset excogitare in me: que mala fuerunt ¬ªmihi,¬´ id est, ad meum honorem et ad meorum redacta sunt utilitatem.

Non tantum susurrauerunt, cogitauerunt, sed etiam ¬ªuerbum iniquum constituerunt aduersum me,¬´ scilicet, sententiam mortis stabilem induxerunt super  me: et quod Caiphas inscius prophetans iudicauit: ¬ªExpedit ut unus homo moriatur, ne tota gens pereat .¬´

Ipsi me sic iudicauerunt, ¬ªsed qui dormit¬´ qui tradet animam suam morti, scilicet ego, quam possit ita leuiter dimittere, sicut dormiens aliquis somnum, ¬ªnunquid non adiiciet,¬´ id est, adiunget sue morti ¬ªut resurgat?¬´ Qui de seipso dicit: ¬ªPotestatem habeo ponendi animam meam, et iterum suscipere eam ¬´ Per eam resurrectionis sue securitatem, eorum stultitiam reprehendit.

Et bene inimici mei putauerunt me iudicare. ¬ªEtenim homo,¬´ id est, Iudas ¬ªpacis mee,¬´ id est, cum quo ego habebam pacem licet non ipse mecum, ¬ªin quo speraui,¬´ sperare debui secundum merita que in  eum feci, ¬ªqui edebat panes meos¬´ materialiter: uel ¬ªpanes,¬´ id est, refectiones spiritualis doctrine: ¬ªmagnificauit,¬´ id est, magnificam fecit ¬ªsupplantationem,¬´ id est, deceptionem, dando mihi osculum proditionis, quod etiam inimicorum nullus fecit ¬ªmagnificauit, dico, super me,¬´ id est, ad meam depressionem.

Incipit de tertia parte, scilicet illam glorificationem, per quam Christus plus quam homo, scilicet Deus, indubitanter cognosci possit: ad hoc continuatur: Ipsi me ita iudicant, ¬ªtu autem, Domine, miserere mei¬´ et miserando ¬ªresuscita me, et tandem retribuam eis¬´ hoc quod mihi fecerunt.

Et uere suscitabis, ¬ªquoniam uoluisti me,¬´ id est, semper tibi bene placui: et ¬ªin hoc¬´ quod me  uoluisti ¬ªcognoui, quoniam non gaudebit inimicus ¬ªmeus super me,¬´ id est, non retinebit me in morte, quod si posset, super me esset.

Inimicus non gaudebit, ego autem gaudebo, quia ¬ªsuscepisti me¬´ ad immortalitatem et impassibilitatem ¬ªpropter innocentiam, et confirmasti me,¬´ id est, sic collocasti, quod nichil deinceps mihi possit nocere ¬ªin conspectu tuo,¬´ id est, in presentia tua: non ibi ad horam mensurum sed ¬ªin eternum.¬´

Et quia me ita exaltauit, ideo sit ¬ªbenedictus,¬´ id est, laudatus, et talis cognitus qualis est ¬ªDominus Isrel,¬´ id est, ille qui dominatur Isrel, id est, uidentibus Deum et ¬ªDeus,¬´ id est, creator ¬ªIsrel¬´ que benedictio incipiat ¬ªa seculo¬´ isto,  et ¬ªin seculum¬´ consecutiuum huius seculi deueniat ¬ªfiat, fiat:¬´ hic habetur in Hebreo, amen, amen.



IN PSALMUM XLI. TITULUS. In finem intellectus filiis Chore Psalmus Dauid.

¬ªQuemadmodum desiderat.¬´ Psalmus iste qui dicitur intellectus, quia ostendit nobis quiddam ualde intelligendum, scilicet in homine duas potentias, quarum fortior debiliorem confortet, proponitur filiis Chore, ad dicendum uel cantandum, id est, filiis crucis, scilicet, sanctis martyribus quorum uox est in hoc Psalmo: ipsis dico per hoc directis in finem, id est, in Christum. Materia est iustus, secundum utramque uim anime. Modus: In prima parte ostenditur,  secundum uim superiorem Deum desiderare, celestia sola appetere, aduersitates huius uite non timere. In secunda parte per illam uim superiorem, animalitatem confortare, que cito turbatur turbationibus huius uite. Intentio est, debiliores confortare, ne moueantur secundum animalitatem, sed potius per suam rationem confortent animalitatem, proponunt etiam iusti qui loquuntur se aliquando cecidisse; ne desperent debiliores, si et ipsi aliquando ceciderint, et incipiunt ostendere prius, quod ratio sua Deum desideret, sic:

O Deus ¬ªita desiderat anima mea,¬´ id est, superior uis anime ¬ªad te¬´ habendum ¬ªquemadmodum,¬´ id est, quam ardenter ¬ªdesiderat ceruus¬´ pertingere usque ¬ªad fontes aquarum.¬´ Natura  cerui est, ut flatu narium attrahat in corpus suum uiuum serpentem, postquam autem uenenum intus exardescit, ardet siti, et currit ad fontem uiuum, et inde refectus, deponit cornua et pilos, et reiuuenescit: ita sancti imbuti ueneno diaboli, scilicet peccatis, currunt ad Deum penitentes, per quem deponunt omnem uetustatem.

Dico quod anima desiderat modo, et iam etiam desiderauit, et hoc est: ¬ªSitiuit anima mea ad Deum¬´ habendum: Deum dico ¬ªfontem,¬´ quia ipse est origo totius boni. Fontem dico ¬ªuiuum,¬´ quia ipse in eternum uiuit, et qui eum gustant, facit eos in eternum uiuere. uel Deum fontem, quia ipse solus potest nos eripere de potestate diaboli: ¬ªet quando ueniam ante faciem Dei?¬´ id est, in presentia  ipsius, ut cognoscam eum prout est. Unde Apostolus: ¬ªNunc uidemus in enigmate, tunc autem facie ad faciem :¬´ et tunc ego, qui in hac uita nullius pretii appareo, apparebo qualis sim. Dico ¬ªsitiuit anima mea,¬´ et dum sitirem, habui refectiones quas fundebat animalitas afflicta miseriis huius uite: et hoc est ¬ªlacryme mee,¬´ id est, mee animalitatis ¬ªfuerunt mihi¬´ secundum rationem ¬ªpanes,¬´ id est, refectiones ¬ªdie ac nocte,¬´ id est, assidue: lacryme dico ex hoc habite ¬ªdum,¬´ id est, quia ¬ªdicitur mihi, Ubi est Deus tuus?¬´ Putant enin mali iustos Deum non habere, dum sic uident eos tribulationibus subditos.

¬ªHec¬´ que predicta sunt, scilicet animam meam  sitire, ex lacrymis refectionem habere, ¬ªsum recordatus¬´ qui prius aliquando oblitus fueram. Ubi notat se oblitum istorum fuisse per suum lapsum, tollit a debilioribus desperationem, uel recordatus, id est, in frequenti habui cogitatione ¬ªet deinde effudi animam meam,¬´ id est, extendi usque ad inimicorum dilectionem, ita tamen quod ipsa anima mea esset ¬ªin me,¬´ id est, in mea potestate, sic contenta meo dominio, quod inimicus meus non posset eam surripere: et ideo sic effudi, ¬ªquoniam transibo usque ad domum Dei,¬´ id est, celestem Hierusalem ¬ªtransibo in locum tabernaculi,¬´ id est, in ecclesiam, que dicitur locus, quia extra ecclesiam nulla certitudo, sed qui modo sunt in ecclesia, quodammodo certam obtinent fidem. uel in locum, quia  semper promouetur iustus in altiorem gradum uirtutum: tabernaculi dico ¬ªadmirabilis,¬´ id est, digni admiratione: ut admirabile fuit, quod Laurentius tantam passionem sustinuit.

Transibo dico ad domum Dei ¬ªin uoce exsultationis et confessionis.¬´ Id est in me exsultando et Deum laudando: confessionis dico ¬ªsonus epulantis.¬´ Id est, qui mihi est tanta refectio, quanta refectio cantilena est epulantibus. Sonus, id est dulcis cantilena, et est sonus hic genitiui casus quasi sonitus. uel transibo in domum Dei, ductus in uoce exsultationis et confessionis, id est, in uoce angelorum exsultantium et laudantium Deum, que uox fuit mihi sonus epulantis.

Incipit de secunda parte, scilicet animalitatem  suam confortare. Continuatio: Quandoquidem transibo in uoce exsultationis, ergo tu, ¬ªanima mea,¬´ id est, animalitas mea ¬ªquare tristis es?¬´ et ¬ªme¬´ superiorem uim ¬ªquare conturbas?¬´ Quam aliquando tibi dolenti facis condolere.

Noli esse tristis, sed ¬ªspera in Deo¬´ et debes facere, ¬ªquoniam¬´ ego confessus ¬ªadhuc confitebor illi,¬´ hoc scilicet, tu, qui es ¬ªsalutare,¬´ id est, Saluator meus, particeps factus ¬ªmei uultus,¬´ id est, mee humanitatis, scilicet homo es ¬ªet Deus,¬´ id est, Creator ¬ªmeus.¬´

Et ideo debes sperare, quia quod ¬ªanima mea turbata est¬´ ¬ªad meipsum,¬´ id est, non aliunde turbata est anima mea, nisi ex me: et hoc manifeste dicit alia translatio, que habet: a meipso; et  quia ex me turbata est, ¬ªpropterea¬´ o Deus ¬ªmemor ero tui¬´ qui sanare potes ¬ªde terra Iordanis,¬´ id est, de me secundum hoc quod terra factus sum, fructificata per baptismum. Per Iordanem accipimus baptismum, quia in eo fuit baptizatus Christus, ex quo nobis processit baptismus: quia baptismus irrigans nos et lauans peccata, facit nos terram fructiferam. Et quia Iordanis descensus interpretatur, in hoc notamus humilitatem, quam in baptismo habemus, dum pompam diaboli reiicimus: et ero memor tui de terra ¬ªHermoniim,¬´ id est, de meipso, secundum hoc quod sum separans a me, et anathematizans omnes sectas hereticorum. Hermon namque uel Hermoniim, anathematizatio interpretatur,  scilicet ¬ªa monte modico,¬´ id est, a meipso, qui factus sum mons secundum eminentiam uirtutum, sed tamen modico secundum humanitatem. Hermon quidam mons est parum distans a Iordane.

Et propterea etiam memor ero tui, quia et in ueteri et in Nouo Testamento promittitur liberatio sperantibus in Domino, et hoc dicit: ¬ªAbyssus,¬´ id est, Nouum siue uetus Testamentum ¬ªinuocat abyssum,¬´ id est aliud Testamentum. Nouum inuocat uetus, quasi testimonium sui. uetus inuocat Nouum, ad complendum ea que promittuntur in ueteri. Per abyssum ideo Testamentum intelligimus, quia sicut abyssus est magna profunditas, ita in Testamentis est magna profunditas sapientie et cognitionis Dei: et quelibet abyssus ostendit liberationem eorum, qui  memores sunt Domini. Quod autem abyssus sic inuocat abyssum cognoscimus ¬ªin uoce cataractarum tuarum,¬´ id est, in predicatione prophetarum et apostolorum, Cataracte proprie dicuntur aqueductus, id est, locus unde currit et ebullit aqua: ita sancti apostoli et prophete, a quibus nobis defluit uera doctrina.

Item memor ero tui, propter hoc, quia ¬ªomnia excelsa tua,¬´ id est, grauiores pene, ueluti ipsa mors, ¬ªet fluctus tui,¬´ id est leuiores pene, ueluti fames, et similia ¬ªtransierunt super me,¬´ id est, licet me submergant in hac uita, tamen quandoque transibunt.

Positis causis quare debeat memor esse, ponit  causas per quas possit. Continuatio: Ideo etiam memor ero, quia ¬ªDominus mandauit,¬´ id est, promisit ¬ªmisericordiam suam in die,¬´ id est, in prosperitate: ¬ªet nocte,¬´ id est, aduersitate: non dicam simpliciter, sed ¬ªcanticum eius,¬´ id est, tantam et tam manifestam misericordiam, que nobis confert magnam exsultationem. Alia translatio habet: et nocte manifestauit eam misericordiam.

Ponit item causam per quam possit esse memor. Deus dat mihi misericordiam, et ¬ªoratio est apud me,¬´ id est, habeo apud me rationem per quam Dei possim esse memor: oratio dico ¬ªDeo¬´ debita, id est, ad honorem Dei: Deo dico datori ¬ªuite mee:¬´ qua oratione ego ¬ªdicam Deo, Susceptor meus es,¬´ id est, me infirmum suscepisti ad protegendum.

 Quandoquidem me suscepisti, ¬ªquare ergo oblitus es mei?¬´ et supponit causam, quare Deus sui uideatur oblitus, cum dicit: ¬ªEt quare contristatus incedo?¬´ Licet contristatus sit, tamen se ad Deum incessanter incedere dicit iste iustus: ideo dicendo contristatus ¬ªdum,¬´ id est, quia ¬ªaffligit me inimicus.¬´

Nec tantum affligit me mala faciendo, sed etiam exprobrando, et hoc est: ¬ªdum confringuntur ossa mea,¬´ id est, dum sic grauiter tribulor, quod confringuntur ossa mea, id est, robora mea, et patientia mea, quantum ad opinionem meorum, ¬ªinimici mei qui tribulant me, exprobrauerunt mihi dum,¬´  id est, quia ¬ªdicunt mihi per singulos dies, Ubi est Deus tuus?¬´

Concludit ex omnibus prepositis causis, ac si ita diceret: Quia ex Deo baptismum habeo, misericordiam apud me orationem, et alia que dicta sunt: ideo tu ¬ªanima mea,¬´ id est, animalitas, non debes contristari, et ¬ªquare tristis es, anima mea?¬´ ut supra.



IN PSALMUM XLII. TITULUS. In finem Psalmus Dauid.

¬ªIudica me, Deus.¬´ Psalmus iste conuenit Dauid id est, alicui iusto afflicto miseriis huius uite, dirigens nos in finem. Materia est martyr aliquis afflictus multis malis, de qua ita agit: In prima parte ita afflictus iustus, petit tandem separari ab impiis.  In secunda parte se affirmat intraturum in secretarium Dei. In tertia parte hortatur suam animalitatem, ut speret in Domino. Intendit enim confortare suam animalitatem et debiles.

uox martyris dicentis: ¬ªIudica me, Deus.¬´ Et, ne intelligeretur penitus iudicari uelle, ita quod Deus intendat que sint in eo bona, et que mala, quod quidem in omni iusto esset arrogantia, ideo determinat quomodo petat iudicari, scilicet, ¬ªdiscerne causam meam de gente non sancta,¬´ id est, considera totam uitam meam discretam et separatam a uita gentis non sancte, et tandem separa me, quod est ¬ªerue,¬´ quod futurum est in iudicio: ¬ªab homine iniquo,¬´ id est, manifeste faciente mala, ¬ªet doloso,¬´ id est, occulte nocente.

 Et debes eruere, ¬ªquia tu es, Deus, fortitudo mea,¬´ id est, Creator meus, et causa totius mee fortitudinis, et ideo ¬ªquare me repulisti,¬´ id est, quare permittis me ita tribulari, quod uidear a te repulsus? ¬ªEt quare tristis incedo, dum affligit me inimicus?¬´ ut supra.

Noli repellere, sed potius ¬ªemitte lucem¬´ ad iudicium, ¬ªet ueritatem tuam,¬´ id est, Filium, qui dicitur lux quia nos illuminat: ueritas, quia in omnibus uerus, et ¬ªquia ipse,¬´ id est, lux et ueritas, me deduxerunt¬´ iam de familia diaboli ¬ªet adduxerunt me in montem sanctum tuum,¬´ id est, ut essem mons sanctus Dei. Et, ne intelligeremus hunc iustum iam positum in securitate, addit, ¬ªet in tabernacula tua,¬´ id est, in ecclesia qua tibi militem.

 Incipit de secunda parte: Iam sum introductus in tabernacula, et per hoc tandem ¬ªintroibo ad altare Dei,¬´ scilicet ¬ªad Deum,¬´ id est, Christum, scilicet, ¬ªqui letificat iuuentutem meam,¬´ id est, iuuenescere faciet iuuentutem dando immortalitatem et impassibilitatem. Dicitur Christus altare, quia per eum offerrimus orationes nostras Deo.

Et quia introibo, iam ¬ªconfitebor tibi,¬´ id est, laudabo te in hac uita ¬ªin cythara,¬´ id est, in mortificatione carnis: tibi dico, ¬ªDeus meus.¬´ Hic incipit de tertia parte. Ad hoc iungitur, quia ego introibo ad altare Dei. ¬ªQuare¬´ ergo ¬ªanima mea,¬´ id est, animalitas mea ¬ªtristis es?¬´ et alia ut in alio psalmo.



IN PSALMUM XLIII. TITULUS. In finem ad intellectum filiis Chore psalmus Dauid.

¬ªDeus auribus nostris.¬´ Psalmus iste preponitur filiis Chore, id est, Christianis, ad intellectum habendum, scilicet ut intelligant per temporalia bona data antiquo populo, significata esse spiritualia bona, que iam dantur Christiano populo, et plenius dabuntur in futuro filiis Chore, directis in finem per hunc intellectum. Materia sunt martyres, qui etiam loquuntur. Modus: In prima parte ponit bona que facit Deus huic populo, cum comparatione eorum que fecit priori populo: ostendens hec esse eterna, cum illa fuissent temporalia. In secunda parte ponit  mala que sustinet in hac uita, quamuis sint in futuro habituri multa bona. Quod autem iusti in hac uita patiuntur temporalia mala, contra hoc est, quod priores iusti populi liberabantur a corporalibus malis. In tertia parte orat liberari a malis huius uite. Intentio est inuitare ad patientiam.

uox martyrum ostendentium que bona fecit Deus antiquis patribus, cum dicunt: ¬ªDeus nos audiuimus,¬´ et non sine intelligentia, sed ¬ªauribus nostris,¬´ id est, cum intelligentia, que est interior oris, et hoc non a quicunque, sed ¬ªpatres nostri,¬´ id est, patriarche et prophete, ¬ªannuntiauerunt nobis¬´ non quasi fictitium, sed rem ueram.

¬ªHoc annuntiauerunt¬´ opus quod operatus es in  diebus eorum in diebus antiquis, ita legemus: Patres nostri annuntiauerunt nobis opus quod operatus es in diebus eorum: sicut in eductione per mare Rubrum, et alia huiusmodi, et etiam ea que fecisti in diebus antiquis, ut de creatione celi et terre, et ea que fecisti Abel, Ne, etc.

Hoc opus, scilicet, ¬ªmanus tua,¬´ id est, operatio tua ¬ªgentes disperdidit,¬´ de illis dicit que prius habitabant in terra promissionis, ¬ªet plantasti,¬´ id est, firmiter stabilisti in terra illarum gentium ¬ªeos,¬´ id est, patres nostros: et ne putarentur ille gentes debiles, quibus cito terra sua auferretur, subdit: ¬ªAfflixisti populos¬´ in primis ¬ªet¬´ deinde multis modis afflictos ¬ªexpulisti eos.¬´

Et ne Iudei hoc sue deputarent probitati, dicit  hoc non ex ipsis, sed ex ipso Deo sibi euenisse. Continuatio: Bene dico, quod tu, Deus, plantasti, ¬ªnon enim ipsi possederunt terram illam in gaudio,¬´ id est, per arma sua et uires suas, ¬ªet brachium eorum,¬´ id est, fortitudo et potentia eorum, ¬ªnon saluauit eos,¬´ et si seipsos non possent saluare ab illis gentibus, tunc multo minus in gladio suo possederunt earum gentium terram. Per gladium humanam uirtutem, per brachium potentiam intelligimus:

Brachium non saluauit eos, ¬ªsed dextera tua,¬´ id est, prosperi euentus quos tu dabas eis, ut cum eis circumeuntibus ceciderunt muri Iericho, ¬ªet brachium,¬´ id est, fortitudo tua: ut cum unusquisque  fugaret decem, ¬ªet illuminatio,¬´ id est, consilium quo illos illuminabas, ut quando per insidias eorum aliquos deuincere faciebas: que illuminatio erat ¬ªuultus tui,¬´ id est, procedens ex sola uoluntate tua ne quod hoc uolebas propter aliquod meritum eorum, sed agens ita ¬ªquoniam in eis complacuisti¬´ tibi, uel Deo Patri.

Et quia ¬ªtu ipse¬´ hoc fecisti eis, ¬ªes¬´ rex meus et Deus meus, ¬ªtu ipse, dico, qui mandas salutes Iacob,¬´ id est, nobis luctatoribus, qui per Iacob significamur. uel Iacob, id est, Iudaico populo, qui uocatus fuit Iacob.

Tu es rex meus, et cornu nostrum, ¬ªet in te cornu¬´ nostro, id est, defensione nostra ¬ªuentilabimus,¬´ id est, proiiciemus et dispergemus  inimicos nostros¬´ tam carnales quam spirituales, quod futurum est in iudicio, ubi boni a malis separantur. Per cornu ideo accipimus defensionem, quia cornibus defendunt se animalia: et uentilant, id est, separant a se animalia, ¬ªet in nomine tuo¬´ quia hic habemus nomen tuum, scilicet Christiani sumus: ¬ªspernemus¬´ item in iudicio ¬ªinsurgentes¬´ in hac uita ¬ªin nos.¬´ Ecce iam in hoc uersu ostendit nos habituros eterna bona, que longe sunt meliora temporalibus, que habuerunt antiqui patres.

Et bene dico, quod in te uentilabimus et spernemus inimicos, quia per nos nunquam hoc poterimus: et hoc dicit ¬ªnon enim in arcu meo sperabo¬´ in minori fortitudine mea, ¬ªet gladius meus,¬´ id est, maior uis mea ¬ªnon saluabit me.¬´

 Et uere non saluabit me gladius uel arcus meus, quia tu solus potius saluabis, et hoc dicit ¬ªsaluasti enim nos de affligentibus nos¬´ in hac uita, et non tantum affligentes nos, sed ¬ªetiam odientes nos confudisti,¬´ id est, confundes, quando dicetur eis: Discedite a me, maledicti, in ignem eternum. Potest hic uersus legi de his que facit Deus fidelibus suis, in hac uita, ut sic continuetur. Securi possumus esse quod in te uentilabimus, spernemus inimicos, quia tu iam saluasti nos de affligentibus, ne nos possent a bono retrahere, et odientes nos confudisti, ex hoc quod non potuerunt conformare nos sibi. Et quia saluasti nos, ideo ¬ªlaudabimur¬´ non tantum a bonis, sed etiam a malis, ut cum dicent: ¬ªNos insensati uitam illorum putabamus insaniam, ecce quomodo  inter filios Dei computati sunt :¬´ que laus erit ¬ªin Deo,¬´ id est, ad honorem Dei: et nos ¬ªconfitebimur tibi,¬´ id est, laudamus te: ¬ªet in nomine tuo,¬´ id est, quia hic habemus nomen tuum ¬ªin seculum,¬´ id est, in eternum.

Incipit de secunda parte. Tandem nos saluabis, ¬ªnunc autem¬´ in hac uita ¬ªrepulisti,¬´ id est, ita permisisti affligi, quod putaremur a te repulsi: ¬ªet confudisti nos¬´ non quod in conscientia nostra confusionem et erubescentiam pateremur, sed quantum ad oculos hominum, qui putant nos confusibiles: et deinceps ¬ªnon egredieris,¬´ id est, non mittes manifeste angelum tuum pugnare nobiscum ¬ªin uirtutibus,¬´ id est, in exercitibus ¬ªnostris¬´ sicut  fecisti patribus nostris, pro quibus manifeste pugnabant angeli.

Non tantum repulisti, sed etiam quosdam nostrum ¬ªauertisti¬´ a bono proposito, faciendo ¬ªnos retrorsum post inimicos nostros,¬´ id est, ut sequeremur inimicos nostros, et tunc ¬ªqui oderunt nos, diripiebant sibi,¬´ id est, in partem suam rapiebant nos, et hoc est maximum tormentum sanctorum, quando uident suos ita deuocari a fide.

Quosdam auertisti, ¬ªnos¬´ autem qui restitimus, ¬ªdedisti tanquam oues escarum¬´ que non fructui, sed soli occisioni deputate sunt, et in gentibus dispersisti nos ¬ªquando fugati sumus de ciuitate in ciuitatem,¬´ id est, tradidisti in manus inimicorum, ut aliquos tibi in tribulationibus acquiererent.

 ¬ªuendidisti populum tuum,¬´ id est, martyres tuos ¬ªsine pretio¬´ aliquo, quia aliquando non ullum hominem in morte sanctorum lucratus: et si aliquando aliquos lucratus es, pauci fuerunt, et hoc dicit: ¬ªet non fuit multitudo in commutationibus eorum,¬´ id est, quando Deus dat suos, ut aliquos acquirat. Posuisti etiam nos opprobrium non extraneis, qui raro uident nos, sed ¬ªnostris uicinis¬´ qui sepe obiecerunt, et hoc opprobrium per partes exsequitur, dicens: ¬ªSubsannationem et derisum his qui in circuitu nostro sunt.¬´ Subsannatio fit per nasum, derisio per hiatum oris.

Posuisti nos in similitudinem gentibus, scilicet ut ad nostram similitudinem maledicerent aliis et sic dicerent: Talis maledictio tibi sit, qualis est Petro,  uel Paulo, uel Laurentio. uel posuisti nos in similitudinem Christi, ut sicut Christus opprobria sustinuit, sic et nos, statim ponit unum de opprobriis que sustinuit Christus: ¬ªcommotionem capitis in populis,¬´ id est, super quos populi deridentes mouerunt capita sua, sicut supra dictum est, dicentes: ¬ªuah! qui destruis templum Dei , etc.¬´

Quid singula enumerem? ¬ªtota die,¬´ id est, assidue ¬ªuerecundia mea,¬´ scilicet opprobriorum meorum ¬ªest contra me.¬´ Contra dicit, quia, cum martyres confiterentur se esse iustos, nunquam deberent huiusmodi opprobria sustinere, et ut aggrauet uerecundiam, dicit: ¬ªConfusio faciei mee cooperuit me.¬´ Naturam illam tangit, quod cum homo  patitur aliquam erubescentiam, sanguinem interiorem anima, ut se cooperiat, mittit ad exteriora. Confusio dico illata ¬ªa uoce exprobrantis et obloquentis¬´ ueritatem ¬ªa facie inimici,¬´ scilicet mala uoluntate ¬ªet persequentis¬´ ipso actu.

¬ªHec omnia uenerunt super nos,¬´ scilicet ut nos opprimerent, ¬ªnec tamen obliti sumus te,¬´ sed semper habuimus te in iugi memoria: ¬ªet in testamento tuo,¬´ id est, in lege tua ¬ªnon egimus inique,¬´ sed semper secundum precepta tua habuimus nos, et in hoc uersu magna uirtus martyrum notatur.

Cum hec omnia mala uenirent super nos, ¬ªcor nostrum non recessit retro,¬´ id est, non desperauit, ¬ªet non declinasti, id est, declinare fecisti  semitas nostras¬´ quibus ad te incedimus ¬ªa uia tua,¬´ id est, a preceptis tuis. Semper enim operati sumus secundum precepta tua. uel sine, non, ita legitur, declinasti, id est, declinare fecisti semitas nostras a uia tua, ut supra, uel sic quoque ¬ªsemitas nostras,¬´ id est, opera que ex nobis habemus, qui secundum nos nichil boni facere possumus, illas semitas ¬ªdeclinasti,¬´ id est, declinatas et diuersas ostendisti ¬ªa uia tua,¬´ id est, ab operibus tuis, qui nunquam nisi bona facis.

Diuersas ostendisti uias, ¬ªquoniam nos humiliasti,¬´ id est, afflixisti, in quo cognoscimus unusquisque se miserum et se nichil boni ex se habere. Ad aliam sententiam continuatur ita: Bene dico, quod semitas nostras non fecisti deuiare, uel  fecisti pendere a uia tua, ¬ªquoniam nos humiliasti,¬´ id est, humiles ostendisti, que humiliatio est ¬ªin loco afflictionis,¬´ id est, in hac uita, post quam nullus locus correctionis, et adeo nos humiliasti, quod ¬ªumbra mortis,¬´ id est, ipsa mors ¬ªcooperuit nos,¬´ id est, occisi sumus. uel ¬ªumbra mortis,¬´ id est, heretici, quia, si quem in corpus suum dicunt, statim ille a uera uita priuatur.

Ideo non sumus obliti te, quia scimus quod ¬ªsi obliti sumus nomen,¬´ id est, honorificentiam ¬ªDei nostri,¬´ et si hoc grauius facimus, scilicet, ¬ªsi expandimus manus nostras¬´ et interiores et exteriores ¬ªad Deum alienum,¬´ id est, qui neque nos creauit, neque bonum fecit nobis, scilicet si facti sumus idololatre ¬ªDeus requiret ista.¬´ Et  quia aliquis diceret: Si manus expandis, hoc requiret, quia hoc bene uidet, sed si oblitus es, non requiret, quia illud ignorat, probat quod etiam obliuionem requiret, cum dicit, ¬ªipse enim nouit abscondita cordis.¬´

Hic incipit de tertia parte: Nos non expandimus, et ideo, tu, Domine, exsurge, et premittit causam quare debeat exsurgere, ¬ªquoniam propter te mortificamur tota die¬´ et intantum, quod ¬ªsumus estimati ut oues occisionis,¬´ scilicet, ut nullatenus reputaremur idonei, nisi ad occisionem; ideo, Domine, ad nos liberandos ¬ªexsurge, quare obdormis?¬´ Obdormire dicitur Deus, cum sui non cito liberantur, nec tamen deficiunt, et quare obdormis? interrogationem ponit, quia licet causam ignoremus,  tamen aliqua causa est quare Deus hoc faciat. ¬ªExsurge, Domine: ¬´ et licet modo aliquos repellas ¬ªnon tamen repellas in eternum,¬´ sed qui modo uidentur eiecti, aliquando reduc ad ecclesiam tuam.

¬ªNe repellas dico, et ne auertas faciem tuam,¬´ id est, cognitionem tuam ab illis qui modo repulsi sunt, et ¬ªquare faciem tuam auertis?¬´ Et hic iterum innuit, quod licet causam ignoremus, tamen causa est quare Deus auertat, et quare ¬ªobliuisceris inopie nostre et tribulationis nostre?¬´ Hoc refertur ad eos, quibus obdormit Deus, nec tamen deficiunt, quorum inopie obliuisci dicitur, quando non confortat rationes eorum, nec dat solatia ad patientiam tribulationis, quando nec mitigat, nec remouet

 Ne obliuiscaris inopie et tribulationis, sed exsurge, et proponit causam quare debeat exsurgere, cum dicit, ¬ªquam humiliata est anima nostra in puluere,¬´ id est, in consideratione defectus humani generis, cuius defectus signum est puluis, quem penitens super caput suum accipit, propter hoc merito debes exsurgere, et necesse est ut exsurgas, ¬ªquoniam uenter noster,¬´ id est, carnalitas nostra, est ¬ªconglutinatus in terra,¬´ id est, adhesit in terris, scilicet hec terrena appetit.

Et propterea ¬ªexsurge, Domine, adiuua nos, et redime nos,¬´ id est, da pretium, ut de diaboli potestate nos detrahas ¬ªpropter nomen tuum¬´ ampliandum: quia, nos redempti, dilatabimus nomen tuum per multas gentes.



IN PSALMUM XLIu. TITULUS. In finem pro his qui commutabuntur filiis Chore ad intellectum, canticum pro dilecto.

¬ªEructauit cor meum.¬´ Hic psalmus agit de dignitate sponsi et sponse, et hoc dicitur in titulo: pro his commutabuntur, id est, ad honorem sponse, in qua fit commutatio de mundo ad Deum, que bona est. Alia commutatio de Deo ad mundum, que mala est, pro dilecto, id est, ad honorem dilecti. Salomon appellatus Edida, id est, dilectus, figurabat Christum uerum dilectum a Patre. Unde est: ¬ªHic est Filius meus dilectus, in quo mihi complacui, ipsum audite ,¬´ et est canticum, quia multum agit de eterna exsultatione, et dicitur  epithalamium, id est, nuptiale carmen. In duobus primis uersiculis utitur similitudine ioculatoris, intrare uolentis ad nuptias, et captantis beneuolentiam ianitoris, preuidens Christi et ecclesie nuptias, uolens cantare de eis, et quasi intromitti, parat sibi auditores, dicens se fecisse cantilenam de nuptiis, et uelle cantare regi. Quatuor modis laudat sponsum et quatuor sponsam. Titulus sic exponitur: Psalmus iste uocatur canticum, quia propheta coniunctionem Christi et ecclesie preuidens futuram, eam in hoc psalmo cum magna exsultatione pronuntiat, ex qua coniunctione unicuique fideli intelligenti magna exsultatio generatur, canticum dico habitum pro his qui commutabuntur de infidelitate ad fidem. In hoc enim psalmo maxime commendatur Ecclesia, ipsa  enim Ecclesia est, que commutabitur. In hac autem uita commutantur sancti, quando de corpore diaboli transeunt: tandem uero perfecte commutabuntur, quando immortalitate et impassibilitate induentur: canticum dico propositum filiis Chore ad intellectum. ualde enim necessarium erat, ut illud arcanum, quod adhuc multis ignotum erat, scilicet coniunctionem Christi et Ecclesie, filii Chore intelligerent, id est, filii crucis, canticum dico non tantum pro his habitum qui commutabuntur, sed etiam pro dilecto, id est, ad honorem dilecti, id est, Christi, qui specialiter dicitur esse dilectus, quia si aliquis iustus propter aliquas uirtutes dicitur esse dilectus, multo magis Christus, qui nichil nisi bonum habuit, cuius  honor in hoc psalmo tractatur, quia per partes multas commendatur, quod canticum dirigit nos in finem. uel taliter construe, canticum istud est habitum pro filiis Chore qui commutabuntur, propositum omnibus ad intelligendum, et etiam pro dilecto. Materia est sponsus et sponsa, Christus scilicet et Ecclesia. Modus: In prima parte ponit commendationem sponsi, scilicet Christi. In secunda parte ponit commendationem Ecclesie. Unde hic psalmus uocatur ab Augustino epithalamium, id est, laus thalami. Intendit nos inuitare ad hanc coniunctionem, scilicet ut intelligamus hanc coniunctionem Christi et Ecclesie.

uox prophete, et antequam transeat ad laudem sponsi, ponit commendationem ipsius laudis quam facturus est, cum dicit: ¬ªCor meum eructauit.¬´  Hic propheta ex saturi similitudine loquitur, quia satus aliquis non potest retinere cibum quin eructet, sic propheta plenus Spiritu sancto, necessario eructauit, ut aliquid manifestaret, eructauit dico ¬ªuerbum,¬´ id est, Filium Dei: quia si quis psalmum attendat, poterit uere agnoscere Christum Dei Filium esse. Eodem nomine utitur Ioannes, dicens: ¬ªIn principio erat uerbum .¬´ uerbum dico ¬ªbonum¬´ singulariter scilicet, quia solus Deus bonus est, et quidquid boni est, ex solo Deo est. Unde Christus, cum quidam solam humanitatem respicientes, eum bonum dicerent, respondit: ¬ªQuid me bonum uocatis? Nemo bonus, nisi solus Deus ,¬´ et huic ¬ªregi,¬´ scilicet Christo, qui Deus est, ¬ªdico ego,¬´ id est dedico  ego opera mea, id est, deuoueo ego totam istam laudem meam.

Et hec commendatio mea non est refutanda, quia non loquor ex me, sed Spiritus sanctus loquitur in me, ut per instrumentum, et hoc est: ¬ªLingua mea calamus,¬´ id est, comparabilis calamo, quia, sicut calamus nichil per se facit, nisi aliquis per eum scribat, sic nec lingua mea, calamus dico ¬ªscribe,¬´ id est Spiritus sancti, qui per me scribat et per ceteros prophetas legem Dei in corda hominum, scribe dico ¬ªuelociter scribentis:¬´ quia quod magistri non possunt facere per multos annos, Spiritus sanctus in momento facit: ut in Paulo, quem in momento cognitionem ueritatis docuit, eque et plene, sicut Christus docuit Apostolos et alios per multos annos.

 Dico ego opera mea regi, id est, hanc cantilenam, hec opera, et bene debeo huic dicare, quia ipse est ¬ªspeciosus forma;¬´ licet hoc posset de exteriori compositione membrorum intelligi, tamen intelligendum est de immunitate peccatorum: speciosus dico ¬ªpre filiis hominum,¬´ id est, plus quam filii hominum ueterum patrum, quia nullus preter ipsum immunis fuit a peccato, et faciendo aliam commendationem ipsius, conuertit se ad ipsum, et propter hoc quia ita speciosus es, ¬ªin labiis,¬´ id est in uerbis tuis ¬ªdiffusa est gratia¬´ quia illi qui tuam predicationem susceperunt, et etiam discipulorum reciperunt gratiam, id est remissionem peccatorum, et alia dona Spiritus sancti. Cum dicit diffusa, notat  illam gratiam diuersis sufficienter esse datam, et quia talis es, ¬ªpropterea benedixit,¬´ id est exaltauit ¬ªte Deus¬´ ducendo ad suam confessionem, que exaltatio manebit ¬ªin eternum.¬´

Commendato rege per suam speciositatem, commendat eum per suam fortitudinem. Continuatio: Et tu talis rex ¬ªaccingere,¬´ id est, fortiter utere ¬ªgladio,¬´ id est, uerbo predicationis, de quo Apostolus: ¬ªEt gladium spiritus, quod est uerbum Dei .¬´ De quo et ipsa ueritas: ¬ªNon ueni pacem mittere, sed gladium .¬´ Iste gladius separat patrem a filio; accingere dico ¬ªsuper femur tuum,¬´ id est super humanitatem tuam: propter hoc per femur accipimus humanitatem, quia in femore est locus generationis. Super femur dicit  per simile alicuius fortis uiri, accincti gladio super femur. Et, ne per femur acciperemus eum fragilem, dicit: O ¬ªpotentissime,¬´ accingere ad deuincendas erias potestates.

Postquam preparatus fueris ad predicandum, ¬ªintende,¬´ id est, intentum te prebe, ad acquirendum regnum predicando: et ¬ªprocede,¬´ id est, acquisita una ciuitate, transi ad aliam acquirendam per tuos predicatores, et ad hoc faciendum habebis prosperos euentus: et hoc est quod dicit ¬ªprospere,¬´ et in acquisitis ¬ªregna,¬´ et hoc ¬ªspecie tua¬´ fac, quia immunis es a peccato, decorus uirtutibus ¬ªet pulchritudine tua,¬´ id est, quia Deus es. Species, lineamentum, pulchritudo, color in uultu est.

Propter speciem et pulchritudinem regnabis et  etiam ¬ªpropter ueritatem,¬´ quia per te et per tuos nichil nisi ueritatem predicabis ¬ªet mansuetudinem¬´ quia cum opprobria inferuntur tibi, etiam tu nichil respondebis: ¬ªet propter iustitiam,¬´ id est, propter exsecutionem bonorum operum, et in te, et in tuis: et fiducialiter potes intendere, quia dextera tua,¬´ id est, diuinitas tibi unita ¬ªdeducet te¬´ de populo acquisito, ad alium querendum ¬ªmirabiliter,¬´ id est, quia omnes te mirabuntur, uel quia mirabilia facies. Per dexteram diuinitatem in Christo accipimus, quia melior pars est in ipso diuinitas.

Et per hoc etiam poteris regnum acquirere, ¬ªquia sagitte tue,¬´ id est, sententie tue, quibus penetras corda audientium, sunt ¬ªacute,¬´ id est, efficaces; secundum hoc uerba Dei dicuntur sagitte, quia  occulte alliciunt homines ad timorem et amorem Dei. Secundum hoc gladius, quod manifesta et quasi cogenti ratione Deo homines adherere faciunt, et per hoc quod ita instructus es ad pugnandum ¬ªpopuli inimicorum regis,¬´ id est multi de inimicis tuis positi ¬ªin corde,¬´ id est in uera ratione ¬ªcadent,¬´ id est humiliabuntur ¬ªsub te.¬´ uel aliter ¬ªpopuli cadent,¬´ id est, humiliabuntur ¬ªsub te¬´ et ubi cadent ¬ªin corde inimicorum regis,¬´ id est, in eodem corde, in quo prius inimicabantur tibi regi.

Iterum commendat eum, quiaiam in populo acquisito quasi iudex sedet. Continuatio: Populi sub te cadent, et o ¬ªDeus, sedes tua,¬´ id est, quies tua, in eis in qua sedes etiam iudicas, non ad horam, sed  ¬ªin seculum seculi.¬´ Commendat iterum eum, quia rectam iustitiam exercens in regno suo, dico tu sedes et ¬ªuirga regni tui,¬´ id est, correctio quam exerces super illos, qui sunt regnum tuum, est ¬ªuirga directionis:¬´ quia si aberrant ipsi, tu reduces ad rectam uiam.

Bene dico uirgam tuam, uirgam esse directionis, quia ¬ªtu dilexisti iustitiam¬´ et in te, et in omnibus aliis, et adeo dilexisti, quod ¬ªetiam odisti iniquitatem,¬´ et ut talis posses esse, ¬ªpropterea, o Deus, Deus tuus¬´ specialiter, scilicet tibi consubstantialis ¬ªunxit te oleo letitie,¬´ id est, Spiritu sancto. Per oleum ideo Spiritum sanctum accipimus, quia sicut oleum nutrit carnem, et usque ad ossa penetrat, sic Spiritus sanctus animam in qua habitat. Hec unctio  fuit in ipsa incarnatione, ubi uterus uirginis per Spiritum sanctum purificatus fuit, de qua unctione maxime letandum fuit et ipsi Christo et omnibus sanctis, unxit ¬ªpre consortibus tuis,¬´ quia neque Apostoli, neque alii spirituales uiri tantum habuerunt de Spiritu sancto, quantum et tu. Unde dicitur, Christo datus est Spiritus sanctus non ad mensuram.

Ponit aliam commendationem de Christo, secundum ornamenta. Tu es unctus oleo letitie pre consortibus tuis, et etiam ¬ªa uestimentis tuis,¬´ id est, ab humanitate tua, uel ab apostolis tuis, qui ornant et decorant te, sicut uestis ornat dominum: procedit ¬ªmyrrha, gutta, et casia,¬´ id est, boni odores, bona fama. Singulorum proprietatem exsequimur. Myrrha est unguentum amarissimum quod pellit  uermes, et seruat corpus et animam a putredine uitiorum. Gutta est herba que pellit tumores pulmonis, id est, humilitas, que pellit inflationem et omnem motum superbie. Casia est herba que crescit in aquoso loco in magnam altitudinem, et reddit magnum odorem, id est, fides que oritur in aquis baptismi, et multum crescit in iustis, et bonam famam dat aliis. Hec omnia processerunt nobis ex humanitate Christi uel a suis apostolis, qui nobis in seipsis hec omnia proposuerunt in exemplum: et hec eadem processerunt nobis ¬ªa domibus eburneis,¬´ id est, ab ipsis sanctis apostolis, qui dicuntur domus, quia Deus habitat in eis. Eburnei, quia lucidi per multas sectiones et attritiones ut ebur: uel comparantur ebori, quia frigidi, id est, casti sunt,  sicut elephas. Omne ebur adeo frigide nature est, quod carbo accensus non urit pannum super ebur positum, ¬ªex quibus¬´ odoramentis sunt que tibi obtulerunt ¬ªfilie regum¬´ in seipsis: filie dicit uel ad litteram, uel filie Apostolorum: ¬ªet delectauerunt te,¬´ scilicet, in hoc placentes tibi, et hoc ¬ªin honore tuo,¬´ id est, non in suis actibus, neque in suis baptismatibus gloriantes, ut dicerentur Petrini uel Paulini, sed nomen tuum respicientes, uocabantur Christiani. Tangit historiam, quia precipitur in lege ut mortuo fratre sine semine, alter frater illius uxorem ducat, et non sibi uiuo, sed illi mortuo, dicatur semen resuscitare : ita mortuo Christo, fratres sui, scilicet, apostoli,  acceperunt suam, scilicet, Ecclesiam: et non sibi, sed Christo, Ecclesie filios procreauerunt, ut generati dicantur Christiani, non Paulini, uel Petrini.

Hic illum regem per suam sponsam commendat. Continuatio: Rex tam dignus est sicut dixi, et tibi, ¬ªregina,¬´ id est, Ecclesia: que ideo regina dicitur, quia bene regit filios suos: ¬ªastitit,¬´ scilicet, parata seruire ¬ªa dextris tuis,¬´ id est, in potioribus bonis tuis: quia hec temporalia non petit, sed celestia: astitit dico ¬ªin uestitu,¬´ id est, bene uestita et ornata bona operatione: ¬ªdeaurato,¬´ id est per caritatem ornato: que ideo per aurum notatur, quia sicut aurum omnibus metallis est pretiosius, sic caritas omnibus uirtutibus: regina dico ¬ªcircumdata,¬´  id est, plena uirtute et ¬ªuarietate¬´ Gentium uel diuersorum ordinum, quia alii sunt clerici, alii coniugati, etc.

¬ªAudi, filia.¬´ Transit ad secundam partem, scilicet ad commendationem sponse. Quando quidem sponsus talis est, o tu, ¬ªfilia,¬´ id est, o Ecclesia, ¬ªaudi,¬´ id est, intellige ea que sunt annuntiata, ¬ªet uide¬´ completa: audi dico, et cum humilitate audi: et hoc est ¬ªet inclina aurem tuam, et obliuiscere populum tuum,¬´ id est, sectas gentilium uel Iudeorum: ¬ªet domum patris tui,¬´ id est, conuersationem diaboli, scilicet idololatriam in gentilitate, et ritus legales in Iudaismo. Proprie uocat propheta Ecclesiam filiam suam, et ceterorum prophetarum, quia super apostolorum et prophetarum fidem fundatur  Ecclesia.

Dico obliuiscere, et si hoc feceris, ¬ªconcupiscet rex,¬´ id est, Christus ¬ªdecorem tuum,¬´ id est, te decoram. Et, ne illa diceret: que cura sit unde attendat, subdit: curare debes ¬ªquia ipse est Dominus¬´ qui omni genti dominatur: et ipse est ¬ªDeus tuus,¬´ id est, Creator tuus, et etiam debes attendere, quoniam ¬ªadorabunt eum¬´ omnes perfecti.

¬ªEt¬´ si ipse concupierit decorem tuum ¬ªfilie Tyri,¬´ id est, angustie, id est, Gentes que angustant nimia multitudine peccatorum, ¬ªdeprecabuntur uultum tuum,¬´ id est, rogabunt Deum, ut det eis posse peruenire ad tuam conformitatem ¬ªin muneribus¬´ dando eleemosynas, faciendo similia alia: et  non tantum minores in gentibus, sed ¬ªdiuites plebis.¬´ Gentiles ideo filie non filii appellantur, quia molles et proni sunt ad uitia sicut puelle. uel sic construe: Ipse est Deus tuus, et alii multi adorabunt eum in muneribus, et etiam filie Tyri, et uultum tuum deprecabuntur omnes diuites plebis.

Postquam ostendit dignitates ipsius sponse, ostendit eam laudabilem secundum interiora, non secundum exteriora. Continuatio: Ipsa sponsa est sic gloriosa, et ¬ªomnis gloria eius,¬´ id est, omnis pulchritudo eius unde ipsa gloriatur, est ¬ªab intus,¬´ id est, ab interiori, scilicet, in uirtutibus anime, eius dico, scilicet, ¬ªfilie regis,¬´ id est Christi. Et hic commendat eam per genus. Dico, gloria est ab intus, et etiam gloria eius est bonorum operum ¬ªin  fimbriis,¬´ id est, in perseueratione usque in finem ¬ªaureis,¬´ id est, caritate plenis, et in hoc est gloria eius, quod ipsa est ¬ªamicta uarietatibus,¬´ id est, diuersis ordinibus, clericorum, coniungatorum, et ceterorum.

Hic iterum commendat per successionem. Continuatio: Ipsa est amicta uarietatibus, et ¬ªpost eam adducentur uirgines,¬´ id est, integri in anima, et in corpore, ¬ªregi,¬´ scilicet ad seruiendum Deo regi. Dicendo adducentur, notat quod per se ad illam dignitatem nequeunt peruenire, nisi adducantur predicatione et gratia adiuuante, ¬ªet proxime eius¬´ regine, id est, illi qui licet non sint integri, tamen sunt continentes, ut bone uidue, et alii ¬ªtibi afferentur,¬´ o rex. Cum dicit afferentur, notat tantam  eorum debilitatem, ut nec adduci ualeant, nisi quia uel in humilitate quasi in humeris portentur. Hec apportatio fit per frequentiam miraculorum, per importunam predicationem. Unde Apostolus: ¬ªInsta opportune, importune .¬´

Et illi sic allati non habebunt tristitiam, sed ¬ªafferentur in letitia et exultatione,¬´ quia in presenti etiam Ecclesia multum letantur sancti quoque de puritate sue conscientie, et de hac presenti Ecclesia ¬ªadducentur in templum regis,¬´ id est in supernam Hierusalem.

Ponit per quid afferantur et adducantur. Continuatio: Et uere per omnes successiones adducentur et afferentur, quia semper erunt aliqui predicatores, quia ¬ªpro patribus tuis,¬´ id est, loco apostolorum,  qui genuerunt mundum in fide, ad honorem tuum ¬ªnati sunt filii,¬´ id est, succedunt alii predicatores ¬ªtibi,¬´ id est, ad tuum opus ut tibi seruiant: et tu ¬ªconstitues eos,¬´ id est, stabiles in fide et opere: ¬ªprincipes,¬´ id est, magistros et doctores ¬ªsuper omnem terram,¬´ id est, Ecclesiam super omnes partes terre diffusam.

Et sic ipsi constituti ¬ªerunt memores nominis tui,¬´ id est, fame tue et glorie ¬ªin omni generatione,¬´ scilicet, in omni terra diffusa. ¬ªEt in generatione¬´ succedente. uel ita: Tu constitues eos principes, et ego ero memor in eis, id est, faciam eos memores nominis tui, etc.

Et propter huiusmodi etiam constitutos patres  ¬ªpropterea populi confitebuntur tibi,¬´ id est, laudabunt te ¬ªin eternum,¬´ id est, per totam presentem uitam ¬ªet etiam in seculum¬´ subsecutiuum huius ¬ªseculi.¬´ uel sic in persona patris totus psalmus potest legi secundum Augustinum, quamuis dicat Hieronymus magis hoc fieri ex superstitione, quam ex ueritate textus. Loquitur Pater et commendat filium secundum diuinitatem, cum dicit: ¬ªCor meum,¬´ id est, occulta et secreta mea protulit ¬ªuerbum bonum,¬´ id est Filium meum, ¬ªeructauit:¬´ qui specialiter bonus est, quia nemo ¬ªbonus nisi solus Deus ,¬´ in quo Filius consubstantialis Patri esse notatur. Per cor ideo diuinitatem Patris accipimus et per uerbum Filium, quia sicut cor hominis latet, et per uerba hominis manifestatur:  sic diuina essentia latebat mundo, cum per Filium manifestata est in creatione celi, et maxime cum ipsa diuinitas humanitati unita sit: cor eructauit uerbum, et huic ¬ªregi¬´ qui et Deus et rex est ¬ªdico ego opera mea,¬´ id est, dispono cum eo omnia, sine quo nichil facio: et per hoc Filius omnipotens cum Deo Patre notatur. Unde dicitur: ¬ªCum eo disponens omnia .¬´

Non tantum cum hoc rege dispono, sed etiam omnia facio per eum: et hoc est: ¬ªlingua mea,¬´ id est, Filius ipse, qui dicitur lingua, sicut et uerbum, et diuinam essentiam manifestat, est ¬ªcalamus scribe,¬´ id est, mei: quia sicut calamus sine scriba, nec scriba sine calamo nichil operatur, sic nos cooperamur ¬ªuelociter scribentis,¬´ quia dixit et facta  sunt.

Hic incipit de commendatione filii secundum humanitatem, faciendo apostrophen ad ipsum filium. Continuatio: Talis es secundum deitatem: secundum humanitatem uero es ¬ªspeciosus forma¬´ ut supra, et cetera non mutantur.

Et proprie secundum hoc dicit Deus ad Ecclesiam: ¬ªAudi, filia,¬´ quia Ecclesia uere a solo Deo est generata, et eius merito filia nominatur. Item bene dicit Deus Pater: ¬ªMemor ero nominis tui,¬´ id est, memores eos faciam, o rex, nominis tui, id est, laudis tue.



IN PSALMUM XLu. TITULUS. In finem psalmus Dauid filiis Chore pro arcanis.

 ¬ªDeus noster refugium.¬´ Psalmus iste attribuitur Dauid prophete uel alicui fideli de Iuda, ut sit certius testimonium propositus filiis Chore, id est, signo crucis insignitis: dirigens eos in finem, factus pro arcanis manifestandis, quia in hoc psalmo manifestatur aduentus Christi, qui multis occultus erat, et conuersio Apostolorum a Iudeis ad ipsum, et saluatio Iudeorum in nouissimis temporibus, et pax in tempore natiuitatis eius inter Deum et hominem. Materia est aduentus Christi, de quo cetera arcana, que dicta sunt, processerunt. Modus: In prima parte psalmi suos admonet, ut confidentes in aduentu eius, commotiones mundi non timeant, que propter ipsum Christi aduentum euenient. In secunda parte ostendit manifeste ipsum aduentum, et commoda que in  ipso aduentu prouenient. In tertia parte admonet omnes, ut attendant opera istius Domini. Intentio est, ut omnes spem sue liberationis constituant in aduentu Domini, que intentio in prima parte psalmi notatur, non timebimus dum turbabitur terra.

uox est prophete, uel fidelis anime sic inuitantis: Alii homines regnant ad potentias, uel diuitias, uel ad quelibet mundana, sed ¬ªDeus noster factus¬´ per humanitatem assumptam, est nostrum ¬ªrefugium¬´ in hoc quod nos protegit a malis, ne nos diabolice tentationes conuincant, ¬ªet uirtus,¬´ id est, tolerantiam et constantiam ministrans et inuincibiles faciens, et quasi Deus nos deserit post datam constantiam, statim defecerimus, addit: ¬ªadiutor in tribulationibus,¬´  id est, ut non solum non uincamur, sed etiam alios possimus uincere: ¬ªque¬´ tribulationes ¬ªinuenerunt nos¬´ quasi expositos sine omni adiutorio, sicut pupillos ¬ªnimis,¬´ id est, tam graues, quod etiam usque ad sanguinis effusionem uenirent.

¬ªPropterea¬´ quia Deus nostrum refugium, uirtus, adiutor est, ¬ªnon timebimus¬´ cum tamen esset timendum ¬ªdum,¬´ id est, quia ¬ªturbabitur terra,¬´ id est, Iudea, que ideo dicitur terra, quia per legem et prophetas erat et solidata, et culta ¬ªet tunc montes,¬´ id est, apostoli ¬ªtransferentur¬´in mare, id est, Gentes, et non tantum ad Gentes per solam habitationem, sed etiam ¬ªin cor maris¬´ quia ponent fidem in cor gentium. Per mare Gentes accipimus,  quia semper in fluctibus, et in appetitu terrenorum sunt, scilicet uoluuntur, et auari in uitiis sunt. uel quod profundiores in gentilitate, quia etiam aliqui de nequioribus sunt conuersi.

¬ªSonuerunt¬´ dixi, non timebimus, dum transferentur montes, et quia de hoc timendum non uideretur, ostendit quod timendum esset. Continuatio: Dico montes transferentur, et tunc ¬ªsonuerunt,¬´ id est, sonabunt ipsi apostoli in predicatione, ¬ªet aque eorum,¬´ id est, maris, quia ad significationem respicit, cum dicit eorum ¬ªturbate sunt¬´ contra Apostolos. Per aquas doctrinas uel populos intelligit. uel ita translatis apostolis ad Gentes ¬ªaque eorum,¬´ id est, diuersi populi gentilium¬´ sonuerunt,¬´ id est, reclamauerunt contra apostolos, et propter hoc  ¬ªmontes,¬´ id est sancti apostoli ¬ªconturbati sunt in fortitudine eius,¬´ maris, id est, gentilitatis per grauia tormenta, que inferebant eis Gentes. uel montes accipiuntur maiores in gentili populo, qui sunt turbati in fortitudine eius Dei, id est, indignantur quando audiunt miracula Dei, uel contra seipsos propria turpitudine, uel contra Apostolos eius in crudelitate.

Hic incipit secunda pars ¬ªFluminis.¬´ Hic est diapsalma. Continuatio: ¬ªMontes turbabuntur in fortitudine,¬´ sed contra hanc conturbationem ¬ªfluminis impetus,¬´ id est, impetuosum flumen, scilicet Spiritus sanctus: qui ideo flumen dicitur, quia concupiscentias et ardores exstinguit carnis. Impetuosum quia nemo potest ei resistere: ille talis impetus  ¬ªletificat ciuitatem Dei,¬´ id est, Ecclesiam, que ideo ciuitas dicitur, quia sicut in ciuitate quilibet aduena recipitur, sic in Ecclesia. Item sicut ciuitas munita est turribus, sic Ecclesia apostolis et uirtutibus letificatur, quia confirmat eos Deus gratia Spiritus sancti, contra tribulationes que inferebantur eis, dico letificat, et etiam ¬ªAltissimus,¬´ id est, ipse Deus ¬ªsanctificauit¬´ dando uirtutum incrementa ¬ªtabernaculum suum,¬´ id est, presentem Ecclesiam: que ideo tabernaculum dicitur, quia in presenti uita Domino militatur.

¬ªDeus in medio¬´ ostensis quibusdam commodis que per ipsum aduentum prouenient, cum manifeste annuntiat. Continuatio: Dico Deus sanctificat, letificat,  et ecce per quid hoc facit, quia ¬ªDeus¬´ homo factus est ¬ªin medio eius¬´ tabernaculi, cum in medio non quantum ad locum, sed ¬ªin medio,¬´ id est, in communi, quia omnibus equaliter propositus est. uel in medio, quia columna est, que sustentat omnes partes Ecclesie: et ideo ipsum tabernaculum ¬ªnon commouebitur¬´ a bono ad malum: et non tantum sustentat ne corruat, sed etiam ¬ªadiuuabit eam¬´ ciuitatem ¬ªDeus¬´ ad bene operandum, et etiam ut alios superent: et hoc faciet ¬ªmane,¬´ id est, in principio conuersionis: et hoc faciet ¬ªdiluculo,¬´ id est, per diluculum, scilicet, ministrando illuminationem Spiritus sancti. uel ita: ¬ªadiuuabit mane¬´ nec tantum dico ¬ªin mane,¬´ id est, postquam aliquantum lux increuerit, sed ¬ªdiluculo,¬´ id est, in ipso primordio conuersionis. Habet  alia translatio: ¬ªadiuuabit eam Deus uultu suo,¬´ id est, Filio incarnato, qui ideo uultus Dei dicitur, quia et ei est consubstantialis, et ipsius plena representatio.

¬ªConturbate,¬´ non tantum ecclesia firma est, quod Deus in medio eius est, sed propter hoc idem ¬ªGentes¬´ turbate ¬ªsunt¬´ cum hec noua audirent predicare: et etiam principes, scilicet, ¬ªregna¬´ uel quelibet regiones ¬ªsunt inclinata,¬´ id est humiliata, quod iam placet eis predicatio, et iam fidem uellent suscipere: ideo sunt inclinata, quia ¬ªdedit uocem suam,¬´ ideo ¬ªmota est terra,¬´ id est terreni ad conuersionem. Dico dedit uocem, et quis dedit?

¬ªDominus uirtutum,¬´ id est, angelorum ens nobiscum, nostram habens humanitatem, et per hoc  ¬ªsusceptor noster,¬´ quia de uilitate huius uite et his miseriis, duxit nos ad Ecclesie sue dignitatem, in quo apparet quod ipse ¬ªDeus¬´ est ¬ªIacob,¬´ quia in nobis compleuit quod in Iacob figurauit: quia sicut ille presentia dans dignitatem emit et supplantauit benedictionem fratri, sic Ecclesia Gentium supplantauit promissam priori populo, et presentia dans, celestia comparat, scilicet, per eleemosynas et cetera bona.

¬ªuenite.¬´ Hic incipit de tertia parte, et quia est nobiscum susceptor noster, ideo uos, Gentes, ¬ªuenite¬´ ad hunc Dominum suscipiendo fidem, et deinde ¬ªuidete,¬´ id est, intelligite ¬ªopera Domini,¬´ sicut ipse ait: Nisi credideritis, non intelligetis, opera  dico ¬ªque Dominus posuit prodigia,¬´ id est, in signum. Prodigia enim dicuntur, in quibus aliud significatur, quam uideatur: ¬ªsuper terram,¬´ id est, in mundo, hec scilicet prodigia, quia ipse Dominus ¬ªauferens bella usque ad fines terre¬´ ad litteram, quia, eo nascente, pax per totum mundum maxima fuit, non tantum quod hoc de illa bella pace dicatur, sed de significata pace quam posuit Christus inter Deum et hominem, destruens inimicum, qui erat hominibus erectus, id est, idololatriam, et cultum ueteris legis, per quem discordabant Iudei et Gentes, et fecit utraque unum, et illa pax Dei non fuit in una sola terra, sed usque ad fines terre.

Per hoc auferet bella, quia ¬ªconteret arcum,¬´ id  est, dolosas impugnationes contra fidem, scilicet, deceptiones minarum et blandimentorum: ¬ªet confringet arma,¬´ id est, manifestas impugnationes, ¬ªet scuta,¬´ id est, rationes quibus defendunt suas hereses ¬ªcomburet igni,¬´ id est, ardore Spiritus sancti, scilicet, illos accendet igne caritatis, qui prius dolose et aperte impugnabant ueritatem, et suas defendebant sectas.

Comburet dico, ita dicens: ¬ªuacate,¬´ id est, euacuate uos a malis operibus, ¬ªet deinde uidete,¬´ id est, intelligite per puritatem uite et aperta miracula, ¬ªquoniam ego¬´ habitans inter uos, et ego talis ¬ªexaltabor in Gentibus¬´ quia ad finem conuersi, exaltabunt me, ¬ªet exaltabor in terra,¬´ id est, Iudeis. Hic prophetat conuersionem Iudeorum in nouissimis temporibus, de quibus dictum est:  ¬ªEt reliquie Isrel salue fient .¬´ Confringet, et comburet, et bene hoc poterit, quia ipse est ¬ªDominus uirtutum,¬´ ut supra. Et ens nobiscum ¬ªsusceptor noster Deus Iacob.¬´ Superius posuit istum uersum ad emendationem predicationis, nunc repetit ut ostendat illum talem qui facere possit. uel ideo repetit, quia in hoc uersu totius psalmi summa continetur, et talis uersus est intercalaris, id est, repetitus.



IN PSALMUM XLuI. TITULUS. In finem pro filiis Chore psalmus Dauid.

¬ªOmnes Gentes.¬´ Psalmus iste conuenit Dauid prophete, qui hic loquitur in persona apostolorum, psalmus dico propositus filiis Chore directis in finem  per hoc. Materia est Christus ascendens. Modus: In prima parte ostendit, quod Deus apostolis suis suam hereditatem commendauit. In secunda parte ipsam Christi ascensionem ponit. Intendit nos certos reddere de ascensione, quia cum tantam ostendit hominis dignitatem, quod hi obtinent officium, quod Christus prius habuit, securi possunt esse, quod et ipsi post eum ascendent, et sic incipit.

Attendens aliquis apostolorum dignitatem quam habebat homo, admonet illos exsultare sic dicens: O uos, ¬ªomnes Gentes, plaudite manibus,¬´ id est, bene operamini exsultatione, et ¬ªiubilate Deo,¬´ id est, tantum laudem Dei mente concipite, que non possit exprimi uoce, et ita quod iubilus ille sit ¬ªin uoce  exsultationis,¬´ id est, non solum laudate Deum corde, sed etiam exsultanti uoce cum aliis annuntiate.

Quoniam Dominus. Et bene debetis eum laudare, ¬ªquoniam ipse Dominus,¬´ id est, quia dominabitur omni creature, ¬ªexcelsus¬´ quia potens et efficax sue uoluntatis. Et, ne in eius bonitate confidatis, si mala feceritis, quia ipse est ¬ªterribilis,¬´ futurus enim iudex puniet impios, ¬ªrex¬´ quia bene regit suos, ¬ªmagnus¬´ quia de grauissimis periculis eripit suos, ¬ªsuper omnem terram¬´ quia nulla pars terre est ubi non dominetur.

Et propter hoc maxime laudandus est rex iste, quia ¬ªsubiecit ipse populos,¬´ id est, Iudeos ¬ªnobis  faciens eos nostre predicationi obedientes, ¬ªet Gentes,¬´ id est, gentiles conuersos ad fidem ¬ªsub pedibus nostris,¬´ id est, plenarie subiecit. uel sub pedibus, id est, sub nobis, qui sumus pedes, id est, uiatores, et per mundum Euangelium Dei portantes.

Et illos quos subdit ¬ªelegit,¬´ id est, non ex merito eorum, sed per solam gratiam suam a massa peccatorum soluit, ipsos dico ¬ªhereditatem suam¬´ quorum in se fructibus ditaretur, elegit dico ¬ªnobis,¬´ id est, ad nostrum opus, ut nos substitui loco ipsius, in hereditatem dico ¬ªspeciem Iacob,¬´ id est, similem Iacob luctantem, scilicet, cum uitiis. uel ¬ªspeciem Iacob,¬´ id est, significatam per Iacob, quod est magnum, quia ipse est ¬ªquem dilexit,¬´  uel speciem quam dilexit.

Hic incipit secunda pars: Elegit nos, et quare nobis? Quia ipse ¬ªDeus ascendit in iubilo¬´ apostolorum uidentium exsultatione, que uerbis non poterat exprimi. Et ideo quia in celo ascendit, nos uicarios sue hereditatis instituit, ¬ªet ipse Dominus¬´ ascendit ¬ªin uoce tube,¬´ id est, manifesta uoce et exsultatione angelorum. Hec est uox angelorum: ¬ªuiri Galilei, quod in celum aspicitis? ¬´

Et quia talis est, ad honorem Dei nostri ¬ªpsallite¬´ mente. uel quia res ualde digna erat quam admonebat, non sufficit semel dicere, et non tantum psallite ei, quia Deus est, sed etiam psallite, quia est noster, ¬ªDeus¬´ scilicet omnium fidelium. uel ¬ªrex omnis terre,¬´ id est, expellens omnem terrenitatem,  et regens suos per uirtutem, et ideo ¬ªpsallite sapienter,¬´ id est, non pro aliquibus terrenis, sed pro ipso habendo, et cum magna discretione discernendo, quid, quando, quare, qualiter.

Et ipse idem ¬ªregnabit¬´ tandem quando scilicet, corpus eius completum erit ¬ªsuper Gentes, sed etiam ipse Deus,¬´ non dico super malos, sed ¬ªsuper sedem sanctam,¬´ id est, super angelos et archangelos: et animas sanctorum in quibus Deus iam sedet sine omni iniquitate, et iudicat.

Et ad ipsum ¬ªcongregati sunt,¬´ id est, congregabuntur ¬ªprincipes populorum¬´ ad litteram: uel illi principes, quia seipsos bene regunt in uirtutibus, et alios ad bene agendum admonent populos, congregabuntur dico ¬ªcum Deo Abraham,¬´ id est, quia  tunc apparebit Abraham, quando complebit quod promisit Deus Abrahe, dicens: ¬ªIn semine tuo benedicentur omnes Gentes ,¬´ et ibi psalmi notatur intentio, et per hoc congregabuntur, ¬ªquoniam dii,¬´ id est, Apostoli et predicatores ¬ªfortes¬´ in aduersis tolerandis sunt ¬ªeleuati,¬´ id est, digni habiti ¬ªuehementer¬´ in miraculis et uirtutibus, et predicatione, et propter hoc multi congregabuntur cum Deo Abraham.



IN PSALMUM XLuII. TITULUS. Psalmus cantici filiis Chore secunda sabbati.

¬ªMagnus Dominus.¬´ Psalmus iste preponitur filiis Chore ad intelligendum, qui dicitur cantici,  quia de re agit unde nobis maxime est letandum, quia nobis exponit magnam dignitatem Ecclesie, id est, dilatationem Ecclesie per totum mundum, psalmus dico habitus in secunda sabbati, id est, de re significata per rem factam in secunda sabbati, id est, de fundatione Ecclesie, que significatur per fundationem terre, que facta fuit secunda die. Prima enim die secreta est lux a tenebris, in quo significatur resurrectio Christi, qua lux immortalitatis a morte discreta est. In secunda die fundatum est firmamentum, in quo significatur sequens tempus post resurrectionem, quo fundata est sancta Ecclesie. uox prophete, uel si habeatur in titulo, filiorum Chore, dicemus: Hic Psalmus est filiorum Chore, id est, in ecclesia perfectorum, qui in hoc psalmo  loquuntur. Materia est ipsa Ecclesia dilatanda. Modus: In prima parte multis modis commendat Ecclesiam per fundatorem, per hoc etiam quod quidam uolentes eam destruere, recognoscentes eius dignitatem, conuersi sunt ad eam; deinde commendat eam per quoddam insigne donum ipsius, scilicet quod misericordia Dei habitat in ea. In secunda parte inuitat eos qui muti sunt, ut amplificent eam: et eos qui extra sunt, ut accedant ad eam, et hec est intentio, scilicet hortari, ut omnes amplificent istam ciuitatem.

Propheta sic inuitat alios. Ampliate istam ciuitatem, quia ¬ªDominus¬´ istius ciuitatis est ¬ªmagnus,¬´ secundum potentiam qua omnia facit, ¬ªlaudabilis,¬´ secundum hoc quod omnia composite et ingeniose  facit ¬ªnimis,¬´ id est, plus quam mens humana possit excogitare, uel lingua explicare: et hoc quod magnus et laudabilis sit, maxime perpenditur ¬ªin ciuitate Dei nostri,¬´ id est, in constructione Ecclesie, que est munita uirtutibus, ampla caritate, collecta per fidem ad iure uiuendum, non ciuitas Babyloniorum et confusiorum hereticorum, sed ¬ªDei nostri.¬´ Hic commendat ciuitatem per artificem et possessorem Deum, ciuitate dico posita ¬ªin monte sancto eius,¬´ id est in Christo Filio eius, Dei Patris, uel in monte uirtutum, uel constantie.

Hec ciuitas est possessa a tali Domino, et de huiusmodi lapidibus constructa, scilicet, de Iudeis et Gentibus, et hec ¬ªfundantur¬´ scilicet firmiter edificata est ¬ªexsultatione uniuerse terre,¬´ id est, de  habitatoribus totius mundi, exsultantibus de remissione peccatorum, per partes terre exsequitur, quia ¬ªmons Sion,¬´ id est, Iudei, quorum caput regni in Sion erat, et ¬ªlatera aquilonis, id est, Gentes prius diabolum frigidissimum uelut familiares stipantes, sunt ¬ªciuitas regis magni¬´ qui omnia regit pro sua uoluntate. Diabolus aquiloni comparatur, quia a feruore dilectionis Dei frigidus remansit, quando cogitauit: ¬ªPonam sedem meam ad aquilonem,¬´ et diuine me uoluntati prepono, ¬ªet ero similis Altissimo¬´ , id est, regnabo: in frigiditate mee nequitie, sicut ipse in ueritate.

Deus in domibus eius cognoscetur, alia commendatio. Ciuitas sic fundatur, et ¬ªin domibus eius¬´  ciuitatis, id est, in singulis fidelibus, qui dicuntur domus, quia in eis inhabitat Dominus, ¬ªcognoscetur Deus,¬´ quia ipsi plenam cognitionem de Deo habent, et hoc erit, cum ¬ªsuscipiet eam¬´ in dignitatem.

¬ªQuoniam ecce,¬´ uere Dominus cognoscetur ab ea, et suscipiet eam ¬ªquoniam ecce,¬´ id est, in euidenti ¬ªreges terre congregati sunt,¬´ id est, potentes huius mundi, non tantum in uno loco, sed ¬ªet conuenerunt in unum¬´ consilium nocendi ciuitati.

Ipsi uidentes congregati sunt, ut destruerent, sed potius augmentauerunt, et hoc dicit, ¬ªipsi uidentes,¬´ id est, intelligentes ¬ªsic¬´ esse dignam, ut predictum est, ¬ªadmirati sunt¬´ perculsi luce tante dignitatis, et ¬ªconturbati sunt¬´ pro peccatis, et  ¬ªcommoti sunt¬´ ad fidem, et ad bona opera et ¬ªtremor¬´ corporalis, pro timore future pene ¬ªapprehendit eos,¬´ uel ipsi uidentes sic, id est, statim admirati sunt, et affirmat hec alia translatio, que habet: tunc.

Ibi, id est, in ipso tremore sunt ¬ªdolores,¬´ id est, angustie mentis ¬ªut parturientis,¬´ id est, grauissime. Et habentis letum exitum, sicut enim mulier licet grauetur parturiendo, tamen, postquam natus homo in mundo, letatur, et obliuiscitur illius pressure pre gaudio , sic penitentes licet antea premerentur, tamen, postquam ad bona opera adueniunt, obliuiscuntur prioris pressure. Ideo quidem sunt commoti et conturbati, quia ¬ªin spiritu uehementi,¬´ id est per Spiritum sanctum ¬ªconteres¬´  o Deus ¬ªnaues Tharsis,¬´ id est, exploratores gaudii sui, quod est tantum in terrenis. Tharsis enim gaudii exploratio interpretatur, propter diuitias quas ubique terrarum exquirebant. Tharsis, secundum Hieronymum, est eadem que est Carthago. Naues dicit a similitudine. Sicut enim naues hac et illac tempestatibus circumferuntur, sic amatores mundi diuersis anxietatibus raptantur, quam uoluntatem destruit in eis Spiritus sanctus, quasi uiolentus, tamen nullis eorum precedentibus meritis. Habent aliqui libri: naues Tharsi, et Tharsis est ciuitas Cilicie, unde fuit Paulus, cuius naues fregit Herodes, quia per eas transierunt Magi, qui, adorato Domino, fugierunt, de qua tamen historia hoc non legitur, sed de sola allegoria.

 ¬ªSicut.¬´ Quando quidem hec omnia facta sunt in ecclesia, ergo impleta est prophetia facta de ea. ¬ªSicut audiuimus¬´ predictum a prophetis, ¬ªsic uidimus¬´ esse completum ¬ªin ciuitate Domini uirtutum,¬´ id est, qui dominatur super celestes uirtutes, et istas uirtutes, scilicet apostolos ipsos, mittit ad custodiam sue ciuitatis: ¬ªin ciuitate¬´ dico ¬ªDei nostri,¬´ id est, qui secundo nos recreat. Et quid audiuimus et uidimus? Hoc scilicet ¬ªDeus fundauit eam in eternum,¬´ id est, firmiter stabiliuit eam per suam predicationem, et angelicam custodiam, ducendo eam in suam eternitatem.

¬ªSuscepimus, Deus.¬´ Ponit commendationem Ecclesie, per illud insigne donum Filii Dei. Dico quod  Deus fundauit Ecclesiam, per hoc scilicet, quia, o ¬ªDeus, nos suscepimus misericordiam tuam,¬´ id est, Filium tuum: quem uocat misericordiam, quia nisi per eum, nullam habemus misericordiam ¬ªin medio templi tui,¬´ id est, equaliter propositus est omnibus, qui ad eum uolunt accedere. Susceperunt eum quidam corporaliter in templo, scilicet Simeon et Anna, alii susceperunt spiritaliter.

¬ªSecundum.¬´ Et quia suscepimus illam misericordiam, ideo ¬ªsecundum nomen tuum,¬´ id est, secun dum hoc quod nomen tuum diffusum erat ubique terrarum, quia dicebaris omnicreator per omnem terram, licet ipsi alios deos simularent, ¬ªsic et laus tua¬´ diffusa est ¬ªin fines terre¬´. Et determinat a quibus laudetur, scilicet a iustis, et illis multis, et  hoc est: ¬ªiustitia plena est dextera tua,¬´ id est, propitiatio tua plena, quia multos iustificat, et omnes laudant te.

Incipit de secunda parte, et quia iustitia plena est dextera, ideo ¬ªletetur mons Sion,¬´ id est, fideles Iudei, qui primos radios orientis solis acceperunt, ¬ªet exsultent filie Iude,¬´ id est, Gentiles a Iuda, id est ab apostolis in fide generate. Filie dicuntur non filii, propter maiorem cultum et diligentiam, que adhibetur eis: ¬ªpropter iudicia tua, Domine¬´ scilicet, quia iusto iudicio excecas, et Gentes assumis, uel quosdam reprobas.

¬ªCircumdate,¬´ id est, honorate ¬ªSion,¬´ id est, Ecclesiam: ¬ªet complectimini eam¬´ brachiis caritatis, seruando uirtutes et mores, quibus acceptis  ¬ªnarrate,¬´ id est, predicate aliis nomen Domini, existentes ¬ªin turribus eius¬´ ciuitatis, id est, Apostolorum imitatione, scilicet, quod in nullo discordet uestra predicatio a doctrina Apostolorum.

Ponite corda, non tantum predicate, sed etiam ¬ªponite corda uestra in uirtute eius,¬´ id est, firmitati eorum uos conformate, ¬ªet distribuite domus eius,¬´ id est, in ea statuite diuersos gradus, scilicet, archidiaconatum, presbyterium, et omnes coniugatos. uel ¬ªdistribuite domus eius,¬´ scilicet, unicuique prelato dando suam parochiam, et hoc ideo ¬ªut enarretis in progenie altera,¬´ id est, ut de progenie in progeniem descendendo, faciatis eam permanere in finem seculi.

¬ªQuoniam.¬´ Hoc scilicet enarretis, ¬ªquoniam hic  est Deus¬´ qui hec facit Ecclesie, que dicta sunt, et ipse est ¬ªDeus noster¬´, Deus dico duraturus ¬ªin eternum,¬´ id est, usque in finem mundi ¬ªet in seculum seculi, id est, consecutiuum huius seculi, et ¬ªipse¬´ talis ¬ªreget nos¬´ ducendo in ¬ªeterna secula.¬´



IN PSALMUM XLuIII. TITULUS. In finem filiis Chore psalmus Dauid.

¬ªAudite hec omnes gentes.¬´ Iste psalmus conuenit Dauid prophete, qui hic loquitur, propositus filiis Chore ad intelligendum. Materia enim Christus, redemptor non malorum sed iustorum. Modus: In primo ponit prologum, ad commendationem rei  quam dicturus est. In secundo ponit Christum Redemptorem non malorum et seculi amatorum, sed iustorum, et in eadem parte reprehendens stultitiam eorum, notat uanitates, quibus amatores seculi istius sunt intenti. In tertia parte monet pauperes iustos, ne curent istos diuites, quia cito peribunt eorum diuitie. Intentio est, inuitare ad contemptum mundi.

Quia uero rem inconsuetam dicturus erat, omnes inuitat ad audiendum, dicens: ¬ªAudite hec, omnes gentes:¬´ et hic statim captat attentionem, et bene monet ad audiendum, quia rem magnam dicturus erat. Bene omnes inuitat, quia omnibus, si attendant, proderit quod dicturus est, omnes uocat gentiles, et non tantum audite per exteriorem aurem,  sed etiam ¬ªauribus¬´ interioribus ¬ªpercipite,¬´ id est, diligenter intelligite, et uos ¬ªomnes qui habitatis orbem, id est, Iudei, qui terram promissionis habitatis, audite hec, auribusque percipite.

Et quia aliquis posset dicere: Illis qui sunt profundissimi iniqui, non prodest audire, dicit: uos etiam ¬ªquique terrigene,¬´ id est, omnes quicunque terreni, quasi filii terre, audite hec: quia si uultis attendere, proderit uobis, et quia possent boni dicere; mali quidem audiant quibus opus est, nobis autem iam opus non est, quia boni sumus, monet etiam eos ut audiant, quia nullus est tam bonus, qui non possit meliorari, dicens: ¬ªet filii hominum,¬´ id est, rationabilium hominum imitatores,  audite hec. Et quid singulos exsequar? Audiant hec ¬ªdiues et pauper¬´ tendentes ¬ªin unum,¬´ id est, in eamdem uoluntatem audiendi. Istas duas conditiones diuitis et pauperis potius elegit, quia secundum eas aget in psalmo.

¬ªOs meum.¬´ Hic facit dociles, proponendo que dicturus est. Continuatio: Ideo debetis audire, ¬ªquia os meum loquetur sapientiam et prudentiam,¬´ et hic magna proponit, quia nichil aliud tractat diuinitas, quam sapientiam et prudentiam. Sapientia est cognitio diuinorum, prudentia est instructio morum, et Propheta hic annuntiat sapientiam, ubi Christum Filium Dei Redemptorem annuntiat. Mores informat, cum docet hec mundana non esse attendenda, et diuitum diuitias negligendas, et ne diceret aliquis:  Hec tua non sunt audienda, quia sine meditatione proponis, ostendit se ex consideratione loqui, cum dicit ¬ªet meditatio cordis mei,¬´ id est, siue loquar sapientiam siue prudentiam, studiosa mentis applicatione hec facio.

¬ªInclinabo,¬´ scilicet, et cum loquar ex meditatione, non erit ex me, sed habeo magistrum Spiritum sanctum, de quo dicit ¬ªaurem meam,¬´ id est, intellectum cordis mei inclinabo, id est, humiliabo, ut cum humilitate audiam cuidam magistro meo, scilicet Spiritui sancto, loquenti mihi ¬ªin parabolam,¬´ et sicut Propheta in parabola audit, sic in parabola loquar. Parabola est, ubi aliud dicitur, et aliud intelligitur, ideo sic loquitur, quia  non fuit conueniens ut diuina Scriptura pateret omnibus, ne a ueritatis emulis conculcaretur, et ¬ªaperiam propositionem meam,¬´ id est, quem ante omnia propono mihi esse sequendum, uel quem propono esse manifestandum in hoc psalmo: et hoc faciam ¬ªin psalterio¬´ non solum uerbo, sed etiam exemplo bono, ut quod doceam ore, compleam opere.

Hic incipit secunda pars atque narratio, et loquitur Propheta in persona malorum, dicens: Timebo quidem ¬ªin die malo,¬´ id est, in iudicio: et ¬ªcur timebo?¬´ Dicet aliquis: Furtum feci, uel homicidium, non utique propterea timebo, sed ideo, quia ¬ªiniquitas calcanei mei,¬´ finalis iniquitas, ¬ªcircumdabit me,¬´ id est, ex omni parte ostendet me  esse damnabilem. Nulla iniquitas damnat, que ante finem dimittitur et purgatur, secundum hoc loquitur quod Dominus dicit mulieri per serpentem decepte: ¬ªSerpens insidiabitur calcaneo mulieris, et conculcabit mulier caput serpentis ,¬´ id est, diabolus insidiabitur fini hominis ut in fine decipiat, cuius diaboli caput, id est, insidias, homo conculcat, si cauet a uitiis.

Proposuit iniquitatem, et illam per partes exsequitur, ostendens omnes iniquitates esse hominis, uel exteriores, uel interiores. Si enim homo facit homicidium, uel ut obtineat bona, uel ut ostendat fortitudinem suam. Quasi aliquis diceret: Tu dicis nos timere, sed quare timeremus? cum uitalem proponas Redemptorem nulli timendum esse quorum presumptionem  frangit Propheta, sic dicens: uere si iniquitas calcanei circumdat timendum est, quia ¬ªfrater,¬´ id est, Christus, nostram habens naturam ¬ªnon redimit¬´ illos, scilicet ¬ªqui confidunt in uirtute sua,¬´ id est, de fortitudine sua atque potentia Deo gratias non agunt, sed in ipsis confidunt ¬ªet¬´ illos qui ¬ªgloriantur in multitudine diuitiarum suarum¬´ si quidem in hoc perseuerant, et cum Christus tales non redimat ¬ªredimet¬´ eos aliquis ¬ªhomo?¬´ Non utique, et uere non redimet, quia ¬ªnon dabit Deo placationem suam,¬´ id est, non poterit Deum placatum reddere malis per aliquam orationem, uel oblationem, Christus autem reddit Deum placatum suis amicis, nostram humanitatem ei presentans.

 ¬ªEt¬´ non dabit Deo aliquis homo ¬ªpretium redemptionis anime sue,¬´ id est, nullo pretio poterit eam redimere, quia solum corpus Christi idoneum inuentum est, per quod redemptio fieret, et quia non redimit Christus tales, nec homo potest redimere, ideo non tantum est illis timendum, sed ¬ªetiam laborabit¬´ ille non redemptus ¬ªin eternum;¬´ et sicut Propheta presumptionem malorum superius fregit, sic errorem eorum hic destruit, qui mortuorum resurrectionem non credunt, et bene dico laborabit in eternum, quia ¬ªin finem,¬´ id est, in mortem temporalem ¬ªadhuc uiuet¬´ ipse.

Et ideo etiam laborabit, quia in hac ¬ªnon uidebit interitum,¬´ id est, damnationem ¬ªcum,¬´ id  est, quia ¬ªuiderit¬´ in hac uita ¬ªsapientes,¬´ id est, iustos uiros morte temporali ¬ªmorientes. uel sapientes,¬´ id est, mundanos philosophos: non uidebit interitum dico, sed ¬ªperibunt simul insipiens et stultus.¬´ Insipiens est, qui non credit futuram penam: stultus, qui, licet credat, tamen non cauet.

Et ostendit uanitates, quibus isti in mundum sunt dediti, in quibus eorum notat stultitiam. Continuatio: Peribunt ¬ªet etiam relinquent alienis suas diuitias,¬´ id est, extraneis, uel etiam filiis, tamen alienis, quia perdito homini nichil plus ualent diuitie, tam filio quam extraneo: ¬ªet sepulcra illorum,¬´ id est, pyramides et mausolea, que quasi magnas edificant domos, quasi sepulcra debeant  esse ¬ªdomus illorum in eternum¬´ et in hoc magnam stultitiam eorum notat, qui per hec sepulcra sibi memoriam eternam putabant acquirere.

¬ªTabernacula,¬´ id est, magne domus ¬ªeorum¬´ manent ¬ªin progenie, et¬´ inde in alia ¬ªprogenie¬´ et in hoc etiam stulti apparent, qui tanta palatia edificabunt, et etiam homines ¬ªuocauerunt nomina sua in terris suis,¬´ scilicet, circa sepulcra illorum. Tangit consuetudinem gentilium, qui morientes, aliquos conducebant, ut inuocarent nomina sua circa sepulturam suam in diebus constitutis, et cum alios facerent ita inuocare nomen suum, ipsi idem dicuntur in hoc inuocare nomina sua. In quo ipse Propheta magnam eorum notat stultitiam, quia per hoc ipsi cum se memoriam eternam habere putarent,  tamen in solis terris eorum hoc fiebat. Totus autem uersus sub constructione una sic legitur: tabernacula eorum duratura, in progenie et progenie uocauerunt nomina sua, id est, prenomina sua, ut dicatur palatium Tiberii, turris Crescentii, et hoc faciebant, ut memoria eorum haberetur, que tamen non erat, nisi in terris suis.

Hec omnia uana ita sequuntur, et tamen Deus non est accusandus, qui constituit eos in ratione, sed ipsi noluerunt intelligere: et hoc est, ¬ªhomo cum esset in honore, id est in ratione, in qua erat Deo similis, non intellexit,¬´ id est non intelligenter egit, et ideo a sapientibus est ¬ªcomparatus insipientibus iumentis,¬´ scilicet, in nulla alia, nisi in insipientia: et merito comparatur, quia ¬ªsimilis  factus est illis.¬´

¬ªHec¬´ mala, et alia que sunt ¬ªuia illorum¬´ sunt ¬ªscandalum ipsis,¬´ id est, offensio, que ducit eos ad interitum ¬ªet postea¬´, id est, cum hec mala ¬ªcomplacebunt,¬´ id est, sibi ipsis placebunt ¬ªin ore suo,¬´ quia quod ore dicunt, opere comprobant. Alia translatio habet, in ore suo benedicent: quod legitur sic: cum hec mala faciant, tamen postea benedicunt Deum, laudantes eum de prosperis suis successibus in ore suo non Dei, quia Deus laudem peccatoris non recipit.

Hi tales ¬ªin inferno positi sunt.¬´ Bene dicit Propheta positos in inferno, quia eos iam in diuina Prouidentia ponendos fore cognouerat ¬ªsicut oues,¬´  id est, similes ouibus: quia sicut oues sepe tundentur, et iterum, et substantia remanet, sic illi semper affligentur suppliciis, et tamen substantia non peribit, ¬ªmors depascet eos etiam,¬´ id est, diabolus depascet, per similitudinem dicit. Sicut enim pratum depascitur, et tamen radices remanent, sic illi. Dicitur etiam pascere in alia significatione, sicut pastor dicit, pasco gregem. Similiter mors, id est, diabolus depascet eos, id est, deducet eos de pena in penam.

¬ªEt in matutino,¬´ id est in iudicio, ubi iustus lux apparebit, ¬ªiusti¬´ qui in hac uita sunt depressi ab illis ¬ªdominabuntur eorum¬´ qui erunt iudices eorum, ¬ªet auxilium eorum,¬´ quod habent in hac uita ¬ªa gloria eorum,¬´ scilicet a potentia  et diuitiis ¬ªueterascet,¬´ comparabile erit ueteri uestimento, quod nullam habet utilitatem ¬ªin inferno.¬´

Ipsi dominabuntur, ¬ªuerumtamen Deus redimet animam meam de manu inferi,¬´ id est, de potestate diaboli: et hoc ¬ªcum acceperit me,¬´ id est, meam humanitatem.

De tertia parte incipit. Continuatio: Iniusti sic damnabuntur, et iustorum animas redimes, o Deus, et ideo homo ¬ªne timueris cum diues factus fuerit homo,¬´ et non tantum in se diues fuerit homo, sed ¬ªcum multiplicata fuerit gloria domus,¬´ id est, cum unusquisque de domo eius multiplicatus fuerit in gloria, scilicet diuitiarum.

Ideo ne timueris ¬ªquoniam¬´ ipse ¬ªcum interierit,  non sumet omnia,¬´ omnia negat, et nichil secum portat de diuitiis suis, neque de gloria: et hoc est: ¬ªneque descendet cum eo gloria domus eius,¬´ quia cum uenerit ad infernum, non maioris erit quolibet paupere.

Ideo non descendet cum eo gloria domus eius, ¬ªquia in¬´ hac ¬ªuita¬´ tantum ¬ªanima eius benedicetur¬´ ab adulatoribus, et hoc tantum in uita ipsius, ut cum dicent adolescentes ei, si fecit homicidium, uel aliquid tale, ha! quam bene factum, et ideo etiam peribit, quia tunc tantum ¬ªconfitebitur tibi,¬´ id est, laudabit te ¬ªcum benefeceris ei,¬´ id est, cum dabis ei prosperos euentus.

Hic ostendit consummationem nequitie ipsius. Continuatio: Quid per singula currerem? Ipse introibit  usque in progenies patrum suorum,¬´ id est, similis erit omnibus patribus suis in nequitia, etiam usque ad ipsum Cain ascendet per nequitiam, et ideo ¬ªnon uidebit lumen,¬´ id est, in hac uita non ueram cognitionem, neque in alia ueram illuminationem, et hoc est ¬ªusque in eternum.¬´

Ideo non uidebit, quia ¬ªcum homo esset in honore¬´ ut supra.



IN PSALMUM XLIX. TITULUS. Psalmus Asaph.

¬ªDeus deorum.¬´ Asaph, fuit unus ex precentori bus quos habuit Dauid secum ad amplificandum  cultum Dei, et ad eius memoriam hunc psalmum ex eius nomine intitulauit ideo maxime, quia interpretatio nominis proprietati psalmi conuenit. Asaph namque congregatio interpretatur, et in hoc psalmo congregatio, id est synagoga fidelium, loquitur. Materia est Nouum Testamentum et per oppositum uetus. Modus: In prima parte primum et secundum Christi aduentum ponit, ut confirmet hoc quod Christus in propria persona postea loquitur. Per secundum aduentum deterret malos, ubi ostendit damnandos impios, et remunerandos bonos. In secunda parte inducit Christum loquentem in primo aduentu suis amicis, et docentem eos iam nichil ualere legalia instituta, sed sacrificium laudis solummodo. In tertia  parte loquitur inimicis increpans eos, et docens quid sit faciendum. Intentio est hortari Iudeos, ut post Christi aduentum nullo modo in legalibus institutis confidant, et ut gentiles ad eorum instituta non ueniant. Titulus sic exponitur: psalmus iste conuenit Asaph, id est congregationi fidelium, que hic loquitur. Ideo potius loqui inducitur Synagoga, quam Ecclesia de gentibus: quia potius Iudeis quam aliorum credunt auctoritati.

Ac si diceret fidelis synagoga. Nolite ulterius sequi legalia instituta, quia Christus qui est ¬ªDeus,¬´ id est creator ¬ªdeorum,¬´ id est iustorum. Unde dicit Scriptura: ¬ªNolite detrahere diis¬´ : ipse est Dominus omnium gentium, qui hactenus locutus  fuit in prophetis, modo ¬ªlocutus est¬´ in propria persona, ¬ªet uocauit terram¬´ ad se audiendum.

uocauit terram, uniuersam scilicet, et hoc est ¬ªa solis ortu usque ad occasum:¬´ determinat etiam locum in quo locutus est, cum dicit, ¬ªet species decoris eius,¬´ id est speciosus decor eius Domini est ¬ªex Sion.¬´ Unde propheta: ¬ªDe Sion exibit lex, et uerbum de Hierusalem¬´ .

Dico Deus locutus est, et ille idem ¬ªDeus¬´ qui aliquando occultus fuit, quia Diuinitas latebat in humanitate, ¬ªmanifeste ueniet¬´ in iudicio, sed et ille ¬ªDeus noster¬´ nostram humanitatem habens, tunc ¬ªnon silebit¬´ ante Herodem et Pilatum, sed increpabit unumquemque de peccatis: et hic notatur  intentio.

Et tunc ¬ªexardescet ignis in conspectu eius,¬´ precedet enim materialis ignis ante conspectum eius uenientis ad iudicium, qui cremabit faciem terre, ¬ªet in circuitu eius tempestas ualida,¬´ id est, sancti angeli, qui in hoc comparantur tempestati, quia sicut tempestas ualida proiicit paleam a granis, sic illi proiicient malos a bonis.

Et ipse Dominus ueniens ¬ªaduocabit celum,¬´ id est celestes desursum ¬ªad se,¬´ id est, ipse ueniens desursum aduocabit celestes, ¬ªet¬´ uocabit ¬ªterram¬´ non ad se, sed ¬ªdiscernere populum suum,¬´ id est, ad hoc, ut discernant populum suum a malis.

 Exsultans propheta de congregatione iustorum et separatione ab impiis, monet angelos, quorum officium est hoc facere, sic: uos o angeli, ¬ªcongregate illi¬´ Domino ¬ªsanctos eius.¬´ Officium enim angelorum erit, realiter congregare iudici sanctos, et malos in tormenta dimittere, determinans quos uocet sanctos, illos scilicet ¬ªqui ordinant testamentum eius super sacrificia,¬´ id est, qui postpositis legalibus institutis, qui est rectus ordo, Nouum Testamentum sequuntur.

Congregate sanctos ¬ªet¬´ illi ¬ªceli¬´ congregati ¬ªannuntiabunt iustitiam eius¬´ semper laudando Deum: ideo ¬ªquoniam¬´ ille ¬ªDeus iustus iudex¬´ est, qui iustos, qui in hac uita fuerant tribulati, a malis separat.

 Hic incipit de secunda parte. Continuatio: Dico Dominus locutus, et iam hec scilicet ¬ªAudi, populus meus,¬´ id est, diligenter intellige, ¬ªet¬´ tunc ¬ªloquar tibi,¬´ id est, comprobabo tibi per testimonium prophetarum, hoc scilicet: ¬ªEgo sum,¬´ id est, uerum esse habeo, ¬ªDeus¬´ quidem omnium, ¬ªtuus Deus familiaris.¬´

Et ego ¬ªnon arguam te¬´ deinceps in ¬ªsacrificiis tuis.¬´ Si non offeras sacrificia carnalia, non offendas, holocausta autem ¬ªnon uitulorum,¬´ sed ¬ªtua,¬´ id est, que in te sunt, scilicet spiritus contribulatus, ¬ªsemper sunt in conspectu meo.¬´

Dico non arguam, quia ¬ªnon accipiam,¬´ id est, non habeo gratos ¬ªuitulos¬´ cordis quin immoles mihi superbiam, scilicet, ¬ªde domo tua,¬´ neque  accipiam ¬ªhircos¬´ non dico cordis, quin immoles fetidos motus libidinis, scilicet, ¬ªde gregibus tuis.¬´ Non accipiam ideo, ¬ªquia mee sunt omnes fere syluarum¬´ scilicet mee potestatis, et etiam indomite fere mee sunt, et hec ¬ªiumenta¬´ pascentia ¬ªin montibus, et boues,¬´ id est, indomita animalia sunt mea. Per indomita animalia signantur gentiles, qui legem non habebant; perdomita, Iudei, qui sub iugo legis tenebantur, sed hoc non habet hic locum. Non tantum terrestria animalia, sed etiam ¬ªuolatilia celi cognoui¬´ ut mea, ¬ªet pulchritudo agri mecum est,¬´ id est, omnis fructus terre in mea est potestate.

Et ideo ¬ªsi esuriero,¬´ quod tamen impossibile est, ¬ªnon dicam tibi, Meus est enim orbis terre, et  plenitudo eius.¬´

Dico ¬ªsi esuriero,¬´ sed nunquam esuriam, et hoc est, ¬ªnunquid manducabo carnes taurorum, aut sanguinem hircorum potabo?¬´ Hic manifeste stultitiam eorum reprehendit, qui putabant eum comedere, uel potare sanguinem animalium.

Determinat, quod holocaustum in conspectu suo superius esse dixerat. Hec legalia sacrificia noli offerre, sed potius ¬ªimmola Deo sacrificium laudis,¬´ id est, lauda Deum tuum ita, quod laus tua sit ei sacrificium laudis, id est, immola teipsum secundum libidinem, luxuriam, superbiam, auaritiam, etc., quia non est speciosa laus in ore peccatoris, immola laudem, et hoc assidue, et hoc est:  ¬ªet redde Altissimo uota tua,¬´ id est deuote, et si modo non poteris implere, redde quando poteris.

¬ªEt¬´ tunc ¬ªinuoca me in die tribulationis,¬´ id est, in tempore istius presentis uite, et ego ¬ªeruam te¬´ a tribulatione, non quod a quacunque tribulatione eruat fidelem, sed ab illa tribulatione, ubi uerum boni est damnum, ¬ªet¬´ tu ereptus ¬ªhonorificabis me¬´ Deum laudando. Cum eum alii ita ereptum uident, Deum sui iusti ereptorem collaudant.

Incipit tertia pars, et sicut Synagoga Christum induxit loquentem suis, sic etiam Synagoga inducit Deum loquentem peccatori. Continuatio: Quasi diceret Synagoga: Hec dixit Deus iustis, ¬ªpeccatori autem dixit¬´ hec ¬ªDeus, Quare tu peccator enarras  iustitias meas?¬´ de creatione celi et terre, ¬ªet assumis testamentum meum,¬´ id est ueterem legem, siue nouam ¬ªper os tuum¬´ ut alios inde doceas? Cum dicit assumis, notat rem ipsam non esse commissam peccatori, sed ipse peccator presumendo ingerit se.

Testamentum ingeris, contra uero operaris, et hoc est, ¬ªtu uero odisti disciplinam,¬´ id est, correctionem meam, quia si aliquam correctionem tibi dedi, inuitus sustinuisti, ¬ªet sermones meos,¬´ id est precepta mea ¬ªproiecisti retrorsum¬´ non adimplendo ea.

Sermonem proiecisti, ¬ªet si furem uidebas, currebas cum eo.¬´ Cum fure currit, qui furtum facientem non redarguit, et qui consentit. Furi consentit, uel cui  furtum placet, uel qui, cum possit redarguere, non redarguit, ¬ªet cum adulteris portionem tuam ponebas¬´ uel faciendo adulterium, uel consentiendo adulteris.

¬ªOs etiam tuum abundauit malitia,¬´ id est, abundanter locutum est mala aperta, ¬ªet lingua tua concinnabit dolos.¬´ Concinnare ideo dicit, quia illi qui dolose loquuntur, ornatu maximo sua uerba componunt.

Hic subdit de detractione. Continuatio: Non tantum illa mala faciebas his modis, sed et detractione, et hoc est, ¬ªloquebaris aduersus fratrem tuum:¬´ fratrem uocat quemlibet hominem, nec non faciebas horarie, sed ¬ªsedens,¬´ id est, assiduus, ¬ªet¬´ non tantum aduersus alios, sed ¬ªaduersus filium  matris tue,¬´ id est Synagoge, ¬ªponebas scandalum,¬´ id est, quamcunque offensionem persuadendo heresim, uel aliquid tale, quod a uia uera retrahat, ¬ªhec¬´ omnia ¬ªfecisti, et¬´ ego tamen ¬ªtacui,¬´ id est, cum patientia exspectaui, ut quandoque saltem conuertereris.

Et hac mea patientia abusus es, quia putasti, sicut ad horam te impune dimittebam, et hoc est, ¬ªexistimasti inique¬´ uel uocatiuus, uel aduerbium, ¬ªquod ero tui¬´ non puniendo. Si enim Deus impunitos dimitteret malos, similis iniustorum inueniretur. Tu hoc putasti, sed non ero tui similis, sed ¬ªarguam te,¬´ id est, pro peccatis puniam ¬ªet statuam contra faciem tuam,¬´ scilicet, ut omnia  peccata tua uideas, que tu modo non attendis, per simile dicit, quia sicut aliquis rem quam habet, ante oculos manifeste uidet, sic in die iudicii quisque peccata sua manifeste cognoscet.

uos etiam ¬ªqui obliuiscimini Deum,¬´ id est, qui Deum in memoria non habetis, ¬ªintelligite hec,¬´ id est, hanc penam impiis futuram, intelligite dico, ¬ªnequando rapit¬´ uos ad penam, ¬ªet¬´ tunc ¬ªnon sit qui eripiat.¬´

Hec intelligite, et offerte mihi ¬ªsacrificium laudis,¬´ id est spiritum contribulatum, quia illud sacrificium ¬ªhonorificabit me, et illic,¬´ id est, in illo sacrificio est ¬ªiter, quo¬´ itinere ego ¬ªostendam, illi¬´ offerenti ¬ªsalutare,¬´ id est saluationem ¬ªDei.¬´



IN PSALMUM L.TITULUS: In finem psalmus Dauid, quando uenit ad eum Nathan propheta, quando intrauit ad Bersabee.

¬ªMiserere mei Deus.¬´ Legitur, quod cum uidisset Dauid uxorem Urie Bersabee lauantem in solario suo, complacuit ei, et accedens, cum ea concubuit . Que cum impregnata esset, timens ne adulterium proderetur, uocauit ab expeditione Uriam; ille reuersus noluit reuerti ad thalamum coniugis, dum sui socii essent in expeditione. Remisit eum Dauid ad Ioab cum litteris, in quibus precepit Ioab principi militie sue, ut ubi fortiores defensores ciuitatis essent, eum poneret, et cum acrior esset assultus, omnes socii Uriam dimitterent  solum, et sic interficeretur, et sic est factum, fuit igitur Dauid adulterii reus et homicidii. uolens itaque Dominus reuocare seruum suum Dauid, misit ad eum Nathan prophetam, qui in quadam parabola iudicium a rege quereret. Dixit itaque Nathan Dauid regi : Dic mihi, rex, iudicium. Quidam uir erat, qui multas oues habebat, et uicinum qui habuit quamdam ouiculam tantum, et cum illi potenti superuenissent hospites, noluit de suis ouibus aliquam accipere, sed uicini sui ouiculam rapuit. Iudicauit rex, quod hic talis esset filius mortis. Dixit ergo ei Nathan: Tu es ille, qui cum haberes sexaginta uxores, et concubinas quot uelles, rapuisti tamen uxorem Urie, qui unam solam habebat. De hac ergo admonitione Dauid compunctus,  cepit penitere, et de aduentu Nathan titulus compositus est. Qui sic exponitur: Psalmus iste conuenit Dauid penitenti, qui hic loquitur, habitus cum uenisset ad eum Nathan propheta, non de quocunque aduentu Nathan, sed de eo, qui fuit cum Dauid intrauit ad Bersabee, de quo introitu Nathan propheta uehementer eum increpauit. Materia est Dauid penitens, et ualde humilians se propter peccata grauia que fecerat. Modus: In prima parte ostendit suam humilitatem. In secunda parte confidentiam. Tertia est que sequitur ex istis, hec scilicet ut Deus non respiciat peccata sua. In quarta petit, ut Deus Ecclesiam faciat, in qua sibi placitum holocaustum offeratur. Intentio est, ut quantumcunque  grauia peccata fecerimus, si uolumus conuerti ad Deum, non desperemus, quia ineffabilis est misericordia Dei, et multo maior quam sunt peccata nostra, et sicut in aliis psalmis penitentialibus non excusat peccata, sed se accusat, sic in isto confitens peccatum, deprecatur per ea que sunt in ipso iudice, sic dicens: ¬ªMiserere mei, Deus,¬´ id est, respice me oculo misericordie, reformando me, nec aliquod pretendo meritum, sed piam peto misericordiam tuam, et hoc dicit: ¬ªsecundum magnam misericordiam tuam.¬´ Bene dicit propheta magnam misericordiam suam, quia preuiderat in Spiritu sancto Filium suum se daturum in mortem, pro redemptione humani generis. Dico ut parcas mihi, et miserearis mei, sed precor ut peccato  meo non parcas, imo ¬ªdele¬´ a memoria tua per quas tibi placet, punitiones ¬ªiniquitatem meam,¬´ neque precor hoc aliquo merito, sed ¬ªsecundum multitudinem miserationum tuarum,¬´ quia uideo multas te miserationes exhibuisse hominibus, patribus nostris, qui ad te uolebant conuerti.

Dico, dele iniquitatem meam, nec quero deleri iniquitatem per sacrificia, imo per a uas baptismatis, et hoc est, ¬ªlaua me¬´ per fidem quam habeo in aquis baptismi, petit lauari per fidem quam habet de ipso baptismate, ¬ªlaua me ab iniquitate mea, et a peccato meo munda me,¬´ idem uocat iniquitatem et peccatum, sed diuerso respectu, quia adulterium et homicidium suum uocat iniquitatem, quoad proximum: et peccatum secundum hoc  quod seipsum in corpore, luxuriando, et in uoluntate homicidii contaminauit.

Dico laua, et quia aliqua lauantur, ubi tamen aliquid sordis remanet, dicit, munda, secundum utrumque, ita scilicet, quod nichil in me contaminatienis remaneat. Dico, laua, munda, et hoc ¬ªamplius,¬´ id est, ampliori lauatione quam soleas, quia sicut peccatum amplius est, sic amplior lauatio et mundatio necessaria est.

Quoniam dixerat, magnam misericordiam Dei, sed quia iterum uidit misericordiam non sine iustitia posse esse, uult in seipso quamdam occasionem ostendere, propter quam Deus debeat sibi iuste misericordiam exhibere, et sicut hactenus deprecatus est iudicem Deum, per ea que in iudice sunt, sic  modo incipit deprecari per ea que in ipso deprecante sunt. Continuatio: Laua per misericordiam dico, et hoc iustum est ¬ªquoniam ego iniquitatem meam cognosco¬´ non sola cognitione, sed detractione, et exsecratione: ¬ªet peccatum meum contra me est semper¬´ quasi imago terribilis, quam omnibus modis fugere uelim, per omnia deberemus accipere, et iniquitatem et peccatum ut supra expositum est.

Peccatum est contra me, et hoc perpetrando non peccaui alicui, nisi ¬ªtibi soli,¬´ quia cum rex sim, nullus habet punire peccatum meum, nisi tu solus; uel peccaui curandus tibi soli, quia cum nullus iustus, nisi tu solus, a te solo, Domine, sum curandus,  et ut maiorem aggrauet suam stultitiam, dicit, ¬ªet malum illud coram te feci,¬´ id est, licet ubique presentem te scirem esse, et omnia uidere, et iudicem omnium futurum esse scirem, tamen peccaui in conspectu tuo, et ita peccaui, quod si ponatur inter te et hominem, tu solus iustus inueniaris, homo iniustus, adeo ¬ªut iustificeris,¬´ id est, iustus inueniaris ¬ªin¬´ omnibus ¬ªsermonibus tuis,¬´ quia que promisisti, penitus implesti, ego autem et ceteri homines penitus inueniamur iniusti. Unde Apostolus: ¬ªEst autem Deus uerax, omnis autem homo mendax .¬´ Et non solum iustificeris in sermonibus tuis; sed ¬ªetiam uindicas cum iudicaris¬´ in omnibus, id est, si fiat iudicium inter te et hominem, quod tu iustus  inueniaris, Deus autem iustus inuenitur, cum omnia homini que sibi sunt necessaria, subministret; homo autem iniustus, cum Deo dignum fructum non reddit. Unde Dominus in Euangelio: Iudicate inter me et uineam meam.

uere uincas, si iudicaueris, cum homine, quia ut taceam hoc nouum peccatum ¬ªconceptus sum in iniquitatibus,¬´ quia in ipso conceptus fui ego reus preuaricationis et inobedientie Ade.

Ideo tam miserum me esse fateor, quia ¬ªecce¬´ omnibus patet, quod tu ¬ªueritatem dilexisti,¬´ quia si non confiteor ueritatem de me ipso, non essem dignus cui tu condonare deberes. Postquam accusauit se per propria peccata, accusat etiam se per beneficia Dei, quibus male usus est. Propterea item  uinces, quia ¬ªmanifestasti mihi incerta occulta sapientie tue,¬´ manifestati mihi, scilicet, incarnationem et reparationem, quam facturus es per Filium tuum, que quibusdam incerta sunt, scilicet illis, qui etsi aliquid intelligunt de aduentu Filii tui, tamen non omnia plene intelligunt, quibusdam occulta, scilicet illis qui nichil prorsus inde sciunt.

Hic incipit de secunda parte: O Domine, tam grauiter peccaui, sed tamen confido de misericordia tua, et sciens ¬ªasperges me hyssopo¬´ mittit nos ad legem, in qua precipiebatur, ut hyssopo intincto in sanguine uitule, leprosus aspergeretur, et hoc erat eis quedam expiatio . Sanguis ille sanguinem Christi significauit, in quo per fidem lepra peccatorum mundatur. Hyssopus, que herba humilis  est, significat humilitatem qua et Christus fudit sanguinem suum, et qua nos ipsum sanguinem per fidem suscipimus, et sicut hyssopus lapides penetrat, et pulmonis tumorem pellit, sic humilitas lapidea corda penetrat, et tumorem superbie fugat, et secundum dicit: Asperges me hyssopo, id est sanguine Christi, cum humilitate fuso, et cum humilitate suscepto me, ¬ªet¬´ per hoc ¬ªmundabor¬´ a peccatis meis, et non tantum in hac aspersione mundabor, sed etiam accipiam candorem uirtutum, ¬ªlauabis me¬´ illo sanguine ¬ªet¬´ ego dealbabor,¬´ id est, dealbationem a te recipiam ¬ªsuper niuem,¬´ id est, plus quam aliquod corpus possit dealbari.

Sic dealbabor, et postea ¬ªauditui meo dabis.¬´  id est, dabis mihi intelligere a Spiritu sancto intus mihi loquente ¬ªgaudium¬´ de remissione peccatorum, ¬ªet letitiam¬´ de spe uite eterne, ¬ªet¬´ tunc ¬ªossa¬´ mea, id est, robora rationis mee prius ¬ªhumiliata¬´ per peccatum, ¬ªexsultabunt¬´ de reformatione.

Auerte. Agit de tertia parte, scilicet, ut se respiciat, non peccatum, quam proprie ponit post illas duas tertiam, quia ille iuste Deum precatur, qui sic humiliat, et ita confidit in Domino. Continuatio: Exsultabunt ossa dicit, et ut possit exsultare, ¬ªauerte faciem tuam,¬´ id est cognitionem tuam, ¬ªa peccatis meis¬´ ne punias ea eternaliter, ¬ªet dele¬´ de libro mortis, et hec recentem et ¬ªomnes¬´ alias ¬ªiniquitates meas.¬´ Et deletis malis ¬ªcrea in me  cor mundum, o Deus,¬´ ne deinceps uelim peccare, crea dicit, quia per peccatum erat cor quasi destructum, et non tantum remoue uoluntates a corde, sed etiam suggestiones a carne, posset enim uoluntatem mundatam suggestio carnis corrumpere, ¬ªet¬´ hoc ¬ªspiritum rectum,¬´ id est, Filium tuum, qui bene regit omnes quos inhabitat, ¬ªinnoua in uisceribus meis,¬´ id est, ut innouet mea uiscera, id est desideria mee carnis. Per hoc quod ter ponit Spiritum sanctum notamus Trinitatem.

Peccata proiice a facie, sed ¬ªme,¬´ id est humanitatem, ¬ªne proiicias a facie tua,¬´ sed respicias meum meritum ¬ªet Spiritum sanctum tuum ne auferas a me.¬´ Cum dicit, ne auferas, notat quod aliquo modo haberet: non enim ita posset compungi,  nisi sancti Spiritus gratia tribuente.

Dico ne auferas, sed potius ¬ªredde mihi letitiam salutaris tui,¬´ ut sicut de aduentu Filii tui de semine meo nascituri letabar, ante hoc peccatum prius sic recepta uenia et cognita deinceps letabor: ¬ªet¬´ reddita letitia ¬ªconfirma me,¬´ ita ut ulterius nullatenus mouear ad peccatum ¬ªspiritu principali,¬´ id est Deo patre inhabitatore mei. Spiritus principalis ideo Pater dicitur, quia ab eo procedit Filius, et ab utroque Spiritus sanctus.

Ponit quartam partem: Dico redde, confirma et si hoc feceris, non quod offeram tibi bouem aut hircum, sed inde acquiram tibi multos, et hoc est ¬ªdocebo iniquos uias tuas,¬´ id est precepta tua, ¬ªet¬´ ita ¬ªimpii¬´ qui sunt contra diuinum cultum  conuertentur ad te.¬´ Quod dicit post peractam penitentiam recipere officium docendi, quod propter peccatum amiserat, dat intelligere, quod illi, qui propter peccata degradantur in Ecclesia, peracta penitentia possint restitui, contra quod quidam canon esse uidetur, qui dicit, quod post lapsum et peracta penitentia, quilibet non debet restitui. Que tamen singularis secundum simularie penitentes, magis quam secundum ueritatem est data. Quare generalis sententia est habenda, ut si diuino iudicio illa penitentia peracta comprobetur, in suam dignitatem pristinam persona reformatur.

¬ªLibera¬´ et ut possim docere alios, o ¬ªDeus, libera me de sanguinibus,¬´ id est, de peccatis que  ueniunt per suggestionem sanguinis. Per sanguinem ideo accipimus illa peccata, quia ex natura sanguinis ueniunt huiusmodi suggestiones. Sanguines pluraliter ideo ponit, ut ostendat se implicitum multis huiusmodi peccatis: libera dico tu, qui es auctor huius ¬ªsalutis mee,¬´ ¬ªet¬´ si liberaueris, ¬ªexsultabit,¬´ id est, exsultanter annuntiabit ¬ªlingua mea iustitiam tuam¬´ de creatione celi et terre, et de hoc etiam, quod facis hominem iustum.

Domine, si fuero liberatus, exsultabit lingua mea iustitiam tuam, et etiam tu ¬ªDomine, aperies,¬´ id est, multiloqua facies ¬ªlabia mea, et os meum annuntiabit laudem tuam,¬´ id est, cum multa loquar, omnia erunt de laude tua.

¬ªQuoniam¬´ ideo dico quod annuntiabo laudem  tuam, quia aliud noluisti sacrificium, quia ¬ªsi¬´ aliud ¬ªsacrificium uoluisses, dedissem utique,¬´ sed neque etiam holocausta, de quibus potius uideretur, placent tibi ¬ªneque unquam holocaustis delectaberis.¬´

Sacrificium animalium non placet tibi, sed ¬ªspiritus contribulatus,¬´ id est anima que tribulat superbiam et cetera uitia, est ¬ªsacrificium¬´ placens ¬ªDeo¬´ ¬ªnec unquam despicies, o Deus, cor contritum¬´ per fructus penitentie: ¬ªet¬´ ita ¬ªhumiliatum.¬´

Benigne fac, Domine, ponit quintam partem. Dico quia tibi placet tale sacrificium, ut autem tibi tale offeratur ¬ªbenigne fac,¬´ id est, large scilicet construe Ecclesiam ¬ªSion,¬´ et hoc peto non ex meritis, sed ex ¬ªtua uoluntate¬´ que specialiter ¬ªbona¬´ est,  ¬ªut¬´ sic ¬ªedificentur¬´ uirtutibus ¬ªmuri,¬´ id est fortiores ¬ªHierusalem¬´ Ecclesie, quia muri ceciderunt preuaricatione primi parentis, sicut muri Hierusalem realiter ruerunt a coco Nabuchodonosor, ita cocus noster, id est, gula nostra destruit in nobis muros spiritualis, Hierusalem, id est uirtutes.

Tunc dico, construe Ecclesiam, ¬ªtunc,¬´ id est, ea constructa ¬ªacceptabis,¬´ id est acceptabile recipies ¬ªsacrificium iustitie,¬´ id est immolationem Dominici corporis ¬ªet¬´ acceptabis ¬ªoblationes,¬´ id est uirtutes sanctorum confessorum, qui licet totos se non crement, tamen aliquid Deo offerunt ¬ªet holocausta,¬´ id est uirtutes sanctorum martyrum, qui totos se cremant, et ¬ªtunc imponent¬´ multi de Ecclesia ¬ªuitulos,¬´ id est nouos populos,  qui nondum fuerant sub iugo. uel per uitulos predicatores, qui mugiunt Deo per totum mundum ¬ªsuper altare tuum,¬´ id est Christum, sine quo nulle oblationes a Deo recipiuntur.



IN PSALMUM LI. TITULUS: In finem intellectus Dauid, cum uenit ad eum Dech Idumeus, et nuntiauit Sauli: uenit Dauid in domum Abimelech.

¬ªQuid gloriaris.¬´ Cum Dauid persequeretur a Saul, uenit in domum Abimelech sacerdotis cum suis, et cum ille non haberet panes, nisi panes propositionum, dedit illos Dauid et suis, et gladium quem Dauid Golie abstulerat. Erat autem ibi Dech Idumeus, de familia Saul, custos equorum eius, qui  hec omnia nuntiauit Sauli. Misit autem Saul, et fecit Abimelech occidi, et alios sacerdotes . Postea uero Dauid psalmum istum composuit, non de historia illa, sed de intellectu quem habuit, quod Antichristus scilicet uenturus erat, qui per auxilium diaboli Ecclesiam, in qua uerus habitat Dauid, persequitur. Per Dech enim Antichristus intelligitur. Dech namque motus; Idumeus uero terrenus interpretatur. Antichristus autem semper ad commouenda terrena commouebitur, et alios etiam ad commotionem, et ad terrenorum petitionem uocabit; Dech proprium nomen illius fuit, Idumeus a loco dictus est, ab Idumea terra quam inhabitauit Esau. Et sicut ille Dech uenit ad Saul, sic Antichristus uenit per signa et miracula ad Saul,  id est ad diabolum, et nuntiabit ei quod Dauid, id est, quod Christus uenit in domum Abimelech, id est in domum illam, que est regnum patris, id est Ecclesiam, querens quomodo receptores Christi possit occidere, sicut Saul Abimelech. Titulus sic exponitur: Intellectus, id est psalmus iste, qui nobis exponit intellectum, scilicet arcanum, quod diximus, conuenit Dauid prophete, qui hic loquitur, intellectus dico tractus ab illo negotio, cum uenit Dech, et nuntiauit Sauli historialiter. Materia est Christus et per oppositum Antichristus. Modus: In prima parte ostendit multam malitiam ipsius Antichristi, redarguendo eum. In secunda parte ponit perditionem eius, et sanctorum stuporem, qui ita eum exaltatum in mundo uident, cum eum ita damnatum  aspicient. In tertia parte ponit, quod nunquam amouebuntur a misericordia Dei, qui semper sperant in ea. Intentio, mouere omnes fideles, ut quamuis eum in hoc mundo exaltatum esse uideant, tamen intelligant eum damnandum et nunquam ei consentiant. Sed statim propheta ipsum Antichristum de sua malitia increpare incipit.

O homo Antichriste omnium nequissime, ¬ªquid gloriaris in malitia?¬´ pro qua debes erubescere, quia ceteri si male faciunt, erubeseunt; tu contra: quid gloriaris ¬ªqui potens es in iniquitate,¬´ quia cum facias multas iniquitates, in illis habes potentiam quos potes deuorare, siue per miracula, siue per penas, quas potes facere permissione Dei. In hoc etiam, quod potentiam dedit eis Deus, perficiendi  nequitiam aggrauatur nequitia eius.

Per partes exsequitur malitiam, ¬ªtota die¬´, id est omni tempore, ¬ªlingua tua cogitauit iniustitiam,¬´ ideo lingue tribuit cogitationem, quia stultorum est, in corde et in ore simul habere, et omnia loqui impremeditate. Unde Salomon: ¬ªCor stultorum est in ore ipsorum .¬´ Lingua cogitauit iniustitiam, et tu ¬ªfecisti dolum,¬´ tu dico ¬ªsicut nouacula acuta,¬´ id est comparabilis nouacule acute, quia dolose et acute decipit: quia sicut nouacula acuta renouat corium, et corrodit forinseca, sic ille Antichristus, tribulando iustos, et sua auferendo, interiorem hominem pulchriorem reddit. uel sic: Antichristus promittit nouitatem toti mundo, quem  tunc omnino destruit. uel in hoc comparatur nouacule acute quia tantum molles et fragiles decipiendo secat, ut nouacula que secat mollia, ut pilos et carnem: non aliqua dura, ut ossa.

¬ªDilexisti malitiam super benignitatem,¬´ quia si natura tibi aliquam suggerebat bonitatem, per pessimos mores tuos illam comprimebas. Dilexisti etiam ¬ªiniquitatem¬´ non solum facere, sed etiam facere ¬ªmagis quam loqui equitatem.¬´

Dilexisti omnia. Quid per singula curram? Dilexisti omnia uerba precipitationis,¬´ id est ea per que tu et alii precipitentur eternaliter: tu dico ens ¬ªlingua dolosa,¬´ quia quod non potes per uiolentiam perficere, per dolum aggrederis perficere, siue per periurium, siue per falsas expositiones Scripturarum.

 Secunda pars incipit. Et ¬ªpropterea¬´ quia talis es, ¬ªDeus destruet te¬´ non secundum temporalia bona, sed ¬ªin finem,¬´ id est in eternum, ut ulterius non possis resurgere: et ¬ªeuellet te de tabernaculo tuo, et emigrabit te,¬´ id est, emigrare faciet alio: tabernaculo, id est, de hoc mundo, in quo habitas ad tempus, et cum emigrauerit, non radicabis, sed potius euellet ¬ªradicem tuam de terra uiuentium¬´ te propter cupiditatem malitie tue. Radix enim tua, id est, nequitia tua, non patitur huiusmodi terram te habitare. uel ¬ªeuellet et emigrabit de tabernaculo tuo,¬´ id est de Ecclesia, te cum omnibus membris tuis, quia membra Antichristi commixta Ecclesie in hac uita, non radicabunt in terra uiuentium, sed potius euellet radicem tuam, id est  sequaces tuos, de terra uiuentium.

Dominus te destruet ita, et hoc ¬ªuidebunt iusti¬´ in die iudicii, ¬ªet timebunt,¬´ id est, uerebuntur ipsum iudicem, et timor ille non erit tristitie, sed gaudii, et hoc est: ¬ªsuper eum ridebunt,¬´ id est, gaudebunt, consentientes diuine iustitie, ¬ªet dicent: ecce¬´ apparet, quia hic est ¬ªhomo¬´ licet se Deum diceret, et talis ¬ªqui non posuit Deum adiutorem suum.¬´

¬ªSed sperauit in multitudine diuitiarum suarum,¬´ id est auri et argenti, et potentie et glorie ¬ªet preualuit in uanitate sua,¬´ quia nullus impiorum tot fideles decepit.

Tertia pars incipit: Ille ita sperauit in diuitiis, ¬ªego autem¬´ ens ¬ªin domo Domini, sicut oliua fructifera,¬´  id est comparabilis oliue fructifere, quia sicut oliua omni tempore plena est succo, sic Propheta plenus erat Spiritu sancto. Cum omnis iustus se possit comparare oliue fructifere, specialius tamen propheta iste, de cuius semine Christus nasciturus erat. Ego talis ¬ªsperabam in misericordia Dei,¬´ hoc scilicet ¬ªin eternum¬´ ut eternitatem haberem: et non accipit eternum usque ad finem, sed ¬ªin seculum seculi.¬´

Et ut possim comparare ¬ªconfitebor tibi,¬´ id est, laudabo te ¬ªin seculum,¬´ quia ¬ªfecisti¬´ tu confessionem istam, scilicet per tuam misericordiam, uel me fecisti sicut oliuam: ¬ªet exspectabo nomen tuum¬´ quantum cunque moretur, donec in iudicio me  immortalem et impassibilem facias, scilicet Filium Dei, ¬ªquoniam bonum est in conspectu sanctorum,¬´ id est, sanctis placet illud bonum exspectare.



IN PSALMUM LII. TITULUS. In finem intellectus Dauid pro Amalech.

¬ªDixit insipiens.¬´ Legitur in historia , quod Dauid fugiens Saulem, collocauit in quadam ciuitate sua, scilicet Sicelech, uxores suas, et filios, et cetera impedimenta, expeditos uero homines, quos ad pugnam et defensionem utiles cognouit, secum duxit. Interim Amalecite ciuitatem Dauid occupantes, diripuerunt omnia. Quo nuntiato Dauid, insecutus est eos, et, deuictis illis, totam familiam suam liberauit. In quo negotio suo intellexit futura Ecclesie,  que per Dauid signatur, a familia Antichristi, que per Amalech intelligitur. Amalech namque interpretatur lingens terram, per quod familia Antichristi intelligitur, que semper lingit et appetit terrena, de quibus tamen Deus liberabit Ecclesiam suam. Titulus sic exponitur: Psalmus iste dicitur intellectus Dauid, quia exponit nobis intellectum Dauid, intellectus dico habitus pro Amalech, id est de negotio illo, dirigens in finem, id est in Christum. Interpretatur etiam Amalech, parturiens siue dolens, per quod intelligitur Ecclesia, que parturit, id est, laborat, ut aliquos filios Deo pariat, et dolet de perditione malorum. Secundum hoc ita legitur titulus. Psalmus iste dicitur intellectus Dauid, habitus pro Amalech, id est pro Ecclesia, in cuius persona hic loquitur  Propheta. Materia principalis est Ecclesia, et per oppositum sequaces Antichristi. Modus: In prima parte redarguit eos, quia sunt de familia Antichristi. In secunda parte ponit damnationem eorum. In tertia parte ponit saluationem iustorum. Intentio est, informare Ecclesiam contra membra Antichristi. Hic ponit eadem uerba, ad reprehensionem istorum, que posuit prius ad reprehensionem Iudeorum, qui non receperunt Christum uisitatorem suum, quia similes uidet eos, qui sicut illi negauerunt Christum, sic isti negabunt Messiam ipsum fuisse, sed Antichristum dicunt Messiam.

uox Ecclesie, sic eos redarguentis ¬ªInsipiens,¬´ scilicet, familia Antichristi, que est sine uera sapientia ¬ªdixit,¬´ id est, dicet: Christus ille, qui est dictus  Deus ¬ªnon est Deus¬´ et alius sicut in alio psalmo  exposita sunt, ut uideat, si est intelligens aut requirens, etiam aliquo modo ut intelligat: ¬ªnon est qui faciat bonum, non est usque ad unum,¬´ id est, nec unus inuenitur inter omnes qui faciat bonum.

Incipit de secunda parte: Omnes declinauerunt, sed ¬ªnon nescient¬´ in damnatione sua, id est cognoscent ¬ªomnes¬´ se male egisse, ¬ªqui¬´ modo ¬ªoperantur iniquitatem?¬´ etc.

¬ªDeum¬´. Ideo iniquitatem operantur, quia ipsi ¬ªDeum non inuocauerunt,¬´ in quo magna spes datur illis qui inuocant Deum. uere scient quod male agunt, ¬ªquoniam Deus dissipabit,¬´ id est, destruet  ¬ªossa,¬´ id est robora ¬ªeorum qui hominibus,¬´ id est, sibi ipsis ¬ªplacent.¬´ Habet alia littera ¬ªossa hominum sibi placentium; confusi sunt,¬´ id est, erubescentiam patiuntur: hoc ideo ¬ªquoniam Deus spreuit eos.¬´

Isti confundentur, et Isrel saluabitur: et ¬ªquis¬´ ueniens ¬ªex Sion,¬´ id est, de Iudea, ¬ªdabit salutare Isrel?¬´ Nullus scilicet, nisi Christus, quem uos negastis Deum esse: Deus quidem auertet captiuitatem plebis sue, ¬ªcum conuerterit,¬´ id est prorsus amouerit ¬ªcaptiuitatem,¬´ id est, passibilitatem, et mortalitatem ¬ªplebis sue, exsultabit Iacob, et letabitur Isrel.¬´ In hac uita remouet Deus captiuitatem anime, id est peccata: in alia remouet etiam corporum, quoniam induentur immortalitate et impassibilitate.



IN PSALMUM LIII. TITULUS. In finem intellectus in carminibus Dauid, cum uenissent Ziphei ad Saul, et dixissent: Nonne Dauid absconditus est apud nos?

¬ªDeus in nomine tuo.¬´ Ziph est uicus, unde Ziphei inhabitantes dicti. Hi autem erant contribules Dauid de tribu Iuda, apud quos cum lateret Dauid fugiens Saul, ipsi non putantes eum regem futurum nuntiauerunt Sauli, ut eum incautum comprehenderet: Dauid autem dolum eorum presentiens, discessit ab eis, et liberatus fuit : post hanc liberationem cantauit Dauid psalmum istum, nec de hac sua liberatione, sed de liberatione Ecclesie a Zipheis, id est a florentibus huius  mundi: Ziphei namque florentes interpretantur. Titulus sic exponitur: Psalmus iste est intellectus Dauid, id est, exponit nobis intellectum Dauid, scilicet liberationem Ecclesie a florentibus mundi: intellectus dico, habitus in carminibus, id est in laudibus, que sunt ubi dicit: uoluntarie sacrificabo, et etiam si non haberentur in psalmo laudes, tamen materia esset digna laudibus, que Ecclesie ereptionem aperte declarat, intellectus dico habitus de historia hac, quando Ziphei, et cetera, dirigens nos in finem. Materia est Ecclesia. Modus: In prima parte petit suam liberationem. In secunda petit inimicorum conuersionem, que incipit ibi: ¬ªauerte mala,¬´ et affirmat suam liberationem, quare hostias recompensationis soluit Deo. Ubi dicit: ¬ªauerte mala,¬´ et ecce  ¬ªDeus adiuuat me¬´, intendit conformare mores Ecclesie, ut non tantum pro se oret, sed pro inimicis.

Ac si diceret: Orate pro liberatione uestra, et inimicorum, exemplo mei uox Ecclesie, dicentis ad Deum: ¬ªO Deus, saluum me fac¬´ ne mihi preualeant inimici, nec peto saluari in patrocinio alicuius potentis, uel etiam in diuitiis, sed ¬ªin nomine tuo,¬´ id est in quod nomen tuum habeo, scilicet, uocor Christianus, uel fidelis: ¬ªet in uirtute tua,¬´ id est, cum apparebit uirtus tua, scilicet, in die iudicii, ¬ªiudica,¬´ id est, secerne ¬ªme¬´ a massa perditorum.

Facta ordinatione petit, ut Deus exaudiat orationem  eius, dicens: ¬ªDeus, exaudi orationem meam,¬´ et idem est, ac si geminaret orationem, sed ideo hoc facit, quia magna instat liberationis necessitas, et non tantum interiorem orationem, sed etiam exteriorem, scilicet, factam in clamore, et hoc est, ¬ªuerba oris mei,¬´ non dico simpliciter exaudi, sed firmiter tene in memoria, et hoc est, ¬ªpercipe auribus.¬´

Et opus est ut exaudias, ¬ªquoniam alieni¬´ licet contribules, tamen alieni uoluntate a me, sicut Ziphei contra Dauid ¬ªinsurrexerunt¬´ omni nisu ¬ªaduersum me, et fortes,¬´ id est diaboli et ministri eorum, uel etiam principes seculi ¬ªquesierunt¬´ perdere ¬ªanimam meam,¬´ sicut Saul et ministri eius animam Dauid ¬ªet¬´ ipsi querentes ¬ªnon proposuerunt Deum ante conspectum suum,¬´ id est,  non attendentes in me esse Deum.

Bene dico Deum, quia esse Deum in me ¬ªecce¬´ patet, quia ¬ªDeus adiuuat me¬´ ad bene operandum, ¬ªet¬´ ipse ¬ªDominus susceptor est anime mee,¬´ id est, suscepit de hac uilitate animam meam, conferendo ei uirtutes.

Incipit orare pro inimicis, et est secunda pars. Continuatio: Dico Deus susceptor est, et tu Domine Deus, qui es susceptor, ¬ªauerte mala ab inimicis meis¬´ ne possint efficere quod ipsi uolunt: ¬ªet disperde illos,¬´ id est, destrue ¬ªin ueritate tua,¬´ scilicet, ponendo ueritatem tuam in loco, ubi modo habent falsitatem, et malam uoluntatem.

Et ut facias hoc ¬ªego sacrificabo tibi¬´ meipsum: et non pro aliquo commodo temporali, sed ¬ªuoluntarie,¬´  id est, ex sola tui dilectione: ¬ªet¬´ etiam ¬ªconfitebor nomini tuo Domine,¬´ id est, laudabo nomen tuum, ¬ªquoniam bonum est,¬´ id est, laudare nomen tuum suaue.

Et bene debeo sacrificare et confiteri, ¬ªquoniam¬´ tu Domine ¬ªeripuisti me ex omni tribulatione, et oculus meus,¬´ id est interior ratio mea, ¬ªdespexit super inimicos meos,¬´ super dicit, quia iustus ille iam intelligit se in alto loco positum, et inimicos suos in huius seculi fece deiectos putrescerc.



IN PSALMUM LIu. TITULUS. In finem in carminibus intellectus Dauid.

¬ªExaudi, Deus.¬´ Psalmus iste uocatur intellectus Dauid, scilicet, Christum futurum hominem, fragilem  secundum carnem et fluctuantem, sed ex solo Deo habentem confidentiam, intellectus dico habitus in carminibus, id est, in laudibus et exsultatione et ex hoc quod Deum intelligit esse firmitudinem nostre humanitatis. Comparatur enim nostra humanitas fluctuanti naui: et sicut ipsa nauis habet firmitudinem ex anchora, sic nostra humanitas ex solo Deo: et illum intellectum quem habuit Propheta, non per historiam, sed per Spiritum sanctum, non exponit ex se, sed inducit Christum exponentem: Christus enim hic loquitur, et est materia. Modus: In prima parte exponens Christus suam fragilitatem, petit a Deo liberationem. In secunda parte, que incipit ibi: Precipita, Domine, imprecatur inimicis. In tertia  parte, que incipit ibi: Ego autem ad Deum clamaui, ostendit exauditam suam orationem, et de sua liberatione, et de inimicorum damnatione, et ibi in damnatione malorum, interserit quamdam admonitionem iustorum, scilicet, ut cum uiderint damnationem impiorum, non timeant, sed omnem curam suam in Dominum iactent, et hoc est ibi: Iacta super Dominum curam tuam, et hec est intentio. Unde Apostolus: ¬ªOmnem sollicitudinem uestram proiicientes in eum, quoniam ipsi cura est de uobis .¬´

Et antequam ponat suam fragilitatem, petit liberationem, cum dicit: ¬ªExaudi, Deus, orationem meam¬´ de obtinendis bonis: ¬ªet ne despexeris deprecationem meam¬´ quin semper remoueas mala:  posset enim dare bona, que malis imminentibus tolli possent, et cum humanitas mea ita humilis sit, quod ad altitudinem tuam nequeat attingere, ¬ªintende mihi,¬´ id est, intentum te prebe, humiliando teipsum mihi, humiliauit se Deus, quando se humane coniunxit infirmitati: ¬ªet¬´ sic ¬ªexaudi me.¬´

Opus est ut exaudias, quia ego ¬ªsum contristatus in exercitatione mea,¬´ id est, exerceo me, ut bonus agricola, in proximis meis, ut fructificem, in quo quia parum proficio, contristor, et non tantum in hoc contristor, ¬ªsed etiam conturbatus sum a uoce,¬´ id est ab opprobriis ¬ªinimici, et a tribulatione peccatoris.¬´

Et bene dico a tribulatione, ¬ªquoniam ipsi iniquitatem,¬´ id est mortem, ¬ªdeclinauerunt in me,¬´ quia  cum ego dicerem eis aliquid boni, ipsi tamen semper declinabant in me, machinantes mihi mortem. uel iniquitates suas remouendo a se declinauerunt in me, uocantes me peccatorem, etc., ¬ªet in ira molesti erant mihi,¬´ id est, in furore molestias mihi inferebant.

Et propter hoc ¬ªcor meum¬´ carnale ¬ªconturbatum est in me.¬´ Conturbatio fuit, cum Iudei mortem ei minarentur, ¬ªet formido mortis,¬´ id est horror mortis uenientis ¬ªsuper me¬´ in quo nichil iuris habebat ¬ªcecidit,¬´ id est, destructa est, quia per hoc Laurentius, et alii sancti uicerunt formidinem ratione.

¬ªTimor,¬´ id est, formido, uenit super me, et timor etiam animi, non necessarius uoluntarius, ¬ªet  tremor¬´ corporis ¬ªuenerunt super me¬´ in ipsa hora passionis, scilicet, iam imminente morte, ¬ªet tenebre,¬´ id est, mors ipsa ¬ªcontexerunt me,¬´ id est, morte ipsa exstincti sunt omnes sensus.

¬ªEt dixi.¬´ Expositis per ordinem malis, ostendit quomodo in ipsis malis se habuerit. Hec omnia fecerunt mihi, et dum hec mihi fierent, ¬ªdixi,¬´ id est, deliberaui in corde meo, hoc scilicet, ¬ªquis dabit mihi pennas sicut columbe,¬´ id est comparabili columbe, scilicet, sine omnia amaritudine, pennas, id est, uirtutes, ¬ªet uolabo,¬´ id est, remouebo me ab ipsis Iudeis corporaliter, ¬ªet requiescam¬´ ab omni tumultu? Maxima penna fuit patientia, qua remouit se corporaliter a Iudeis in tempore  persecutionis sue, ne sua presentia esset eis causa maioris insanie: quietus, non ideo quin ipse posset esse quietus inter omnes tumultus huius uite, sed ut daret nobis exemplum recedendi ab isto tumultu corporalia, ne moueremus alios ad maiorem furorem. Tumultus quidem exterior est fugiendus, quia ipse est causa inquietudinis animi.

Ecce quesiui ut darentur penne, et ¬ªecce¬´ date sunt, quibus ¬ªelongaui fugiens¬´ corporaliter Iudeos, ¬ªet mansi in solitudine¬´ ad litteram.

Et exsistens in solitudine ¬ªeum qui me saluum fecit a pusillanimitate spiritus,¬´ id est, qui me sic custodiuit, ut spiritus meus humanus, qui quantum ad hominem pusillus erat, non deficeret, ¬ªet¬´ qui me saluum fecit a ¬ªtempestate¬´ tribulationis Iudeorum,  ne aliquo modo conformis eis fierem, eum qui hoc fecit ¬ªexspectabam¬´ ut resuscitare faceret, etc.

¬ªPrecipita.¬´ Hic incipit de secunda parte, scilicet, imprecari suis inimicis. Ego elongaui, fugiens mala eorum, sed tu, ¬ªDomine, precipita,¬´ eos de altitudine regni sui, in contemptu hominum, et ¬ªdiuide linguas eorum,¬´ id est, diuersis erroribus implica linguas eorum, ut sibi non consentiant in Scripturis, sicut nec hodie faciunt. Admodum imprecatur eis, qui contra Deum turrim edificantes, sunt precipitati et diuisi per linguas, et debes precipitare et diuidere, ¬ªquoniam ego uidi iniquitatem,¬´ id est actualia mala, que mihi inferebant ¬ªet contradictionem¬´ in uerbis, quibus contra dicebant mee  predicationi, ¬ªin ciuitate¬´ reali Hierusalem. Potest legi in bonum sic: Precipita de superbia in humilitatem: diuide linguas eorum, ne sibi consentiant in malo, cetera non mutantur.

Et quia fecerunt iniquitatem in me, ideo ¬ªcircumdabit eam¬´ ciuitatem ¬ªiniquitas die ac nocte,¬´ id est assidue, que exsistat ¬ªsuper muros eius,¬´ id est maiores ciuitatis, qui sunt murus et defensio ciuitatis: ¬ªet in medio,¬´ id est communi ¬ªeius,¬´ id est totius plebis, erit, ¬ªlabor,¬´ id est, laborabunt ut malefaciant in malefactis ¬ªin iustitia¬´ uelut in falsis iudiciis.

¬ªEt usura¬´ in pecunia temporali, ¬ªet dolus non deficit,¬´ id est, non deficiet ab eis, et hec mala non facient occulte, imo manifeste, et hoc est: ¬ªde  plateis eius.¬´

¬ªQuoniam.¬´ Isti quatuor uersus sequentes leguntur specialiter de Iuda. Sic continuantur ad supradicta: Ideo precipita et diuide eos, ¬ªquoniam¬´ hec mala que mihi faciunt per quemdam familiarem meum, de quo non est patiendum, sed ¬ªsi meus inimicus¬´ manifestus ¬ªmaledixisset mihi,¬´ ego ¬ªutique sustinuissem¬´ eum, ne remaledicerem, nec uindicarem in eum. uel duo precedentes leguntur de simulatis amicis, et ita iunge, dico precipita, disperge: ideo, quoniam peiores sunt ueris inimicis: et ita est tibi: Quoniam si inimicus maledixisset.

Et non tantum si maledixisset, sed ¬ªsi locutus fuisset super me magna,¬´ scilicet, me deprimendo,  et se ipsum exaltando, ¬ªis qui oderat me:¬´ non dico simpliciter sustinuissem, sed ¬ªabscondissem me¬´ corporaliter remouendo ¬ªab eo¬´, et hoc dico ¬ªforsitan,¬´ id est, reuera.

¬ªTu uero homo.¬´ Inimicum sustinuissem, ¬ªtu uero¬´ qui amicum simulabas te, non es sustinendus, et hoc est, tu ¬ªhomo unanimis,¬´ id est, qui te fingebas unanimem mihi, ¬ªdux meus¬´ quem ego premittebam sicut alios discipulos, ut pararent mihi hospitium, ¬ªet notus meus¬´ secundum conuersationem.

¬ªQui¬´ etiam exsistens ¬ªmecum simul¬´ cum aliis, ¬ªcapiebas cibos dulces¬´, qui deberent esse causa dulcis amicitie. uel ¬ªdulces cibos,¬´ id est spiritualem doctrinam, que debuerat tibi esse dulcis, et a traditione remouere, et etiam ¬ªambulauimus in  domo Dei cum consensu:¬´ et si aliquando Pharisei contra dicebant in templo, tu mihi consentiebas, et cum mihi ita familiaris esses, quare ergo tu homo in me peccasti?

Et quia iste, qui tam familiaris mihi erat, sic me tradidit, ¬ªueniat super illos¬´ qui isti consentientes, in me peccauerunt, ¬ªmors¬´ id est, leuius puniantur, qui ignoranter, in me peccauerunt, id est, non sentiant grauem penam, sicut nec illi qui mortui cremantur, et alii qui scienter peccauerunt, ¬ªdescendant in infernum uiuentes,¬´ id est, ita grauiter puniantur, ac si uiui cremarentur. Hic tangit historiam , quomodo Dathan et Abiron propter seditionem, quam mouerant contra Moysen, uiui absorpti sunt a terra, Chore cum ducentis  quinquaginta crematus est. uel legitur in bonum: ¬ªueniat mors super illos,¬´ id est, moriantur in peccatis, ¬ªet descendant in infernum uiuentes,¬´ non mortui, scilicet, agilitate mentis, sed attendentes penas infernales, que parantur impiis, recedant a malis.

Et debet mors uenire super eos, ¬ªquoniam in habitaculis,¬´ id est in cordibus ¬ªeorum,¬´ sunt ¬ªnequitie,¬´ quia in cordibus eorum habitant multe male cogitationes, et hoc non in paucis, sed ¬ªin medio¬´ id est in communioni ¬ªeorum.¬´

¬ªEgo autem.¬´ Incipit de tertia parte scilicet, ostendit se esse exauditum, et de sua liberatione et de malorum damnatione. Continuatio: Mali ita damnabuntur, ¬ªego autem ad Deum clamaui,¬´ et hoc est:  clamaui, et Dominus saluauit me.¬´

Et quia saluauit ideo ¬ªnarrabo¬´ iam facta, ¬ªet annuntiabo¬´ futura, et hoc ¬ªuespere¬´ id est, cum ipse traditus fuit, ¬ªet mane¬´ quando ante iudicem ductus, ¬ªet meridie¬´ quando positus est in cruce. uidentur dissentire Euangeliste: Dicit enim alter, Dominum crucifixum in sexta hora, alter in tertia, nec tamen dissentiunt, quia quod alter dicit in tertia hora crucifixum, non de crucifixione ligni, sed de damnatione in linguis Iudeorum, alter dicit de ipsa crucis affixione. Singula singulis narrauit uespere, id est, in cena discipulis suis, predicendo mortem suam, et resurrectionem, et ascensionem, cum dixit: ¬ªAmen dico uobis, unus uestrum me traditurus  est .¬´ Annuntiauit mane dictus ante Pilatum iudicem, cum dixit: ¬ªIn hoc natus sum, ut perhibeam testimonium ueritati, ex hoc uidebitis Filium hominis uenientem cum nubibus .¬´ Exauditus est magis in ipsa passione, cum derelictus uideretur, cum dixit: ¬ªPater, in manus tuas commendo spiritum meum ,¬´ ¬ªet¬´ quia sic narrabo, ideo Dominus ¬ªexaudiet uocem meam.¬´

Sic scilicet exaudiet uocem meam, ¬ªredimet animam meam ab his qui appropinquant mihi,¬´ id est, familiaribus inimicis, quod iam nichil mali poterunt facere: animam dico positam ¬ªin pace,¬´ id est in eterna requie, contra hoc quod superius dixit: conturbatum est cor meum, etc., huiusmodi. Et necesse est ut redimas ab his ¬ªquoniam¬´ ipsi ¬ªerant mecum¬´  non inter paucos, scilicet, de numero iustorum, qui pauci dicuntur ad comparationem malorum, sed ¬ªinter multos¬´ id est de numero malorum qui multi sunt.

¬ªExaudiet Deus:¬´ exaudiet me de hoc quod mihi peto et etiam exaudiet me de his que inimicis meis peto, ¬ªet humiliabit,¬´ id est, affliget ¬ªillos,¬´ Deus, dico, ¬ªqui est ante secula.¬´ Per hoc dat intelligere, quod etiam ipse Christus humiliat eos, qui fuit, scilicet, Deitate, ante secula.

¬ªNon enim.¬´ Ideo humiliabit eos, ¬ªnon enim est illis commutatio,¬´ id est, noluerunt commutari de malo in bonum, ¬ªet¬´ hoc est, quia ¬ªnon timuerunt Deum,¬´ et propter hoc ¬ªextendit¬´ id est, extendet Deus ¬ªmanum suam,¬´ id est uindictam super eos  ¬ªin retribuendo.¬´

Quia ¬ªcontaminauerunt testamentum,¬´ id est legem ¬ªeius,¬´ male interpretando Scripturas, id est, peruerse agendo, non quod lex Dei posset quantum ad semetipsam, contaminari, sed quantum ad eos qui se polluebant, sicut malus diaconus dicitur polluere Euangelium Dei, et ideo ¬ªsunt diuisi¬´ in presentia a regno imperiali, et in futuro a consortio iustorum: et ¬ªab ira uultus eius¬´ id est, propter hoc quod ipsi meruerunt iram eius; ¬ªet cor¬´ id est, uoluntas, que modo est occulta ¬ªillius,¬´ Dei, ¬ªappropinquabit,¬´ id est, manifestabitur, quia tandem cognoscent, quare Deus hunc elegit, illum reprobauit.

¬ªIdeo diuisi sunt, quia ipsi mollierunt sermones  suos¬´ multa compositione locutionis. uel ¬ªmolliti sunt sermones,¬´ scilicet Iudaici populi ¬ªsuper oleum:¬´ quia uerba eorum magis penetrant in corda hominum quos decipiunt, quam oleum in carnem, ¬ªet ipsi¬´ sermones, quamuis ita sint molliti, tamen ¬ªsunt iacula¬´, id est occidentia corda hominum.

Et cum mali ita diuidantur ab ira Dei, tu, bone homo, ne timeas, sed ¬ªiacta cogitatum tuum super Dominum.¬´ Habet alia littera: Molliti sunt sermones eius, et tunc sic legitur: Ipsi sunt diuisi ab ira Dei, sed tu, bone homo, ¬ªiacta¬´ cogitatum, id est ¬ªcuram tuam super Dominum,¬´ id est ab ipso omnia exspecta, et a te nichil. Curam Salomon uermem  hominis dicit, quo homo corroditur, sicut paunus a tinea, et unaqueque res suo proprio uerme: dico iacta, et potes, quia sermones eius Dei, qui antea non poterant intelligi, sunt molliti, id est facti sunt intelligibiles super oleum, quia magis penetrant corda hominum quam oleum carnem: et ipsi sunt iacula, ad impugnandas sententias inimicorum, dixi iacta super Dominum curam tuam, ¬ªet ipse Dominus enutriet te¬´ in fide, et dando augmentum in uirtutibus, et licet hic habeas fluctuationem, tamen ¬ªin eternum non dabit fluctuationem iusto,¬´ id est turbationem, sed quietos faciet in uita eterna.

Tu uero iusto non dabis fluctuationem, sed ¬ªeos¬´ quos diuidis in ira, ¬ªtu, Deus, deduces in puteum  interitus,¬´ id est in profunditatem mortis, tradendo in inferno.

¬ªuiri.¬´ Dico deducis in puteum, et citius quam ipsi putent, et hoc est ¬ªuiri sanguinum,¬´ id est qui innocentem corporaliter interficiunt, non enim iudices debent dici homicide et dolosi, qui uiuentem spiritualiter occidunt, non ¬ªdimidiabunt dies suos,¬´ scilicet, quos se habituros opinantur. ¬ªEgo autem sperabo in te, Domine.¬´ uel non dimidiabunt dies suos, quod deberent facere, ut si in prima et secunda etate mala fecerunt, saltem in ultima cessarent. uel non dimidiabunt, id est non licet eis dimidiare, partim Deo seruiendo, partim diabolo. Unde in Euangelio: ¬ªNon potestis Deo seruire et mammone .¬´



IN PSALMUM Lu TITULUS. In finem psalmus Dauid pro populo, qui a sanctis longe factus est in tituli inscriptione, cum tenuerunt eum Allophili in Geth.

¬ªMiserere mei, Deus, quoniam.¬´ Tangit hic de Nouo Testamento et ueteri historiam, de Nouo, ubi dicit, in tituli inscriptione. Non enim legitur in ueteri historia, quod Dauid habuisset aliquam inscriptionem. De ueteri, ubi dicit, ¬ªtenuerunt eum Allophili in Geth.¬´ Fugiens enim Dauid furorem Saulis, uenit Geth, in terram Allophilorum, ipsique tenuerunt eum, et conculcauerunt eum . In hac sua pressura intellexit Dauid pressuram Ecclesie. Allophili interpretantur alienigene secundum sensum, similiter interpretantur Philistei, potione  cadentes: Geth, torcular interpretatur. Titulusita legitur: psalmus iste attribuitur Dauid, scilicet ut ipsa Ecclesia liberetur a populo, qui populus longe factus est a sanctis in tituli inscriptione, quia cum confiteantur sancti Christum regem esse Iudeorum, sicut titulus dicit: populus iste contradicit, aliqui si non dictis, tamen factis, sicut mali Christiani, per hoc longe factus, cum, id est quia tenuerunt eum Dauid, id est Christum et Ecclesiam. Allophili, id est populus iste alienus a Deo, in Geth, id est in torculari, scilicet in pressura huius uite. Materia est Ecclesia, et ipsa loquitur de se. Modus: In prima parte petit liberari a demonibus, et a membris eius, ponens fiduciam sue liberationis in  Deum. In secunda parte, que incipit ubi dicit: ¬ªTota die uerba mea exercebantur,¬´ enumerat illa mala, que facit populus ille, dicens tamen illa mala se non timere, cum etiam cedat illi populus. In tertia parte, que incipit ubi dicit: ¬ªIn me sunt, Deus, uota tua,¬´ dicit se laudaturum Deum in eternum. Intentio est, nos admonere, ut cum patientia sustineamus mala huius uite, attendentes etiam illos qui nobis mala inferunt, ad nos conuerti. Et licet confidat Ecclesia de sua liberatione, tamen suam attendens infirmitatem, sic incipit orare: ¬ªMiserere mei, Deus:¬´ Et necesse est, ¬ªquoniam homo,¬´ id est diabolus, qui dicitur homo, scilicet, carnalis, terrenus, ¬ªconculcauit me.¬´ Deo quo dicitur in Euangelio: ¬ªuenit inimicus homo, et superseminauit zizania  , scilicet ¬ªtota die impugnans¬´ uerbis et suggestionibus ¬ªtribulauit me¬´ manifestis impugnationibus.

¬ªConculcauerunt me.¬´ Ostendit per quid faciat huiusmodi impugnationem Ecclesie: dico tribulauit, per hoc scilicet, ¬ªquia conculcauerunt me inimici mei¬´ ad modum uue que premitur in torculari, oppresserunt me umbra diaboli: et ¬ªtota die,¬´ et potuerunt conculcare, ¬ªquoniam sunt multi bellantes aduersum me.¬´

Ipsi me ita conculcauerunt, sed ¬ªtimebo¬´ ego ¬ªab altitudine,¬´ id est a potentia, que quidem non est, quia ¬ªdiei¬´ est, id est, ab ipsa concessa, et que est parua ita ut dicatur unius diei, quasi diceret, Non timebo, sed potius ¬ªego in te sperabo.¬´

 Dico quod in te sperabo, et ¬ªlaudabo,¬´ id est, laudabiles faciam ¬ªsermones meos,¬´ id est predicationes meas, per hoc quod erunt ¬ªin Deo.¬´ Dixi: Sperabo in Deo, et propter hoc ¬ªnon timebo quid faciat mihi caro,¬´ id est quicunque carnalis.

Hic incipit de secunda parte. Bene dico quod faciat, quia assidue faciunt mihi mala, et hoc ¬ªtota die exercebantur uerba mea,¬´ id est predicationem meam exsecrabilem iudicabant: ¬ªet omnes cogitationes eorum in malum¬´ erant ¬ªaduersum me,¬´ non meo merito, sed tendentes eis in malum, quia iniuste cogitabant. Nec tantum extranei mihi mala inferebant, sed etiam priuati, hoc dicit ¬ªinhabitabunt¬´ mecum corporaliter ¬ªet abscondent¬´ mihi laqueos mortis, et si statim non possunt decipere,  imitantes magistrum suum diabolum, qui semper in finem uult decipere hominem, ¬ªipsi calcaneum meum obseruabunt.¬´ Ita obseruabunt calcaneum, ¬ªsicut sustinuerunt animam meam.¬´ Mali enim quasi graue pondus ferunt uitam iustorum, sed ego non curo; quia tu, Domine, ¬ªsaluos facies illos¬´ et hoc ¬ªpro nichilo,¬´ id est sine aliquo merito eorum, et per hoc saluabis, quia ¬ªconfringes,¬´ id est, humiliabis ¬ªpopulos in ira,¬´ id est in aliqua uindicta, quam de eis sumes. uel ¬ªin ira,¬´ id est in consideratione uenture ire, in die iudicii. Tu confringes eos, et ego appono partem meam ad conuersionem, scilicet, annuntiabo fecisse me multa peccata, et illa mihi esse condonata, ut ipsi hoc audientes,  non desperent pro peccatis suis, et hoc est ¬ªDeus uitam meam,¬´ scilicet, que ex me est, scilicet, peccata mea ¬ªannuntiaui tibi¬´ et etiam ¬ªlacrymas meas¬´ pro his fusas, tibi protuli, quas tu ¬ªposuisti in conspectu tuo.¬´

¬ªSicut et in tua promissione.¬´ Promissio enim Dei est, quod ipse suscipiat lacrymas que a sanctis funduntur, id est per tuam confractionem, et meam annuntiationem ¬ªconuertentur inimici mei¬´ a sua mala uia, ita quod sint ¬ªretrorsum,¬´ id est, sequantur me. Ipsi conuertentur, et ¬ªin quacunque die¬´ ego cum illis iam facti una Ecclesia ¬ªinuocauero te, ecce cognoui¬´ quoniam exaudies me, et hoc est ¬ªquoniam Deus meus es,¬´ id est meus adiutor. ¬ªIn Deo laudabo.¬´ Et quia me exaudies, ¬ªin Deo laudabo  uerbum,¬´ id est Filium Dei in Deo Patre, intelligendo et predicando ipsum esse Filium ceternum, omnipotentem, et prorsus idem cum Deo Patre, ¬ªet in Domino laudabo sermonem,¬´ id est, Christi predicationem per Spiritum sanctum esse factam, et ideo ¬ªsperaui in Deo¬´ et propter hoc ¬ªnon timebo quid faciat mihi homo,¬´ id est carnalis aliquis. Hic incipit de tertia parte. Ideo non timebo, quia et si auferantur mihi hec temporalia, tamen remanebit mihi unde tibi seruire possim, quia ¬ªin me,¬´ id est in meo interiori, o ¬ªDeus, sunt uota tua,¬´ id est desideria tibi seruiendi: ¬ªque¬´ uota ego tibi ¬ªreddam scilicet, laudationes tibi,¬´ id est, laudabo te uel uota laudationis reddam tibi. ¬ªQuoniam.¬´ Et debeo laudare te, ¬ªquoniam eripuisti  animam meam,¬´ id est, eripies in alia uita ¬ªde morte¬´ eterna: de qua ereptione ita sum certus ac si iam haberem ¬ªet pedes meos,¬´ id est affectiones meas, eripies ¬ªde lapsu,¬´ quia ibi nullo modo mouebitur ad malum affectio mea, ad hoc scilicet eripies ut ego positus ¬ªin lumine uiuentium,¬´ id est ut habeam cognitionem de Deo, quam habebunt uere uiuentes, ¬ªplaceam¬´ tibi et bonis omnibus ¬ªcoram Deo,¬´ id est in beneplacito Dei.



IN PSALMUM LuI. TITULUS. In finem ne disperdas Dauid in tituli inscriptione, cum fugeret a facie Saul in speluncam.

¬ªMiserere mei, Deus.¬´ Tangit hic iterum ueterem historiam et nouam. Legitur enim in ueteri historia   quod Dauid fugiens Saulem, abscondit se cum suis, in speluncam. Contigit autem ut Saul in eamdem speluncam diuerteret ad purgandum uentrem. Et cum Dauid moneretur a suis ut eum interficeret, noluit, sed parte chlamydis, rege nesciente, abscidit, ut per hoc animaduerteret, quod eum Dauid, si uellet, interficere potuisset. Cum uero rex exisset, exiuit Dauid, et clamauit: Rex Isrel, attende, quia cum partem uestis ab cidi, potuissem te interficere, si uellem. Tunc rex recognoscens suam iniquitatem, non tamen cessauit a persecutione. Non debemus hic attendere de hac sua tribulatione scripsisse prophetam, sed per se Christum intellexit: per speluncam in qua latuit, humanitatem  Christi, in qua latuit diuinitas: a facie Saul, id est a cognitione diaboli, uel Iudeorum, qui per diabolum Christum impugnabant. uel per speluncam possumus accipere sepulcrum, in quo latuit Christus. Cognoscens Esdras prophetam hoc de Christo intellexisse, ideo sic intitulauit, qui titulus sic legitur: Psalmus iste tendit in finem, id est in Christum, admonens nos: O tu homo, siue Iudeus sis, siue gentilis, ne disperdas Dauid, id est, dehonores Christum in tituli inscriptione, mutata a te, id est, subtrahendo te a regno Christi, scilicet, negando Christum esse regem Iudeorum: inscriptione tituli dico mutata a quibusdam; tunc scilicet, cum fugeret Dauid a facie Saul, id est a cognitione diaboli et Iudeorum, in speluncam, id est in humanitatem, uel in sepulcrum.  Propter hoc cum quod solam Christi humanitatem cognouerunt, et eum in sepulcro mortuum uiderunt, nullo modo attendentes esse eum Deum, quidam mutauerunt inscriptionem tituli, negantes Christum esse regem Iudeorum. Materia est Christus, Modus est, quod in prima parte sicut in aliis psalmis, in quibus agit de passione, premittit orationem. In secunda parte, que incipit: Paratum cor meum, Deus, ostendit se magnam laudem Deo ex sua glorificatione facere. Intentio est, ne disperdas Dauid, id est, semper Christum regem confitearis, ad quod bene monet, cum ostendit Christum, licet aliquando passum, tamen ualde glorificatum, et ex sua glorificatione in omni gente Deo laudem acquisiuisse.

Christus preuidens suam passionem, sic orat:  ¬ªMiserere mei, Deus, miserere mei:¬´ cum ingeminat orationem, innuit nobis magnam necessitatem, et ideo debes miserere ¬ªquoniam in te confidit anima mea.¬´

¬ªEt in umbra alarum.¬´ Ponit modum, quomodo uelit, quod Deus sui misereatur. Miserere, et debes facere, quia ¬ªsperabo in umbra,¬´ id est in refrigerio ¬ªalarum tuarum,¬´ id est misericordie et potentie tue. Per simile loquitur, quia sicut gallina adumbrat pullos alis, protegit ab estu, sic Deus per misericordiam suam et potentiam obumbrat et protegit sperantes in se: sperabo dico ¬ªdonec transeat iniquitas,¬´ id est, impleuerint omnes iniquitates suas in me.

¬ªClamabo, sperabo,¬´ et non otiosus, sed ¬ªclamabo ad Deum altissimum,¬´ qui etiam dominatur  angelis; et ne aliquis diceret: Cum sit ita alius, non respiciet te, dicit: Cum ita sit altissimus, tamen respiciet me, quia humiliauit se mihi, et hoc est quod dicit: ¬ªad Deum qui bene fecit mihi.¬´

¬ªMisit de celo.¬´ Hoc scilicet bonum fecit mihi, ¬ªmisit de celo¬´ uerbum quod uniuit mee humilitati ¬ªet¬´ per hoc uerbum ¬ªliberauit me,¬´ id est animam meam, humanitatem, remouendo omnia mala, et conferendo glorificationem, et per idem uerbum ¬ªdedit in opprobrium conculcantes me,¬´ id est, ut omnes gentes habeant opprobrio, conculcantes me Iudeos. In hoc uersu incipit de secunda parte, et ponit breuiter glorificationem, cum dicit liberauit me, et passionem ubi dicit, conculcantes me.  ¬ªMisit.¬´ Determinat quod miserit, et a quibus liberauit, cum dicit ¬ªmisit Deus misericordiam suam,¬´ id est Filium suum per quem misertus est humani generis, ¬ªet ueritatem suam,¬´ id est per ipsum Filium, qui ueritas dicitur, quia per ipsum complete sunt omnes promissiones Dei ¬ªet¬´ per ipsam misericordiam ¬ªeripuit animam meam de medio,¬´ id est de communi, quia eam ex omni parte inuadebant, de medio dico ¬ªcatulorum,¬´ id est plebis Iudeorum, qui sunt filii ¬ªleonum,¬´ id est malorum principum, a quibus minores incitabantur, quasi catuli, ad Christi impugnationem eripuit dico, et necesse erat, quia ego ¬ªconturbatus¬´ fui ab illis per mala, que mihi intulerunt et in illa conturbatione ¬ªdormiui,¬´ id est mortuus fui. Mortem suam  bene comparat dormitioni, quia quam leuiter aliquis excitatur a sua dormitione, ita leuiter excitatus fuit Christus a sua morte.

¬ªFilii.¬´ Bene dico conturbatus et ostendit a quibus, scilicet Iudei. Quasi diceret: uere fui conturbatus, quia ¬ªfilii hominum,¬´ id est Iudei qui sunt filii rationabilium hominum, id est generati a prophetis, et ideo ipsi deberent uti ratione ¬ªlaqueum parauerunt,¬´ id est aliquem dolum ¬ªpedibus,¬´ id est predicationi mee: ¬ªet incuruauerunt animam ¬ªmeam,¬´ quai secundum opinionem ipsorum erat anima mea depressa et incuruata multis peccatis. uel incuruauerunt animam meam, quia fecerunt me contristari de duritia eorum. Unde in alio psalmo dicit: Humiliabam in ieiunio animam meam. Quia  aliquis diceret: Non parauerunt, sed potius Romani te interfecerunt, ad hoc respondit: imo parauerunt, quia, licet manibus non interficerent, tamen lingua interfecerunt, et hoc est ¬ªdentes,¬´ id est corrosiones ¬ªeorum¬´ fuerunt ¬ªarma,¬´ id est manifeste impugnationes ¬ªet sagitte,¬´ id est, doli, et consilia, quibus me occulte ferirent ¬ªet lingua eorum¬´ fuit ¬ªgladius acutus,¬´ scilicet efficiens mortem, sicut gladius: ut cum dicerent: Crucifige, crucifige eum.

¬ªExaltare.¬´ Facta interpositione, quomodo Iudei impugnarent eum per uerba, facit aliam interpositionem de sua liberatione. Continuatio: Ipsi me ita impugnant, sed tu, Deus, qui humilis apparuisti, dum me tribulare permisisti, ¬ªexsultare,¬´ id est, exaltatus  appare, resuscita me, ducendo ¬ªsuper celos¬´ materiales. uel ¬ªcelos,¬´ id est super angelicam creaturam, ¬ªet¬´ per hoc, si me exaltaueris, ¬ªgloria tua¬´ effundetur ¬ªin omnem terram,¬´ id est fama nominis tui. Facta interpositione, ponit illam a qua pendebat constructio. Filii hominum parauerunt laqueum. ¬ªFoderunt.¬´ Dico incuruauerunt animam meam, et etiam ¬ªfoderunt,¬´ id est, foueam parauerunt, id est mortem, in qua me precipitarent, a qua nullo modo egredi possem, et hoc ¬ªante faciem meam,¬´ id est in conspectu meo, cum dicerent: Reus est mortis , ¬ªet¬´ ipsi ¬ªinciderunt in eam,¬´ quia ubi mortem mihi machinati sunt, seipsos occiderunt.

 Tertia pars. Continuatio: Ipsi tot mala mihi intulerunt, tamen ¬ªcor meum¬´ semper fuit ¬ªparatum¬´ cantare tibi, et etiam ¬ªcor meum¬´ semper fuit ¬ªparatum¬´ psallere tibi, et ad quod fuit paratum, hoc explebo, quia ¬ªcantabo¬´ scilicet corde et ore laudabo ¬ªet psalmum dicam¬´ bene operando.

Dico, psalmum dicam et cantabo, et ut hoc possim explere, ¬ªexsurge,¬´ id est, appare, o ¬ªgloria mea,¬´ que scilicet hactenus latuisti et, o tu ¬ªpsalterium et cithara,¬´ id est caro mea ¬ªexsurge,¬´ id est appare in uirtute quam habes a Deo. Psalterium dicitur caro Christi, propter opera que semper fecit. Cithara dicitur, propter mortificationem, quia in passione extentus fuit in ligno, sicut corium mortui animalis.  Unde et alibi: ¬ªDinumerauerunt omnia ossa mea.¬´

Dico exsurge, et non dubito de resurrectione, quia ego ¬ªexsurgam,¬´ et ut certissime etiam terminum dicam, dico ¬ªdiluculo,¬´ id est summo mane, prima sabbati. Et cum resurrexero, ¬ªconfitebor tibi,¬´ id est laudabo te per predicatores ¬ªin populis,¬´ id est inter Iudeos, ¬ªet in gentibus dicam tibi psalmum,¬´ id est acquiram tibi bonos operatores.

¬ªQuoniam.¬´ Ostendit per quos confiteatur, scilicet, per celos et per nubes, et ostendit per quid illi sint facti celi et nubes, scilicet per misericordiam Dei, que magnificata est. Continuatio: Dico confitebor, que confessio per hoc eueniet, ¬ªquoniam misericordia tua magnificata est,¬´ id est, Filius tuus magnificatus est ¬ªusque ad celos¬´ constituendos, quia quosdam  constituit celos, id est sanctos apostolos in Ecclesia, ¬ªet ueritas tua,¬´ id est ipse Filius, qui bene ueritas dicitur, quia per eum Dei Patris promissa completa sunt, est magnificata ¬ªusque ad nubes¬´ constituendas, scilicet, sanctos predicatores, qui compluunt Ecclesiam rore celestis doctrine. uel ¬ªmisericordia est magnificata,¬´ id est Filius ascendit supra celos. Aliud quod sequitur non mutatur. Et ut constituantur alii celi, alii nubes, ¬ªexaltare,¬´ o ¬ªDeus, super celos, et super omnem terram gloria tua.¬´ Ideo uersus iste, qui intercalaris dicitur, maxime reperitur, quia in eo pendet maxima uis totius intentionis, scilicet ne disperdamus Dauid.



IN PSALMUM LuII.  TITULUS. In finem ne disperdas Dauid in tituli inscriptione.

¬ªSi uere utique.¬´ Psalmus iste intendit in finem, id est, in Christum, monens ne tu quicunque disperdas Dauid, id est honores Christum, tituli inscriptione mutata, semper regem Iudeorum confitearis eum, et hec est intentio sicut in alio psalmo, scilicet, ne disperdas Dauid. Materia sunt Iudei per oppositum, quia Christus debet esse principalis. Modus: In prima parte redarguit Iudeos, enumerando quedam eorum mala. In secunda parte, que incipit: Deus conteret dentes eorum, ostendit damnationes Iudeorum. In tertia parte, que incipit: Letabitur iustus, ostendit iustos letari et ex hoc quod ex damnatione  eorum castigati sunt, cum ostendit Iudeos damnari, qui disperdiderunt Dauid, maxime nos admonet, ne desperamus Dauid. uox prophete sic incipientis ad increpationem: O uos filii ¬ªhominum¬´ scilicet, prophetarum, quorum rationem imitari deberetis ¬ªuos utique si uere iustitiam loquimini,¬´ id est uero fidelique corde secundum Deum, tum ¬ªrecte iudicate¬´ cognoscendo Christum iam esse promissum Redemptorem nostrum, Filium Dei, etc. Ideo dico recte iudicate, ¬ªetenim¬´ non recte iudicatis, sed potius uos positi ¬ªin terra,¬´ id est, in appetitu terrenorum, ¬ªin corde¬´ uestro ¬ªoperamini iniquitates,¬´ id est iniqua cogitatis et sicut mala cogitatis, sic facitis, et hoc est, ¬ªmanus uestre concinnant,¬´ id est concordes exsequuntur ¬ªiniustitias.¬´  Hoc ideo faciunt quia ipsi ¬ªpeccatores sunt alienati,¬´ id est reprobati a Deo ¬ªa uulua,¬´ id est a conceptione ipsa. uel ¬ªa uulua,¬´ id est a nutrimento Ecclesie, et non tantum sunt alienati, sed etiam ¬ªerrauerunt,¬´ id est erroribus deputati sunt ¬ªab utero,¬´ id est a conceptione, uel ab utero Ecclesie, in quo nutriuntur quidam, ut ad fidem perducantur, et non tantum in seipsis mali fuerunt, sed etiam ¬ªlocuti sunt falsa¬´ ut alios deciperent.

¬ªFuror¬´ etiam est ¬ªillis secundum similitudinem serpentis¬´ non tantum cuiuslibet serpentis, sed ¬ªsicut aspidis surde non per naturam, sed obturantis aures suas.¬´

¬ªQue non exaudiet uocem incantantium,¬´ et non quorumcunque incantantium, sed ¬ªsapienter  etiam, incantantium¬´ ¬ªet¬´ hoc est ¬ªuenefici,¬´ id est sapientis. Sicut enim in cauerna sua cum incantatur, unam aurem affigit terre, et alteram cauda obstruit, ne prodeat in lucem, et ab ea uenenum extrahatur, sic Iudei exsistentes in cauernis ignorantie et peccatorum, unam autem affingunt terre, id est delectationi presentium bonorum, et aliam obstruunt cauda, id est priori uel ueteri consuetudini legis sue, ne possint Euangelii ueritatem percipere, et ne prodeant, scilicet, in ueram cognitionem, et ne abstrahatur uenenum ab eis, id est odium, et alia peccata.

¬ªDeus conteret.¬´ Secunda pars, Continuatio: Et quia ita mali sunt, ¬ªDeus conteret,¬´ id est destruet et falsas ostendet ¬ªdentes eorum,¬´ id est  corrosiones, eorum ¬ªin ore ipsorum,¬´ id est propria uerba ipsorum, quia sepe contingit ut in uerbis propriis falsi esse conuincantur, ut Augustinus contra milites, qui dixerunt, ipsis dormientibus corpus Christi furtim ablatum fuisse, dicit: Si dormierunt, quomodo sciuerunt? et si non dormierunt, quare non custodierunt? Et etiam ¬ªmolas,¬´ id est magnifica uerba, quia mole dicuntur illi maiores dentes, molas dico ¬ªleonum,¬´ id est maiorum principum ¬ªconfringet,¬´ id est destruet, et falsas ostendet ¬ªDominus,¬´ nec poterunt uenire ad aliquem effectum. Et aliud malum, ¬ªad nichilum deuenient¬´ de gloria regni sui, ¬ªtanquam aqua decurrens.¬´ Sicut enim torrens de pluuiis cito crescit, et cito deficit,  sic illi cito deficient, et per hoc ad nichilum deuient, quia Deus ¬ªintendit arcum suum,¬´ id est parauit uindictam suam ¬ªdonec infirmentur,¬´ id est conuertantur ad Deum.

¬ªAuferentur etiam sicut cera que fluit,¬´ quia sicut cera adnichilabuntur, quia in ignem eternum descendent, ideo auferentur, quia ¬ªignis,¬´ id est ardor concupiscentie eorum ¬ªcecidit¬´ super eos, ¬ªet¬´ ideo ¬ªnon uiderunt solum,¬´ id est Christum non cognouerunt. Hic conuertit se ad eos. Continuatio: Super eos cecidit ignis, et hoc priusquam intelligeretis per peccata uestra uos esse puniendos, et hoc est: priusquam ¬ªspine uestre,¬´ id est peccata uestra ¬ªintelligerent¬´ se esse ¬ªramnum,¬´ id est pungentia. Ramnus est herba, prius mollis, deinde quando  maturescit, habet acutissimos aculeos, sic peccata prius sunt mollia, et delectant, et deinde grauissime pungunt. Alia transatio hanc sententiam manifeste confirmat, que est, priusquam spine uestre producant ramnum. uel aliter: Dico auferentur, et uere uos auferemini citius quam putetis, et hoc est, ¬ªprius auferemini, quam spine uestre producant ramnum,¬´ id est ueniant ad maturitatem, ad consummationem nequitie, dico auferentur, per hoc scilicet, quod ¬ªabsorbet eos,¬´ id est destruet eos, quasi absorpti sint a terra, absorbet dico ¬ªsicut in ira,¬´ id est similis irato, et bene dicit, sicut, quia Deus nunquam iratus est, ipsos dicit non uiuentes, sed ¬ªsicut uiuentes¬´ quia non uere uiuunt, sed etiam si uiuentes exterius uideantur, tamen interius mortui sunt,  quia carent uita, que Deus est.

¬ªLetabitur,¬´ tertia pars. Deus ita uindicabit se de eis, ¬ªiustus¬´ autem ¬ªcum uiderit hanc uindictam, letabitur¬´ consentiens, diuine iustitie, et ¬ªlauabit,¬´ id est purgabit ¬ªmanus suas,¬´ id est operationes suas ¬ªin sanguine peccatoris,¬´ id est in consideratione sanguinis, id est uindicte quam Deus sumet de peccatore, ¬ªet dicet homo¬´ ille ¬ªsi fructus est iusto¬´ de iustitia tua, quod utique est, tunc ¬ªutique Deus est iudicans eos¬´ malos, id est reputans dignos damnatione: ¬ªin terra,¬´ id est dum uiuunt in hoc seculo.



IN PSALMUM LuIII. TITULUS. In finem ne disperdas Dauid in tituli inscriptione, quando Saul misit et custodiuit domum eius,  ut interficeret eum.

¬ªEripe me.¬´ Tangitur hic aliquid de noua et ueteri historia. Legitur enim in ueteri historia  quod Dauid fugiens Saul, perrexit ad Michol uxorem suam, in quamdam domum suam; quod cum Saul cognouisset, fecit domum custodiri, ne Dauid posset euadere, et interficeret eum. Uxor sua uero hoc perpendens, emisit eum per fenestram, et sic liberatus eum. Per hoc quod Dauid ita fuit circumseptus in domo sua, intellexit, quod Christus custodiretur a ministris Saul, id est diaboli, in sepulcro suo, ut occiderent eum, id est ut famam eius exstinguerent. Titulus ita legitur: Psalmus iste tendit in finem, id est in Christum admonens, ne tu quicunque  disperdas Dauid, corrumpas regnum Christi, id est Christum: in tituli inscriptione, mutata a quibusdam, tunc quando Saul, id est diabolus, misit milites, et custodiuit domum, id est Christi sepulcrum, ut interficeret eum, id est exstingueret famam eius. Hanc causam habuerunt quidam, quare mutauerunt titulum, quia uidebant eum mortuum, et in sepulcro positum. Materia Christus est, de qua sic agit: In prima parte petit liberationem et exaltationem. In secunda parte conuersionem gentium, que ex illa exaltatione et liberatione procedit, que ibi incipit. ¬ªConuertentur ad uesperum.¬´ In tertia parte, conuersationem Iudeorum, que est ibi, et de exsecratione et mendacio. In quarta parte, laudem, quam totus Christus Deo inde faciat pro sua liberatione,  et Iudeorum et gentium conuersione, que ibi incipit: ¬ªEgo autem cantabo fortitudinem.¬´ Intentio est, ne disperdas Dauid. uox capitis, sic pro sua liberatione orantis: ¬ªDeus meus, eripe me¬´ per tuam magnam potentiam, ne isti mali possint conformare sibi: ¬ªde inimicis meis, et ab insurgentibus in me libera me.¬´

¬ªEripe me de operantibus iniquitatem, et de uiris sanguinum salua me.¬´ Inimici sunt, qui solam uoluntatem habent nocendi erga proximum. Insurgentes, qui iam commoti sunt furore et ira, ut mala faciant, nec tamen faciunt: contradicentes uerbo, iniquitatem operantes, qui actualiter mala inferunt, uiri sanguinum sunt, qui furorem suum circa hominum interfectionem perducunt. Et opus est ut eripias,  ¬ªquia ecce¬´ in manifesto est ¬ªceperunt animam meam fortes¬´, id est demones, et principes Iudeorum ¬ªirruerunt in me,¬´ id est impetum fecerunt sine omni ratione.

¬ªNeque iniquitas.¬´ Ostensa necessitate sue liberationis, ostendit meritum, quare dignum sit ut eripiatur. Continuatio: Dico eripe, libera, quia hoc quod mihi faciunt, ¬ªneque¬´ est ¬ªiniquitas mea,¬´ id est neque peccaui in eis uoluntate, neque actu, et hoc est, ¬ªneque peccatum meum, Domine:¬´ uel iniquitas quantum ad proximum, neque peccatum ad me ipsum, scilicet, neque peccaui contra eos, neque in me ipso, quare ipsi debeant mihi hec mala facere, sed potius ¬ªcucurri,¬´ id est, militiam meam expleui ¬ªsine iniquitate¬´ scilicet, nichil mali eis intuli,  et non tantum mala non intuli, sed bona feci, et hoc est, ¬ªet direxi¬´ aliquos exemplo et documento, ut ad uiam uere cognitionis ascenderent. Et quia sic cucurri, o Domine, qui tunc uideris dormisse, Domino me permitteres tribulari, ¬ªexsurge in occursum meum,¬´ id est occurre mihi bene remunerando. Occurrit Deus Pater Christo, resuscitando eum, de militia bene remunerando: Christus Patri, bene promerendo: exsurge dico ¬ªet uide,¬´ id est fac alios uidere et cognoscere meam exsultationem, ut licet aliquando uidissent me depressum, tamen modo cognoscant me regem Iudeorum, ¬ªet tu Domine, intende,¬´ id est intentum te prebe ¬ªad uisitandas omnes gentes,¬´ que infirme sunt onerate  peccatis, et ideo opus est ut intendas aspirando, et eis emittendo predicatores, tu dico ¬ªDeus uirtutum,¬´ id est angelorum, ¬ªet Deus Isrel,¬´ id est Isrelitici populi, scilicet, uisites eos sic, ut facias concorporari gentes cum angelis, et etiam cum Isrelitico populo uisita gentes, et ¬ªnon miseraris omnibus,¬´ non dico quin aliquibus, qui uolunt conuerti, sed non omnibus, scilicet, non obstinatis miseraris, ¬ªqui operantur¬´ egregiam ¬ªiniquitatem scilicet, mortem meam.¬´ uel ¬ªoperantur iniquitatem,¬´ id est in sua malitia perseuerant. Obstinatio Iudeorum ualuit ad conuersionem gentium. Unde dicitur: ¬ªCecitas contigit in Isrel, ut plenitudo gentium intraret .¬´ Posita oratione pro conuersione, ponit affirmationem conuersionis.  Continuatio: Dico intende, et uere intendes, quia gentes ¬ªconuerterentur¬´ a sua idololatria, ad cultum Dei, et hoc ¬ªad uesperum¬´, id est in tempore gratie, ¬ªet patientur famem¬´ incorporando sibi alios ¬ªut canes¬´ latrantes in predicatione Dei, ¬ªet circuibunt ciuitatem¬´, id est Ecclesiam custodiendo magnam, ne quis hereticus locum impugnandi inueniat.

Dico famem patientur, et ¬ªecce¬´ scilicet, manifestum est, ¬ªloquentur¬´ predicatione Dei ¬ªin ore suo,¬´ id est sibi conuenienti, quia quod uerbo predicant, exemplo et opere confirmant, ¬ªet gladius,¬´ id est uerbum Dei, per quod occidunt predicatores inimicos Christi excommunicando eos, defendentes filios Ecclesie ab hereticorum impugnationibus,  qui incidunt ex utraque parte , Nouo scilicet, et ueteri Testamento, erit ¬ªin labiis eorum:¬´ ideo erit gladius in labiis eorum, ¬ªquoniam quis audiuit¬´ eos, id est aliquis audiuit, id est obediuit eis predicantibus, aliquis non audiuit illos, qui audierunt, defendunt gladio, non audientes impugnant. uel quis audiuit predicationem, antequam gentes haberent gladium Dei? quasi diceret, fere nullus; et ideo necessarium erat, quod gentes predicarent uerbum Dei.

Gentes conuertentur, ¬ªet illos¬´ qui non conuertentur ¬ªderidebis¬´, id est derisibiles ostendes. Legitur etiam in bono sic; gentes conuertentur, ¬ªet tu, Domine, eos¬´ conuersos, ¬ªderidebis¬´ id est derisibiles ostendes sibi ipsis, quia cognoscent se  secundum priorem uitam derisibiles esse et contemptibiles ¬ªet ad nichilum deduces omnes gentes¬´ tam bonos, quam malos. Boni ad nichilum deducuntur, quando priorem uitam deserunt, et nichil eam reputant. Mali, quando propter priorem uitam, damnabuntur.

¬ªFortitudinem.¬´ Postquam ostendit conuersionem gentium, ostendit quare non destruet inimicos suos Iudeos, cum posset facere, quia secundum uoluntatem Dei cognouit illorum conuersionem, et dispersionem utilem fore ad conuersionem gentium, et ad Iudeorum conuersionem, que in nouissimis temporibus est futura. Continuatio: Omnes gentes ad nichilum deducentur, sed ¬ªfortitudinem meam, id est patientiam meam, qua  possum perdere Iudeos, ¬ªcustodiam ego ad te,¬´ id est iuxta uoluntatem tuam: ideo iuxta uoluntatem Dei, quia ¬ªDeus ostendit mihi¬´ exsistenti mihi ¬ªsuper inimicos meos,¬´ quia superior illis omnibus eram, et possem me ad libitum meum de eis uindicare, hoc non ponit quod ostendisset, sed ex sequentibus potest intelligi, scilicet quod utilis esset eorum conseruatio, dico Deus ostendit, et quod ipse ostendit, debeo facere, ¬ªquia¬´ ipse ¬ªDeus est susceptor meus¬´ cum meam humanitatem sue diuinitati coniunxit ¬ªet etiam Deus meus,¬´ id est creator meus ¬ªmisericordia eius preueniet me.¬´ Semper enim Christus fuit preuentus a misericordia Dei, et in ipsa conceptione, et semper postea ostendit mihi Deus, et tu, Domine, ¬ªne occidas eos,¬´ id est no  prorsus disperdas eos inimicos meos, ideo hoc precor, ¬ªne populi,¬´ id est gentiles, ¬ªobliuiscantur mei, quando,¬´ id est aliquo tempore, quia etsi statim non obliuiscerentur, tamen post magnum tempus obliuiscerentur nisi haberent Iudeos, qui mortem Christi Redemptoris sua dispersione confirmarent, et lex sua quam habent, testimonium Christi est. uel, ne populi mei obliuiscantur mei.

Ne occidas, sed potius ¬ªdispergas illos¬´ per diuersa regna, et hoc ¬ªin uirtute tua,¬´ id est in potentia tua, que petitio Christi impleta fuit, quando eos Titus et uespasianus disperserunt, et incipit orare pro conuersione eorum, dicens Deo: ¬ªDepone eos, protector meus Domine¬´ de superbia sua.

¬ªDelictum.¬´ Depone superbiam, et etiam depone  ¬ªdelictum oris eorum,¬´ id est cordis eorum: cor ideo dicitur os, quia hiat in desideriis sicut os ¬ªet¬´ etiam ¬ªsermonem labiorum ipsorum¬´ ut cum dicerent: ¬ªDemonium habes ,¬´ et similia: ¬ªet comprehendantur,¬´ id est conuincantur ¬ªin superbia sua¬´ ut cognoscant propter superbiam suam in has miserias se incidisse.

Dico comprehendantur. Tertia pars. uere comprehendantur, quia ¬ªde exsecratione,¬´ id est de hoc quod omnes habent eos exsecrabiles, ¬ªet de mendacio.¬´ Mendaces enim erant male interpretando Scripturas, et etiam mentientes de Christo, cum dicerent: uenerunt discipuli eius nocte, et furati sunt corpus eius, et de ipsis edocti erant ¬ªin consummatione,¬´ id est in perfectione uirtutum: et  ita, quod ¬ªannuntiabunt¬´ alii scilicet, quod dicetur Iudei qui inimici erant Christi, ad ipsum conuersi sunt et annuntiabunt etiam ¬ªin ira¬´ esse ¬ªconsummationis,¬´ id est perfecti consummati, considerando iram et uindictam iudicis in futuro iudicio: ¬ªet¬´ etiam ¬ªnon erunt¬´ quales prius erant, scilicet blasphemi et peccatores. uel ¬ªannuntiabuntur,¬´ id est per annuntiantes erunt ¬ªin consummatione.¬´ Alia translatio habet planiorem litteram, et de exsecratione, et mendacio euellentur in ira consummationis.

¬ªEt¬´ tunc ipsi Iudei ¬ªscient, quia Deus dominabitur Iacob,¬´ id est Iudaici populi ¬ªet¬´ etiam finium terre, id est gentilium, per omnes gentes  terre scilicet, cognoscent Iudei eumdem Deum esse Iudeorum et gentium. Hic ponit apertam conuersionem. Continuatio: Euellentur de exsecratione quia ¬ªconuertentur ad uesperam,¬´ id est circa finem mundi, ¬ªet famem patientur ut canes, et circumibunt ciuitatem,¬´ ut supra.

Et ¬ªipsi¬´ conuersi, qui prius inuiti erant dispersi, sponte ¬ªdispergentur ad manducandum¬´ ut alios faciant cibum suum, id est incorporando eos sibi; ¬ªsi uero non fuerint saturati, et murmurabunt,¬´ id est, si non possunt sibi alios incorporare ut uoluerint, et murmurant, sicut olim in deserto pro cibo corporali murmurauerunt, sic modo pro spirituali murmurabunt.

¬ªEgo autem.¬´ Quarta pars. Ipsi ita dispergentur,  ¬ªego autem¬´ tutus propter hec omnia ¬ªcantabo,¬´ id est laudabo corde et ore ¬ªfortitudinem tuam,¬´ id est potentiam, qua liberasti me, et Iudeos et gentes conuertisti ¬ªet exsultabo,¬´ id est exsultans annuntiabo ¬ªueritatem tuam¬´ de resurrectione, facta ¬ªmane¬´ et in me et in meis maxime. Hoc iuste facio ¬ªquia tu factus es susceptor meus¬´ et meorum ad maximam dignitatem ¬ªet refugium meum¬´ quando maxime necesse est, scilicet ¬ªin die tribulationis mee¬´ et meorum in hac uita. ¬ªCantabo,¬´ et etiam ¬ªpsallam¬´ bene operando ¬ªtibi,¬´ qui es ¬ªadiutor meus¬´ in bonis operibus: psallam ideo, ¬ªquia¬´ tu ¬ªes susceptor meus Deus¬´ non homo susceptor, sed susceptor Deus, id est quia susceptum deificas, et etiam ¬ªDeus meus,¬´ id est creator meus  ¬ªet etiam misericordia mea,¬´ id est faciens mihi et meis omnia per misericordiam.



IN PSALMUM LIX. TITULUS. In finem pro his qui commutabuntur inscriptione tituli ipsi Dauid in doctrinam, cum succendit Mesopotamiam Syrie, et Syriam Sobal, et conuertit Ioab, et percussit Edom in ualle Salinarum duodecim millia.

¬ªDeus repulisti.¬´ Mortuo Saule, postquam Dauid obtinuit regnum, succendit Mesopotamiam, scilicet partem Syrie, et Syriam Sobal, et aliam partem Syrie, et conuertit se ad Ioab inimicum suum et percussit Edom , id est Idumeum populum, quia erat populus ille de terra Idumea, que sic uocata fuit ab Esau habitatore, qui  sic uocatus fuit Edom, quia dilexit terrena. Per has enim uictorias intellexit Dauid uictorias Christi, quas facturus erat in Iudeos et gentes. Titulus sic exponitur: Iste psalmus habitus pro his, id est ad honorem illorum, qui commutabuntur in finem, id est in Christum, uel in perseuerantiam, ostendit enim psalmus iste commutationes duas iusti, unam in hac uita, que fit de peccato ad iustitiam, secundam in alia uita, que est de mortalitate ad immortalitatem, que commutatio fiet, inscriptione tituli, suscepta per fidem, scilicet quia credunt Christum regem Iudeorum, inscriptione dico facta ipsi Dauid, id est Christo, eundo etiam in doctrinam, id est in precepta eius, se legi ipsius Christi conformans, ut  secundum eam legem operetur, quia ¬ªfides sine operibus mortua est ,¬´ commutabuntur dico, cum succendit, id est per hoc quod succendit igne Dei Mesopotamiam Syrie, id est Iudeos, quos uocando eleuauit, eleuando sustulit in alteram dignitatem, qui prius erant sublimes, id est singulariter superbi de cognitione Dei: Mesopotamia enim alta uocatio. Syria uero sublimis interpretatur, id est Christus succendit Syriam Sobal, id est ipsos Iudeos, sublimes et superbos de uana uetustate, id est de carnalibus obseruantiis legis. Sobal namque uana uetustas interpretatur, et conuertit ad fidem suam ab idololatria Ioab, id est inimicum suum, scilicet gentilem populum, quia nullam cognitionem de Deo habebant, et percussit, id est commouit de infidelitate ad  fidem. Edom, id est gentilem populum terrenis deditum, uel in peccatis sanguineum. Edom namque uel terrenus uel sanguineus interpretatur, quia percussit terrenitatem gentium, scilicet quod iam terrena non quererent, per hoc conuertit Ioab, id est gentilem populum, et ita percussit eos, quod essent in ualle Salinarum. In ualle fuerunt, id est in humilitate, que est mater omnium uirtutum, et condimentum omnium bonorum, sicut sal ciborum, quia qui sine humilitate uirtutes congregat, puluerem in uentum portat, percussit dico duodecim millia, id est omnes in quatuor partibus mundi, fidem sancte Trinitatis confitentes. Per mille perfectio intelligitur. Materia est Iudei et gentes ad fidem conuersi per Christi percussiones. Modus: In prima parte per multas  rationes et per auctoritatem ipsius Dei eos esse commutandos, scilicet de peccato ad iustitiam. In secunda parte, que incipit: ¬ªSaluum fac dextera:¬´ ostendit eos per eamdem commutationem peruenire ad aliam commutationem, scilicet de mortalitate ad immortalitatem. Intentio est, ut nemo contemnat istas percussiones, quia per eas habent utramque commutationem. uox ad fidem conuersorum per uictimas Christi, et quia dicturi erant se commutandos, ostendit prius unde commutentur, cum dicit:

¬ªDeus repulisti nos.¬´ Ab ameno loco illo, in quo primum patrem nostrum constitueras: ¬ªet destruxisti nos¬´ faciendo mortales et passibiles, quod antequam peccasset Adam, non erat: et hoc non tua culpa, sed nostra, qua ¬ªiratus es¬´ nobis propter  peccatum precedens: ¬ªet¬´ tamen ¬ªmisertus es nobis¬´ modo per incarnationem Filii. Unde alibi dicitur : ¬ªCum iratus fueris, misericordie recordaberis.¬´ Ostendit quomodo sit misertus, quia ¬ªcommouisti terram,¬´ id est terrenos ab errore, ¬ªet conturbasti eam¬´ ad penitentiam, et sicut cepisti, o Domine, ita perfice, ¬ªsana contritiones eius,¬´ id est, remoue ab ea miserias eius quas sustinet, de quibus dixit: Destruxisti nos, et hec sanatio fiet in communi resurrectione, uel sana contritiones, id est peccata, pro quibus habet cor contritum, et iustum est ut sanes ¬ªquia¬´ ipsa ¬ªcommota est¬´ gratia commouente per liberum arbitrium.

 ¬ªOstendisti.¬´ Et licet peccata per commotionem dimissa sint, tamen non statim ad requiem eos colligis, sed tribulationibus, quibus purgentur, exponis. Commouisti, per hoc quod non solum ¬ªostendisti¬´ sola cognitione, sed ipsa rei experientia ¬ªpopulo tuo dura,¬´ id est grauissimas tribulationes. uel, ostendisti exemplo et predicatione populo, qui debent te imitari, debere dura pati: ¬ªet potasti nos,¬´ id est delectari nos fecisti, quasi in bono potu, ¬ªuino,¬´ id est tribulationibus, que dicuntur uinum, quia bene purgant uulnera peccatorum, sicut uinum uulnera carnis, uino dico non dulcedinis, sed ¬ªcompunctionis,¬´ quia per illud ab omni parte compungimur.

¬ªDedisti.¬´ Dico potasti populum uino compunctionis  ¬ªet metuentibus te dedisti significationem,¬´ scilicet presentes istas tribulationes, indicantes et significantes eis, ¬ªut fugiant a facie,¬´ id est a uindicta Dei, quam in facie habent, et quam quasi presentem considerant, a facie dico ¬ªarcus,¬´ id est diuine Scripture, scilicet quam uindictam minantur uetus et Nouum Testamentum; presentes enim tribulationes, quas pro ueteri peccato sustinemus, nobis significant, quod si hic in peccato permanebimus, in futuro iudicio grauissime puniemur. uel per significationem diuinam Scripturam possumus intelligere, que nobis proposita est ut sequamur. uel significationem uexillum erucis possumus accipere, quod nobis indicat, ut fugiamus a facie arcus: ideo etiam adhuc ante populum portatur, ut nobis signum sit,  ne Redemptoris nostri passionem fugiamus: quia ¬ªsi compatimur, et conregnabimus .¬´ Ideo dedisti significationem, ¬ªut liberentur dilecti tui¬´ facti ab eterna pena. Ecce per miserias huius uite certificat futuram commutationem, que uidebantur repugnare. Incipit secunda pars. Dico ut liberentur, et, ¬ªo Domine, libera,¬´ et hoc est ¬ªsaluum fac populum timentem te,¬´ in ¬ªdextera tua,¬´ id est, in potioribus bonis tuis, scilicet in eterna beatitudine ¬ªet¬´ de hoc ¬ªexaudi me¬´ quia sine intermissione oro, uel ideo ingeminat, quia res magna est.

¬ªDeus.¬´ Dico ¬ªsaluum fac,¬´ et bene dico, quia securus sum inde, quia ¬ªlocutus est in sancto Deus,¬´ id est in Filio suo, in quo promisit hanc saluationem,  de qua locutio est. Ego populus fidelis ¬ªletabor et partibor Sichimam,¬´ id est, disponam humeros, imponendo onera, secundum quod humeri sustinere possunt, alios presbyteros, alios diaconos faciendo, et cetera. Sichimus namque humerus interpretatur ¬ªet conuallem tabernaculorum,¬´ id est Iudeos qui ideo intelliguntur per conuallem tabernaculorum, quia Iacob fugiens Laban auunculum suum, requieuit cum ouibus suis in conualle tabernaculorum . Quem locum uocauit conuallem tabernaculorum, quia ipse ibi primum tabernacula sua fixit: et per Iacob et familiam suam intelliguntur Iudei, qui sunt nati ex Iacob: ¬ªmetibor,¬´ id est, quosdam assumam, quosdam reiiciam.

 ¬ªMeus est Galaad,¬´ id est aceruus testimonii, scilicet multitudo martyrum. Galaad namque ¬ªaceruus testimonii¬´ interpretatur, sic enim uocatus est cumulus lapidum, quem fecerunt Iacob et Laban in signum federis. Per aceruum habemus multitudinem, per testimonium martyres, qui passione sua Christi passionem testificantur. Martyr enim Grece, testis Latine dicitur, et ille Galaad est meus, id est mee societatis, qui mecum ibit ad Deum; ¬ªet Manasses,¬´ id est obliuio, scilicet qui oblitus est prioris status ¬ªest meus.¬´ Unde alibi: ¬ªObliuiscere populum tuum, et domum patris tui :¬´ ¬ªet Ephraim,¬´ id est fructificantes, est ¬ªfortitudo capitis mei,¬´ id est Christi. Per illos enim Christus nunquam debilis, sed fortis apparet. uel ¬ªcapitis  mei,¬´ id est sustentatio mentis mee. Cum Ioseph esset in Aegypto, nato Manasse, dixit: Iam sum oblitus priorum dolorum. et ideo dictus est, Manasses, id est obliuio. Nato Ephraim dixit: ¬ªIam fructificaui in terra aliena ,¬´ et ideo dictus est Ephraim, id est fructificatio.

¬ªIuda rex meus,¬´ id est Christus, qui nasciturus est de genere Iuda, est rex meus: ¬ªMoab,¬´ id est gentilis populus, est ¬ªolla,¬´ id est refectio ¬ªspei mee,¬´ id est in quo spero refectionem. uel ¬ªolla spei mee,¬´ id est probatio, in qua spero, quod nunquam deficiet, sicut olla fortis, que posita in igne probatior et fortior redditur. Moab abutens lege interpretatur, uel ex patre, populus autem abutebatur lege, quia contra legem erat natus. Loth enim a filiabus inebriatus,  cum utraque coiit, et ab una Moab, et ab alia Amon genuit, et a Moab dicti sunt populi Moabite, et ab Amon, Amonite. Ostendit qualiter gentes erunt sue, scilicet per predicationem Euangelii: et hoc est: ¬ªExtendam calceamentum meum,¬´ id est Euangelicam doctrinam, quia ea calceata est Ecclesia, ut possit transire spineta et lutosa loca, scilicet quecunque. Unde Apostolus: ¬ªCalceati pedes in preparatione Euangelii pacis ,¬´ hoc, inquam, calceamentum extendam ¬ªin Idumeam,¬´ id est in terrenitatem gentilium, ut per hoc Euangelium contrita terrenitate, faciam Moab meam ¬ªmihi etiam alienigene,¬´ id est illi qui, licet mihi corporaliter adhereant, tamen mente alieni sunt, sicut hypocritie ¬ªsunt mihi subditi.¬´ Postquam fideles,  qui loquuntur, ¬ªsaluum fac dextera¬´ dixerunt, dixerunt etiam quod secum multos aggregarent, addunt, quod ab ipso Deo deducuntur in munitam ciuitatem, ubi accipient secundam commutationem. Continuatio: Hoc Deus promisit, sed ¬ªquis¬´ est tam potens, ut ¬ªdeducet me in munitam ciuitatem?¬´ id est in supernam Hierusalem et ¬ªquis deducet me usque in Idumeam,¬´ id est in gentilitatem, ut multi ex gentibus mihi incorporentur, et ambietur ciuitas societate membrorum?

¬ªNonne tu, Deus,¬´ deduces, ¬ªqui¬´ tamen sicut uidetur ¬ªrepulisti¬´ permittendo tribulari ¬ªnos.¬´ Repulisti nos, ¬ªet ulterius non egredieris in uirtutibus nostris,¬´ o ¬ªDeus,¬´ id est, in exercitibus nostris,  quia neque hodie iubet congregari exercitum, neque prebet manifestum auxilium, sicut fecit antiquis patribus. Tu non egredieris, ut uiuas corporaliter, neque nos petimus, sed ¬ªda nobis auxilium de tribulatione,¬´ scilicet ut tribulationes immisse auxilientur nobis, et perducant ad ciuitatem munitam; et salutem hominum non petimus, quia ¬ªuana salus hominis,¬´ id est transitoria, si sit ex homine. Dico, salus est uana, et ideo ¬ªin Deo faciemus uirtutem,¬´ id est ponemus spem uirtutis nostre in Deo, et non in salute hominum, uel in mundanis, quia omnia ei, et nichil boni nobis tribuamus, ¬ªet ipse ad nichilum deducet tribulantes nos.¬´ uel si inducatur ab Ecclesia Christus, loquens: Deus locutus est in sancto suo,  hoc scilicet: Letabor de resurrectione per me facta, et partibor Sichimam et conuallem tabernaculorum metibor. Meus est Galaad, meus est Manasses, et Ephraim, id est fructificans, est fortitudo capitis mei, id est mee diuinitatis; in illis non infirmatur caput meum, sed suauiter quiescit. Iuda, id est confitens, est rex meus, quem ego constituam regem, et extendam calceamentum meum, id est humanitatem meam, qua fuit calceata diuinitas, in Idumeam, faciendo eam ibi annuntiari. Quis deducet? quandoquidem Christus hec bona facit mihi, ego qui deducet me in ciuitatem munitam? et cetera.



IN PSALMUM LX. TITULUS. In finem in hymnis psalmus Dauid.

¬ªExaudi, Deus, deprecationem meam.¬´ Psalmus  iste dirigit in finem, habitus in hymnis, in laudibus scilicet, Dauid, id est Christi. In hoc enim psalmo totus ostenditur populus a cunctis partibus mundi, per omnes successiones clamare ad Dominum Christum. Ostendit etiam, quod per Christum ad eamdem hereditatem, quam ipse Christus habet, ille populus peruenit. Materia est fidelis populus, qui. Modus est quod in prima parte ostendit se clamare ad Christum ut dictum est. Et secunda parte, que incipit. ¬ªQuoniam tu, Deus meus, exaudisti orationem meam:¬´ ostendit se Christi hereditatem habere. Intentio est, contra illos, qui dicebant Christum esse paucorum, ostendere Christum esse regem uniuersorum. Incipit ab oratione sic: ¬ªExaudi, Deus, deprecationem meam¬´ de remotione malorum, ¬ªet orationi mee¬´  facte de impetratione eterne uite ¬ªintende¬´ intentum te prebe: quia res magna est, opus est magna intentione.

¬ªIntende¬´ dico, quia ¬ªclamaui,¬´ id est irremissa cordis extensione peregi ¬ªad te¬´ habendum ¬ªa finibus terre,¬´ id est, de omnibus finibus terre, ¬ªdum anxiaretur cor meum¬´ siue exteriori, siue interiori tribulatione, et me clamantem ex necessitate ¬ªexaltasti¬´ liberando a malis, conferendo iustitiam. Me dico positum ¬ªin petra¬´ in Christo firmatum per fidem, in quo securus sum, sicut aliquis positus in munitissima petra. uel ¬ªin petra,¬´ id est in constantia.

Et me ita exaltatum, ¬ªdeduxisti me¬´ de uirtute  in uirtutem, et non sine merito, ¬ªquia factus es spes mea, turris fortitudinis¬´ ad quem si refugiam, inueniam fortitudinem, ¬ªa facie inimici,¬´ id est ab omni impugnatione inimici.

Postquam ostendit quod de uniuersa terra populus clamaret ad Deum, ostendit quod faciet per omnes successiones. Continuatio: ¬ªTu es spes mea, turris fortitudinis,¬´ et ideo ¬ªinhabitabo in tabernaculo tuo,¬´ id est in Ecclesia, in qua militatur tibi ¬ªin secula,¬´ id est quandiu durabit in istud seculum, et sicut modo protegor, sic semper ¬ªprotegar in uelamento,¬´ id est in obumbratione ¬ªalarum tuarum,¬´ id est clementie et potentie tue.

¬ªQuoniam.¬´ Hic incipit secunda pars. ¬ªHic protegar in uelamento,¬´ et tandem dabis ¬ªhereditatem  timentibus nomen tuum:¬´ non dico dabis, sed ex nimia securitate dico ¬ªdedisti.¬´ Et ideo certus sum de securitate, ¬ªquoniam tu, Deus, exaudisti orationem meam,¬´ scilicet, exaudies quando dabis, et etiam exaudisti, conferendo mihi uirtutes.

¬ªDies super dies.¬´ Dico hereditatem dabis, scilicet ¬ªdies super dies regis,¬´ id est Christi, quos habemus in hac uita, adiicies nobis dies eternos, quos modo Christus habet, et super annos regis, quos habemus in hac uita, ¬ªadiicies annos eius,¬´ id est eternos annos, quos modo Christus habet. In hac uita habet dies, quos Christus habuit, qui imitatur iustitiam eius, hos autem habent, qui non habent annos, sicut Hippolytus, qui non uixit in fide, nisi tres dies, et aliqui similiter, et propter hoc subdit  annos: annos dico adiicies, quos ipse Christus habet ¬ªusque in diem generationis et generationis,¬´ id est iudicii, quando fiet generatio corporis et anime. uel, generationis et generationis, id est semper. Alia enim translatio habet in seculum seculi.

¬ªPermanet.¬´ Dico quod dies regis adiicies, quos habere non est parum: quia rex ille cum tota familia sua ¬ªpermanet in eternum,¬´ id est dies eius eterni sunt. Adhuc eternitatem illam commendat. Dico permanet in eternum, nec hoc in uili loco, imo ¬ªin conspectu Dei ¬´ quia semper presentia eius fruitur, et adhuc eternitatem commendat, quia ibi nullus requiret misericordiam, quia ibi nullus miser erit. Iterum alia commendatio: Quia ibi nullus requiret ueritatem, quia omnes ibi perfectam habent  cognitionem, et hoc est quod sub interrogatione ponit, ¬ªmisericordiam et ueritatem quis requiret?¬´

Hic ponit pro supradictis laudem. Continuatio: ¬ªEt quia hec mihi facies, o Deus,¬´ ideo ¬ªpsalmum dicam nomini tuo,¬´ id est bene operabor, ad ampliandum nomen tuum, et hoc ¬ªin seculum seculi,¬´ id est quandiu durabit seculum istud, et sic, ¬ªut reddam uota mea de die in diem,¬´ id est assidue, ut nullum diem intermittam, quin operer ad laudem tuam.



IN PSALMUM LXI. TITULUS In finem pro Idithun psalmus Dauid.

¬ªNonne Deo.¬´ Psalmus iste conuenit Dauid et  ceteris iustis, habitus pro Idithun, id est pro transilientibus dirigens in finem, id est in Christum. Materia sunt transilientes tales, qui nulla persuasione, uel tribulatione possunt impediri, quin saltum suum perficiant, scilicet quin terrenis dimissis, ad sola celestia tendant. Modus: In prima parte ostendit se non posse impediri, quin saltum suum perficiat, increpando malos, qui uolunt eum, siue persuasionibus, siue tribulationibus impedire. In secunda parte, que incipit: uerumtamen Deo: admonet seipsum et alios, ut Deo subiecti sint. In tertia parte, que incipit: uerumtamen uani filii hominum, increpat malos de nequitia sua. Intentio est nos admonere, ut nulla tribulatione impediamur, quin a terrenis ad celestia transiliamus. Ac si dicat, increpando  malos: uos uultis impedire me ne saliam, sed frustra, quia ¬ªnonne erit Deo subiecta anima?¬´ id est obediens, et eius mandata custodiens? Anima dico, ¬ªmea,¬´ id est mee potestatis, quia; licet quandoque corpus sit uestre potestatis, tamen anima nunquam nisi mee potestatis erit. uere subiecta, et debet, ¬ªab ipso enim,¬´ scilicet Deo Patre, est ¬ªsalutare meum,¬´ id est Christus, qui meus Saluator est.

Nam et ipse. Et bene debet subiecta ei esse anima mea a quo mihi illud salutare est, ¬ªnam ille¬´ a quo procedit, et ille qui procedit, ¬ªDeus meus est, et salutaris meus¬´ quia per assumptam humanitatem me saluauit, ¬ªet susceptor meus,¬´ quia me suscepit de uilitate peccati, ducendo ad dignitatem iustitie: et  ideo ¬ªnon mouebor amplius,¬´ id est licet aliquando motus fuerim, tamen ulterius non mouebor.

Et quando quidem talem habeo Saluatorem, a quo amplius non mouebor, ergo, o stulti, ¬ªquousque¬´ id est quandiu ¬ªirruitis in hominem¬´ exteriorem, scilicet irrationabiliter impetum facitis, quia licet corpus possitis affligere, non potestis tamen animam tangere, et non solum ita irruitis, ut bona nobis exteriora auferatis, sed uos ¬ªuniuersi interficitis ipsos,¬´ et hanc sententiam approbat alia translatio, que dicit: interficitis uniuersos. uel sic: uos irruitis in hominem, et uniuersi interficitis uos interius, quia cum bonis malum facitis, uosipsos interficitis, irruitis dico, ¬ªtanquam parieti inclinato,¬´ quia sicut paries inclinatus pronus est ad ruinam,  sic putatis nos pronos ad ruinam, tanquam omni destituamur auxilio, ¬ªet macerie depulse,¬´ quia sicut maceria in seipsa fragilis est, quia sine cemento est, si depulsa est, prorsus in ruinam imminet, sic nos putatis esse sine omni colligatione et pronos funditus ad ruinam.

Nos enim non sumus inclinatus paries, uel maceria. ¬ªuerumtamen¬´ non ideo cessant mali, sed potius ¬ªcogitauerunt repellere¬´ a me, id est auferre mihi ¬ªpretium meum,¬´ id est Deum, quem ego solum peto. Alia translatio habet, honorem meum: sed tamen ego semper ¬ªcucurri¬´ per militiam, et uiam istam propositam inflexibilis ¬ªin siti,¬´ id est salutis eorum, quia eam multum sitiebam.

 Continuatio: Cogitauerunt repellere, ita scilicet ¬ªore suo benedicebant,¬´ id est, in ore bonum optabant, ¬ªet corde suo maledicebant,¬´ id est si quid boni dicebant, deceptionis intentione dicebant. hoc uersu ostendit latentem impugnationem. uel sic continuatur: Ipsi interficiunt ipsos uniuersi, sed tamen ideo non cessant ipsi, sed potius cogitauerunt, et cetera.

¬ªuerumtamen Deo.¬´ Pars secunda. Ipsi per tribulationes et per dolos me impugnant, ¬ªuerumtamen subiecta esto, anima mea, Deo,¬´ hoc est, noli propter persecutiones, iniurias, tribulationes et reliqua mala tibi iniuste illata, deficere, et a Dei mandatis desciscere, ut uel sis impatiens, uel in uitia relabaris, sed eius dicto sis audiens, et debes, quoniam  non ex me, sed ¬ªab ipso est patientia mea,¬´ quia non possem pati, nisi ipse faceret.

Et iterum. Ideo debes esse subiecta anima, quia ¬ªipse est Deus meus et Saluator meus¬´ qui me suscepit per humanitatem redimendo: ¬ªet¬´ etiam ¬ªadiutor meus,¬´ ad bene operandum, et ¬ªideo non emigrabo¬´ ut recedam ab eo, transeundo ad alienum deum.

Non emigrabo, quia in eo est mihi omnis sufficientia, et hoc est ¬ªin Deo est salutare meum,¬´ id est per Deum habeo saluationem, ¬ªet gloria mea,¬´ id est per ipsum habeo gloriam eterne uite: et ipse est ¬ªDeus auxilii mei,¬´ id est auxiliatur mihi ad bene operandum, et quod singula enumerem? uniuersa ¬ªspes mea in Deo est.¬´

 Et quandoquidem talis est, ¬ªomnis congregatio populi sperate in eo,¬´ et ut possitis secure sperare, ¬ªeffundite corda uestra,¬´ id est euacuate corda uestra ab omni sorde, ut sint ¬ªcoram illo,¬´ id est in beneplacito ipsius, quia si non habent cor euacuatum, et sperant, non est spes, sed presumptio. Dico sperate, quia ¬ªDeus adiutor noster,¬´ scilicet ducens nos ¬ªin eternum.¬´

¬ªuerumtamen.¬´ Hic incipit tertia pars. Continuatio: Deus est adiutor suorum, ¬ªuerumtamen filii hominum¬´ hoc non attendunt, sed sunt ¬ªuani,¬´ id est dediti uanitatibus; sunt etiam ¬ªmendaces in stateris,¬´ id est in ponderibus, quod falsum pondus uendunt in argento, et in pipere, ad hoc ¬ªut ipsi decipiant de uanitate sua, id est per uanitatem suam,  perseuerantes in idipsum¬´ uanitatis, id est de uanitate ad uanitatem tendentes. uel mendaces in stateris sunt, in libra iustitie, quia se tales ostendunt, quasi omnia ponderent eque, id est in omnibus equitatem custodiant, sed quia alii sunt interius, quam se simulent exterius, ueluti barbati, ad hoc ut ipsi alios de uanitate decipiant, scilicet, per uanitatem suam ducendo eos in idipsum uanitatis, ut secum eos malos constituant.

uos filii hominum estis ita uani, sed dimittite uanitatem uestram, et hoc est: ¬ªNolite sperare in iniquitate,¬´ et hanc iniquitatem per partes exsequitur, et etiam si pauperes estis, ¬ªnolite concupiscere rapinas¬´ nec diuitias diligatis, et hoc est: ¬ªdiuitie si  affluant, nolite cor apponere.¬´ Non prohibet habere diuitias, sed non amare: potest enim habere eas, qui conuenienter distribuit.

Semel ideo nolite hec mala facere, quia Deus habet potestatem puniendi malos, et remunerandi bonos, et hoc est: ¬ªquia potestas Dei est¬´ ad puniendos malos, ¬ªet tibi, Domine, misericordia¬´ qua iustos remuneres: et hoc ostendit per effectus: uere est tibi potestas et misericordia, ¬ªquia tu reddes unicuique iuxta opera sua¬´ et quasi aliquis queret. Tu modo scis in Deo esse misericordiam et potestatem? dicit se hoc ex ipsius Dei consilio cognouisse, dicens: ¬ªDeus locutus¬´ scilicet omnia creans, locutus est nobis, dico locutus est ¬ªsemel,¬´ id est immutabiliter omnia creauit, et ego transiliens,  raptus ad consilium eius, ibi ¬ªaudiui,¬´ id est intellexi ¬ªhec duo,¬´ scilicet quia misericordia et potestas est ibi, etc.



IN PSALMUM LXII. TITULUS. In finem psalmus Dauid, cum esset in deserto Idumee.

¬ªDeus, Deus meus.¬´ Dauid historialiter fugiens Saulem, uenit in desertum Idumee, intellexitque in hac figura Ecclesiam positam in deserto huius uite, ubi nichil est, nisi terrenitas, de quo significato cantauit hunc psalmum. Psalmus iste conuenit Dauid prophete cum omnibus iustis, cum ipsa Ecclesia est in deserto Idumee, id est huius uite. Modus est: In prima parte ostendit se admonitam per desertum  huius uite, ad Deum omni desiderio festinare. In secunda parte, que incipit: Si memor fui tui: ostendit securitatem in hoc deserto per ipsum Deum. Intentio est, ut solum Deum eligant admonere.

uox Ecclesie totius, sic dicentis: Ego posita ¬ªin terra deserta, inuia et inaquosa, uigilo,¬´ id est, omni studio dimitto mala, et facio bona ad te habendum; et hoc ¬ªde luce,¬´ id est, ex quo habui cognitionem tui, que est causa uigilie mee et in hac luce maxime possumus intelligere illuminationem per ressurrectionem. Ad te dico o ¬ªDeus¬´ creator omnium, et ¬ªDeus meus¬´ ex magna familiaritate. Cum bis ponit, Deus, ostendit se habere magnum ad Deum desiderium.

¬ªSitiuit.¬´ Ideo uigilo, quia ¬ªanima mea¬´ hic affecta  multis desideriis, sicut ira, et aliis similibus, ¬ªsitiuit in te¬´ uenire fontem uiuum, in quo inueniet plenam refectionem, et ¬ªcaro mea¬´ sitiuit hoc idem ¬ªtibi,¬´ id est ad laudem tuam: et hoc ¬ªmultipliciter,¬´ id est multo amplioribus causis, quam anima, subiacet enim amplioribus miseriis, scilicet, fami, siti, frigori et aliis huiusmodi.

¬ªIn terra.¬´ Propter hoc ad te sitiui, quia sum ¬ªin terra,¬´ id est in seculo, terra dico ¬ªdeserta¬´ quantum ad se, omni bono, ¬ªinuia et inaquosa¬´ ex se nullo modo irrigata, ut sit habilis ad fructum ferendum, et ideo ¬ªapparui tibi,¬´ id est talem me paraui, quem tu debes respicere, per hoc scilicet, quod sum ¬ªin sancto¬´ proposito, ¬ªut uiderem¬´ in  patria ¬ªuirtutem tuam et gloriam tuam¬´ id est Christum Filium tuum, qui est uirtus et sapientia Patris.

¬ªQuoniam.¬´ Quam ueritatem debeo querere ¬ªquoniam misericordia tua melior est¬´ non dico super unam uitam, ¬ªsed super uitas,¬´ non tantum super uitam pauperis, sed etiam super uitam diuitis, et non tantum super eam si breuis est, sed etiam quantumcunque longissima, et ideo ¬ªlabia mea laudabunt te.¬´

Et sicut laudabo te uoce, ¬ªsic benedicam te in uita mea,¬´ id est in operibus meis, et ¬ªin nomine tuo,¬´ id est in honore tuo ampliando, ¬ªleuabo manus meas¬´ exteriores et interiores: exteriores enim signum sunt interiorum.

 ¬ªSicut.¬´ Facio quantum possum, et utinam plus possem: sic ¬ªrepleatur anima mea, sicut adipe:¬´ non adipe carnali, sed significatio adipis: ¬ªet¬´ sicut ¬ªpinguedine,¬´ id est non pinguedine corporali, sed significatio pinguedinis. Adeps proprie pinguedo interior est, que est circa uitalia, ut reticulum, et cetera, pinguedo que est in membris exterioribus, ut in pectore, que cremabantur Deo in sacrificiis ueteris legis. Per adipem significamus scientiam boni et mali, que est in anima, qua optat repleri fidelis anima, ut digne possit laudare Deum, non enim placeret deo macra anima, sicut nec macra caro dicebatur placere. Per pinguedinem accipimus alacritatem ipsius anime, que facit corpus alacriter bene operari: ¬ªet¬´ tunc ¬ªlaudabit te os meum  labiis exsultationis,¬´ id est uoce exsultanti. Alia translatio habet, ¬ªlabia mea laudabunt nomen tuum.¬´

¬ªSi memor fui.¬´ Incipit secunda pars. Continuatio: Laudabit te os meum, quia tu fuisti et eris adiutor meus, et te adiutore, fui memor tui in prosperitate, et hoc est: ¬ªsi memor fui tui super stratum meum¬´ id est in prosperitate, que est quasi stratum et suauis lectus, quia facit homines in se dormire et sibi adherere, et si ibi fui tui memor, cum illa prosperitas me excecaret, tunc ¬ªmeditabor in te,¬´ id est assidue memor ero tui existens ¬ªin matutinis,¬´ id est in illuminationibus, quas mihi conferes, quod matutinum ego habeo, ¬ªquia fuisti adiutor meus.¬´ Ecce iam ostendit Ecclesia se esse  securam in deserto, per adiutorium Dei.

Ei ideo quia fuisti adiutor, ¬ªexsultabo¬´ ego ¬ªin uelamento,¬´ id est in refrigerio ¬ªalarum tuarum,¬´ id est quod mihi facient ale tue. Ideo exsultabo, quia ¬ªanima mea adhesit¬´ tibi omni uoto et affectione te solum expetens, non ita ut precedat te ueluti Petrus, cum dixit Domino: Propitius esto tibi, Domine, ne fiat istud tibi, dixit ei Dominus: ¬ªuade retro, Satanas ¬´ sed ita, ut sit ¬ªpost te¬´ id est ut te sequatur assidue, et quia sic adhesit, ideo ¬ªdextera tua,¬´ id est propitiatio tua, uel filius tuus ¬ªme suscepit in magnam dignitatem, a deiectione, in qua eram propter peccata.

Ego Ecclesia ita sum suscepta ¬ªipsi uero,¬´ id est  mali illi est  positum ad significantiam, ¬ªquesierunt¬´ perdere ¬ªanimam meam,¬´ sed hoc ¬ªin uanum¬´ quia nichil profuerunt, sed potius sibi nocuerunt, quia per hoc ¬ªin inferiora terre introibunt,¬´ scilicet, in infernum, sicut Dathan et Abiron uiui absorpti sunt , ¬ªet tradentur in manus gladii,¬´ id est in potestatem uindicte, et ¬ªerunt partes uulpium,¬´ id est demonum, qui assimilantur uulpibus propter dolum. uel ¬ªerunt partes uulpium,¬´ id est dolosorum, scilicet, erunt de numero eorum.

Illi ita damnabuntur, ¬ªrex uero¬´ noster cum suis ¬ªletabitur in Deo¬´ securus de eterno bono, et ¬ªomnes qui iurant in eo,¬´ id est qui firmissimum sibi promittunt et persoluunt obsequium, ¬ªlaudabuntur,¬´  id est laudabiles erunt apud omnes, ideo ¬ªquia os loquentium¬´ contra eos in hac uita ¬ªiniqua, obstructum est¬´ quia iam nichil potuerunt loqui



IN PSALMUM LXIII. TITULUS. In finem psalmus Dauid.

¬ªExaudi, Deus, orationem meam.¬´ Iste psalmus conuenit Dauid, id est Christo, qui hic loquitur: dirigens in finem. Christus est materia passus et glorificatus: breuiter enim tangit de passione et glorificatione. Modus: In prima parte describit malitiam Iudeorum, et orat liberari ab eis, et affirmat quod liberabitur. In secunda parte, que incipit: Sagitte paruulorum, ponit irrisionem stultitie eorum. Intentio est, admonere Iudeos, ut cessent a nequitia,  et sicut in ceteris psalmis, ubi de passione agit, ab oratione incipit, sic hic cum dicit:

¬ªExaudi, Deus, orationem meam¬´ de bonis obtinendis, et ¬ªcum¬´ ego ¬ªdeprecor, eripe animam meam.¬´ Non dico a timore mortis, sed a ¬ªtimore inimici,¬´ id est, ita libera me, ne ego cedam inimicis propter timorem.

¬ªProtexisti me a conuentu malignantium¬´ et certus sum quod eripies, quia ¬ªprotexisti me a conuentu maligantium¬´ id est a collectione de me male cogitantium, ¬ªet etiam a multitudine operantium iniquitatem¬´ id est qui mihi mala actualiter inferunt.

¬ªQuia.¬´ Enumerat nequitias Iudeorum. Bene dico, operantium iniquitatem, ¬ªquia¬´ ipsi ¬ªexacuerunt  ut gladium linguas suas¬´ quia sicut gladius acuitur ut magis incidat, ita acutissime cogitabant quid peius possent dicere in eum, ut cum dicerent: Crucifige eum, et alia manifesta. Et ¬ªintenderunt arcum,¬´ id est dolos ¬ªparauerunt,¬´ scilicet ¬ªrem amaram¬´ ut cum quesierunt quomodo a discipulo traderetur, et ab ipsis crucifigeretur Romanis, cum a iudice Romano damnaretur, ad hoc scilicet intenderunt ¬ªut sagittent,¬´ id est interficiant ¬ªimmaculatum¬´ id est meipsum, qui sine omni labe peccati eram, et hoc ¬ªin occultis¬´ quantum ad cogitationem eorum.

¬ªSubito.¬´ Intendunt ut sagittent, ¬ªet sagittabunt eum¬´ quem uolunt, scilicet me ¬ªsubito,¬´  id est occulte, me scilicet nesciente, quantum ad stultam opinionem eorum, ¬ªet¬´ me mortuo ¬ªnon timebunt¬´ penam pro nequitia illa, et certum est quod sagittabunt, quia ¬ªfirmauerunt sibi,¬´ id est apud se ¬ªsermonem nequam¬´ de morte mea: ut cum prophetans Caiphas, dixit: ¬ªExpedit ut unus moriatur homo pro populo .¬´

¬ªNarrauerunt.¬´ Firmauerunt sibi sermonem nequam, et postea ¬ªnarrauerunt,¬´ id est apud se pertractauerunt ¬ªut absconderent laqueos,¬´ ut cum fecerunt eum a discipulo tradi, et a Pilato iudicari et similia: ¬ªet¬´ postea ¬ªdixerunt¬´ apud seipsos: Quam bene excogitauimus, ¬ªquis uidebit¬´ laqueos ¬ªistos?¬´

¬ªScrutati sunt,¬´ id est multo studio inquisierunt  ¬ªiniquitates¬´ ut quomodo possent me in morte detinere, sed ipsi ¬ªscrutantes¬´ non semel, sed ¬ªscrutinio,¬´ id est assidua inquisitione ¬ªdefecerunt,¬´ quia non potuerunt me in morte detinere.

¬ªAccedet.¬´ Isti qui mala querebant, defecerunt, sed homo rationalis, scilicet ¬ªaccedet ad cor altum,¬´ id est ut cor suum erigat ad intelligenda alta, scilicet, consilium Dei. uel cor Dei dicamus, scilicet, accedet homo ut intelligat cor Dei, id est eius secretum consilium. Accedet proprie dicit, quia nullus plene consilium Dei cognoscet. ¬ªAccedet¬´ dico, ¬ªet exaltabitur¬´ apud eum ¬ªDeus,¬´ non quod Deus, quantum ad ipsum est, possit unquam exaltari, sed quantum ad eum, apud quem maior  cognitio de Deo habetur. uel aliter: Ipsi defecerunt, sed tamen homo ille stultus accedet ad cor altum, scilicet ut impleat altum consilium Dei ut me interficiat, sed Deus exaltabitur, me resuscitando. Potest ita legi, et cor altum, quamuis sancti patres non ponunt, sic ipsi querunt mortem meam, ac si ego inuitus sustinerem, sed dominicus homo accedet uoluntarie, et cor altum, id est dispositio Dei, erit cum eo, et exaltabitur Deus.

¬ªSagitte.¬´ Incipit de secunda parte. Benedico defecerunt, quia ¬ªplage eorum,¬´ id est mala que mihi inferunt, ¬ªsunt facte sicut sagitte paruulorum,¬´ quia sicut sagitte paruulorum non nocent, sic nec mala que mihi faciunt: ¬ªet lingue eorum sunt infirmate.¬´ quia cum ante resurrectionem superbe contra Christum  loquerentur, post resurrectionem non tam proterue locuti sunt, et hoc ¬ªcontra eos,¬´ id est ad dedecus eorum, cum ita ostendit eos defecisse plane, suam resurrectionem nobis innuit.

Conturbati sunt. Mali sic defecerunt, et tunc ¬ªsunt conturbati¬´ ad fidem suscipiendam ¬ªomnes qui uidebant eos¬´ scilicet aliqui de omni genere: ¬ªet timuit omnis homo,¬´ sic conturbatus timuit penam pro peccatis.

Et illi tales ¬ªannuntiauerunt opera Dei¬´ incarnationem, natiuitatem, passionem, resurrectionem et similia ¬ªet¬´ illa ¬ªfacta eius¬´ Dei, tandem ¬ªintellexerunt:¬´ et hic notatur, quod prius mysterium Dei diu tractetur quam intelligatur, ubi dicit alios  considerantes malitiam eorum conuersos, ostendit magnam glorificationem Christi.

¬ªLetabitur.¬´ Dixi conturbati sunt, et de hac conturbatione ¬ªletabitur¬´ omnis ¬ªiustus¬´ non in se, sed ¬ªin Domino, et sperabit in eo¬´ uitam eternam: ¬ªet laudabuntur,¬´ id est, laudabiles apparebunt ¬ªomnes recti corde.¬´



IN PSALMUM LXIu. TITULUS. In finem psalmus Dauid. Canticum Aggei et Ieremie, et Ezechielis, de uerbo peregrinationis, et de populo transmigrationis, cum inciperent proficisci.

¬ªTe decet.¬´ Ieremias prophetauit Iudeis, quod propter peccatum captiuarentur, et tandem in terram unde exirent, reuerterentur. Aggeus uero non prophetauit  captiuitatem, sed successit Ieremie, qui mortuus fuit, dum essent Iudei in captiuitate, et ipse Aggeus prophetauit reditum, et fuit in reditu, qui mortuo Nabuchodonosor successit alius rex, qui timens Deum dimisit populum. Per hanc captiuitatem intellexerunt ipsi captiuitatem humani generis, in qua tenentur in Babylone, id est, in confusione peccatorum. Per reditum uero illorum, intellexerunt reditum nostrum in terram promissionis, id est, in supernam Ierusalem. Titulus sic exponitur: Psalmus iste conuenit prophete et aliis redeuntibus; qui psalmus est canticum Ieremie et Aggei, quia exponit nobis illud, unde maxime exsultauerunt Ieremias et Aggeus, siue Zacarias, et ceteri qui hoc intellexerunt, scilicet, reditum humani generis ad  supernam Hierusalem, a qua exulauerant per primi parentis inobedientiam, canticum de uerbo, id est, de exsultatione peregrinationis, id est, peregrinorum: uerbo exsultationis dico, tunc habito, cum illi inciperent proficisci, id est reuerti, Christo duce, ad supernam Hierusalem. uel de uerbo, quod fuit causa peregrinationis, quo diabolus et Eua Ade persuaserunt: secundum hoc habitum cum illi inciperent proficisci, id est, reuerti ad supernam Hierusalem. uel de populo transmigrationis, id est, qui transmigrauerat a perfectione, in qua creatus erat, ad Babyloniam, id est, ad confusionem peccatorum canticum dico tunc habitum de populo, cum ipse populas inciperet proficisci, id est, ad antiquam dignitatem reuerti. Materia sunt ipsi reuertentes,  qui hic loquuntur. Modus: In prima parte ipsi reuertentes cum sua prius exsultatione liberatoris laudem describunt. In secunda parte potentiam reductoris, que incipit: spes omnium finium terre. Intentio est nos admonere, ne desperemus de salute, contra sententiam philosophorum, quibus certum erat, post mortem eternum habere supplicium apud inferos. Et ipsi reuertentes, ex sua reuersione exsultantes, dicunt:

¬ªO Deus¬´ qui noster redemptor es, ¬ªte decet¬´ non lapides, non idola, ¬ªhymnus¬´ non in Babylone, id est in confusione peccatorum, quia non est speciosa laus in ore peccatoris , sed ¬ªin Sion¬´, id est, in Ecclesia, que te speculatur: ¬ªet tibi reddetur  uotum¬´, id est, laus ¬ªin¬´ superna ¬ªIerusalem,¬´ ubi est plena uisio pacis.

Et quia tibi reddetur uotum, ergo o Deus ¬ªexaudi orationem meam¬´ ut possim ad te peruenire: et necesse est ut exaudias, quia non sole anime, sed ¬ªomnis caro ad te ueniet¬´ in iudicio. Hic propheta aperte resurrectionem annuntiat.

Et necesse est ut exaudias, quia ¬ªuerba iniquorum,¬´ id est, diaboli et Eue, qui persuaserunt Ade, ¬ªpreualuerunt super nos¬´ quia nos in peccatum demerserunt ¬ªet¬´ tamen ¬ªtu¬´ Domine ¬ªpropitiaberis impietatibus nostris¬´ condonando eas.

¬ªBeatus quem elegisti.¬´ Dico tu propitiaberis, et ille ¬ªbeatus¬´ erit ¬ªquem tu elegisti¬´, id est, a massa peccatorum separasti, conuertendo ad fidem:  ¬ªet assumpsisti¬´ ad dignitatem, ideo beatus, quia ¬ªinhabitabit in atriis tuis,¬´ id est in celesti Hierusalem, quam dicit atria, propter amplitudinem.

Ideo quoque beatus ¬ªquia replebitur in bonis¬´, id est, spiritualibus bonis ¬ªdomus tue¬´, id est, presentis Ecclesie, sed quia propheta uniuersa intelligit de illis, ideo dicit: ¬ªreplebimur in bonis¬´ quia ¬ªtemplum tuum¬´ scilicet domus illa ¬ªsanctum est,¬´ id est, multam habet sanctitatem, et illud templum est ¬ªmirabile in equitate¬´ quia nulli facit nisi equa.

Quibus bonis, ut possimus repleri, ¬ªexaudi nos, Deus salutaris noster.¬´ Hic incipit de secunda parte. Et bene potes exaudire, tu qui es ¬ªspes omnium  finium terre¬´, id est, hominum positorum in solida terra ¬ªet in mari longe,¬´ id est in remotissimis insulis.

Et per hoc es spes earum, quia tu es ¬ªpreparans¬´ doctrina et inspiratione ¬ªmontes,¬´ id est apostolos ¬ªin uirtute tua,¬´ id est, in constantia illis data, et bene potes preparare, quia tu es ¬ªaccinctus potentia¬´ diuinitatis, que non est longe a te, sed tibi adheret, ¬ªqui¬´ per illos montes ¬ªconturbas profundum maris,¬´ id est, qui sunt in profunda immutabilitate huius mundi, et conturbas ¬ªsonum¬´, id est, sonantes contradictione ¬ªfluctuum eius¬´ maris, id est fluctuantes persecutione.

Dico conturba sprofundum, scilicet ¬ªgentes turbabuntur¬´ ad penitentiam ¬ªet timebunt¬´ penam  pro peccatis ¬ªqui habitant terminos¬´ terre et hoc ¬ªa signis tuis,¬´ id est, per miracula tua et ¬ªdelectabis,¬´ id est, delectabiles tibi facies ¬ªexitus matutini et uespere,¬´ id est exeuntes de aduersitate, scilicet non curantes uel prospera uel aduersa.

Item per hoc turbabuntur gentes, quia ¬ªuisitasti terram¬´ sic ¬ªet inebriasti eam¬´ Spiritu sancto, ¬ªmultiplicasti locupletare eam,¬´ scilicet, locupletationem illius multis ampliasti modis.

Et bene potuisti inebriare, quia ¬ªflumen Dei¬´, id est, misericordia eius ¬ªest repletum aquis,¬´ id est donis, que lauant sicut aqua, et non tantum inebriasti, sed etiam ¬ªparasti cibum illorum,¬´ id est corpus tuum. Bene dico tu parasti, ¬ªquoniam preparatio  eius¬´ cibi ¬ªest ita,¬´ id est, per te solum potest parari.

Et tu, Domine, ¬ªriuos eius¬´ fluminis, id est sanctos apostolos, qui dicuntur riui fluminis, quia a misericordia Dei fluunt, et alios portare possunt, illos ¬ªinebria,¬´ id est, abundare facias donis Spiritus sancti, ¬ªgenimina eius¬´ fluminis, id est, qui sunt generati a misericordia Dei, ¬ªmultiplica¬´ in numero et uirtutibus, ¬ªgerminans,¬´ id est, rudis, de quo alia translatio dicit, qui oritur, ¬ªletabitur in stillicidiis eius¬´ fluminis, scilicet, guttis misericordie Dei, de quibus dicit Apostolus: ¬ªLac dedi uobis potum, non escam .¬´

¬ªBenedices.¬´ Quid per singula curram? Tu, Domine, ¬ªbenedices.¬´ id est, dabis benedictionem, id  est incrementum iustitie in hac uita ¬ªcorone,¬´ id est, glorie: corone dico, id est, ipsis hominibus, qui sunt corona acquisiti in gloria, ¬ªanni benignitatis tue,¬´ id est, temporis, in quo apparuit benignitas tua, scilicet, in tempore gratie. Cum dicit coronam, significat eos esse collectos de omni circuitu terre ¬ªet campi tui,¬´ id est illi boni uiri, qui consistunt in equalitate, ¬ªreplebuntur ubertate¬´ spiritualium donorum.

Et ¬ªspeciosa deserti¬´, id est, gentiles, qui prius erant desertum, modo facti sunt speciosi, ¬ªpinguescent¬´ abundantia gratie ¬ªet colles¬´, id est, altiores uiri, sicuti martyres, ¬ªaccingentur exsultatione¬´ gratie sibi collate.

Et ¬ªarietes ouium¬´, id est, sacerdotes, ductores  ouium, uel gregem ¬ªsunt induti¬´ benedictione Dei, id est ornati multis uirtutibus, ¬ªet ualles,¬´ id est, illi inferiores ¬ªabundant frumento,¬´ id est bonis operibus, ¬ªclamabunt¬´ etiam ad Dominum semper et non discordantes, ¬ªetenim hymnum dicent¬´: quia omnes bene operando Deum glorificant.



IN PSALMUM LXu. TITULUS. In finem canticum psalmi resurrectionis.

¬ªIubilate Deo omnis terra.¬´ Psalmus iste conuenit Dauid prophete, qui et hic loquitur, dirigens in finem, qui dicitur canticum psalmi. Propterea dicitur psalmus, quia admonet nos ad bonam operationem, scilicet, proposita resurrectione Christi, monet bene operari, ut et nos ad eamdem ueniamus.  Canticum ideo dicitur, quia proponit nobis rem, unde maxime nobis sit exsultandum, scilicet, resurrectionem Christi: quia nos quoque reddit de nostra resurrectione securos. Quam resurrectionem preuidens Esdras propheta in Spiritu sancto, sic intitulauit hunc psalmum, canticum psalmi resurrectionis, id est, agens de resurrectione. Huiusmodi titulus procedit ex figura illius, ubi de recitatione psalmorum precedebat psalmus in melodia chordarum, que melodia, significabat exsultationem. Non enim sufficiebat eis sola uoce cantare, sed exsultationem suam uiua uoce exprimere. Materia est resurrectio Christi. Modus: In prima parte omnes gentes monet, exsultare de illa resurrectione, que preponitur eis certum  indicium sue resurrectionis. In secunda parte monet nos intelligere ea que Deus fecit antiquis patribus, in se completa esse, que incipit: uenite et uidete opera. In tertia parte monet nos patienter ferre tribulationes, quas Deus infert ad purgationem et probationem, quia tandem nos ducet Deus in refrigerium, que incipit: ¬ªBenedicite gentes.¬´ In quarta parte monet nos exemplo suo esse securos de exauditione, que incipit: uenite, audite. Intendit gentes spiritualiter amouere a desperatione, et certos facere de resurrectione.

Preuidens propheta Christi resurrectionem, admonet gentes inde exsultare, dicens: ¬ªOmnis terra,¬´ id est, gentes de quacunque terra ¬ªiubilate Deo,¬´ id est, tantam letitiam mente concipite, ad quam  exprimendam nulla uox sufficiat, et ¬ªpsalmum dicite nomini eius¬´ bene operando, et non tantum bene operamini, sed ¬ªetiam date gloriam,¬´ id est, aliis annuntiate eum esse gloriosum, non laudem nostram, sed laudem ipsius, et hoc est: ¬ªlaudi eius.¬´ Unde Apostolus: ¬ªQui gloriatur, in Domino glorietur .¬´

Dico date, et hoc non tantum facite, sed ¬ªdicite Deo¬´ et hoc dicere est, corde, uoce et opere: istud scilicet dicite Deo: O ¬ªDomine, quam terribilia sunt opera tua¬´ quod cum Deus esses, factus es homo, passus, et mortuus, et resurrexisti, et hec omnia terribilia sunt impiis: et, quam terribilia, id est, ualde terribilia, quia nemo ualet inde modum concipere, et quamuis sint ita terribilia, tamen ¬ªinimici  tui,¬´ id est Iudei, ¬ªmentientur¬´ negando te Filium Dei, etc., et hoc ¬ªtibi¬´ ad honorem tuum, quia quanto magis de Deo mentiebantur, tanto ipse gloriosior apparebat, quia per improperia Iudeorum creuit nomen Christi, et hoc non tantum quando uirtus eius non apparebat, sed ¬ªin multitudine uirtutis tue,¬´ id est quando uirtus tua potior apparebit, sicut in resurrectione negauerunt eum resurrexisse, dicentes a discipulis sublatum esse, et etiam cum dicerent: ¬ªIn Beelzebub principe demoniorum eiicit demonia .¬´

Inimici mentientur de te, sed loco eorum ¬ªomnis terra,¬´ id est, omnes gentes, ¬ªadoret te et psallat tibi,¬´ id est, bene operetur ad honorem tuum: et aliis ¬ªpsalmum dicat,¬´ id est, predicet suam operationem,  ut sui exemplo alii operentur, et hoc non sibi, sed ¬ªnomini tuo¬´, id est, ad honorem tuum.

¬ªuenite.¬´ Pars secunda. Dico terribilia sunt opera tua, que opera ut intelligatis, ¬ªuenite¬´ per fidem uos gentes longinque a fide, ¬ªet uidete,¬´ id est, intelligite ¬ªopera Dei¬´ que ipse fecit antiquis patribus, in uobis esse completa: qui Deus est ¬ªterribilis:¬´ uel Dei terribilis ¬ªin consiliis¬´ habitis, et impensis ¬ªsuper filios hominum.¬´ Super ideo dicit, quia de supernis uenerunt consilia illa, quibus liberati sunt filii hominum. Consilia ista fuerunt, quibus Deus excecauit Iudeos, ut plenitudo gentium intraret.

Ecce opera. ¬ªQui¬´ Dominus ¬ªconuertit mare¬´  Iudeis uenientibus ¬ªin aridam,¬´ id est, in solidam terram: et ista conuersio completa est in baptismate. Conuertitur enim mare, id est homines amari, et fluctuantes in amaritudine huius mundi, per aquas baptismi, in aridam, cum omnis amaritudo peccati abluitur. Arida terra restituta est, quando Ecclesia fuit in fide assumpta, et ¬ªpertransierunt in flumine pede.¬´ Perduxit eos Dominus pede sicco in flumine Iordanis: hoc quoque in gentibus completum est, que fluuium huius uite transeunt impolluta affectione. Quod dicit, pertransibunt, respicit ad significatum, et ¬ªibi,¬´ id est, in operibus, sicut impletum est in nobis, ¬ªletabimur,¬´ et quia de eorum numero se sciebat, in quibus hec implerentur, dicit, letabimur: ¬ªin ipso¬´ non in nobis.

 ¬ªIn ipso,¬´ in quo quidem letandum est quia ipse est ¬ªqui dominatur¬´ omnibus, et hoc ¬ªin uirtute sua,¬´ id est, propria, ¬ªin eternum¬´ quia si ceteri dominantur, hoc neque est per suam uirtutem, sed per Dei, neque in eternum, sed ipse et propria uirtute, et in eternum.

Et cum talis tam altus, tam potens sit, tamen non despicit suos, imo ¬ªoculi eius respiciunt¬´ pie ¬ªsuper gentes¬´ conuertendo eas ad fidem, cum ferant iustitiam ¬ªqui¬´ eas ¬ªexasperant,¬´ scilicet, Iudei, ¬ªnon exaltentur in semetipsis¬´ quia non haberent exaltationem in se, sed in solo Deo.

¬ªBenedicite gentes¬´ Deo. Tertia pars. Cognitis istis operibus Dei, et per illa conuersi ad Deum, ¬ªuos gentes benedicite,¬´ id est, laudate ¬ªDeum nostrum,  et¬´ non tantum apud uosipsos, sed ¬ªuocem laudis eius¬´, scilicet, qua laudatis, ¬ªfacite auditam¬´ aliis.

Et debemus, quia ¬ªipse posuit animam meam ad¬´ ueram ¬ªuitam¬´ dando fidem: ¬ªet¬´ postquam conuertit, ¬ªnon dedit pedes meos in commotionem¬´ ut retro respicerem.

Quoniam probasti nos, deinde, quasi aliquis diceret: Quare deberes commoueri? ¬ªquoniam¬´ tu ¬ªDeus probasti nos,¬´ id est, nobis ipsis et aliis probatos ostendisti: et ostendit modum probationis, sic scilicet probasti, ¬ªexaminasti nos igne,¬´ id est quacunque tribulatione, uel igne materiali, sicut Laurentius et similes, ¬ªsicut examinatum argentum.¬´

¬ªInduxisti nos.¬´ Ostendit genus examinationis,  dicens: ¬ªInduxisti nos in laqueum¬´ id est in uincula, in carceres, et iterum alia afflictio. ¬ªPosuisti tribulationes in dorso nostro¬´ id est flagellati sumus, et cesi, sicut Paulus apud Ephesum. Item aliud malum, ¬ªimposuisti homines super capita nostra¬´ qui sic nobis dominarentur, ut de nobis capitales sententias dare possent.

Et quamuis hec omnia mala nobis euenirent, nos tamen semper ¬ªtransiuimus¬´ ad te ¬ªper ignem¬´ materialem, ¬ªet aquam¬´ quia multi martyres aquis submersi sunt, nec tamen igne uel aqua eorum cursus potuit impediri. uel ignem quemcunque estum aduersitatis possumus accipere, per aquam prosperitatem: quia sicut aqua dissoluit terram, ita prosperitas  dissoluit hominem. A similitudine uiatoris hic loquitur, quia sicut uiator neque propter estum, neque propter pluuiam uult dimittere, quin uiam suam peragat, sic iste iustus nec ab aduersitate, nec a prosperitate potest impediri, quin cursum suum perficiat, et per hec omnia ¬ªeduxisti,¬´ id est, educes nos ¬ªin refrigerium¬´ in quo iam spe duxisti

Et tandem ¬ªintroibo in domum tuam¬´ non manufactam ¬ªin holocaustis,¬´ id est deferens holocausta, id est destructionem uitiorum, et ibi tunc ¬ªreddam tibi,¬´ id est, persoluam ¬ªuota mea,¬´ id est laudes quas hic tibi uoueo, ¬ªque¬´ uota non sunt irrationabilia, sed que ¬ªdistinxerunt,¬´ id est cum ratione tibi obtulerunt ¬ªlabia mea¬´ interiora, id est ratio uel labia ad litteram. Cain enim obtulit, qui creaturam  Creatori obtulit, sed non recte distinxit, quia seipsum, quod Deo carius est, subtraxit. Abel uero distincte obtulit, qui seipsum prius Deo presentauit .

Et non solum in prosperitate labia mea distinxerunt uota illa, sed etiam ¬ªin tribulatione mea,¬´ id est mihi utili ¬ªos meum est locutum¬´ laudes illas, uel hoc quod sequitur ¬ªholocausta medullata, offeram tibi.¬´ uel ita continuatur. Introibo in domum tuam in holocaustis, qua dum uixero offeram tibi holocausta, id est meipsum totum crematum, secundum opera uitiosa, holocausta dico medullata, id est pinguia et delata fide et caritate, quod holocaustum erit beneplacitum Deo, sicut in ueteri Testamento dicebatur placere holocaustum, quod  erat pingue et medullatum; et ¬ªhoc offeram cum incenso,¬´ id est cum oratione, que ideo per incensum intelligitur, quia redolet et placet Deo, sicut incensum, hominibus odorantibus. uel orationem ¬ªarietum,¬´ id est apostolorum, scilicet ita orabo, sicut apostoli, uel quos modo ipsi instituent, ¬ªofferam¬´ etiam ¬ªtibi boues,¬´ id est bonos predicatores, id est qui bene triturabunt et excolent Ecclesiam, sic scilicet offeram, deducendo eos ad maiorem perfectionem uirtutum, et hoc faciam ¬ªcum hircis¬´ id est, hircos et fetidos in peccatis conuertam ad te.

¬ªuenite.¬´ Pars quarta. Continuatio: Quia ita me habeo uos alii incitati meo exemplo, ¬ªomnes¬´ scilicet, ¬ªqui timetis Deum, uenite,¬´ id est parate  uos ad intelligentiam ¬ªet audite,¬´ id est intelligite interiori, aure et si tales fueritis, ¬ªnarrabo¬´ quasi rem non fictam, ¬ªquanta fecit Deus anime mee.¬´

Et hoc scilicet, feci, ¬ªclamaui ad ipsum ore meo¬´, et non tantum ore, sed etiam ¬ªsub lingua mea,¬´ id est in corde meo ¬ªexsultaui,¬´ id est exsultanter clamaui.

¬ªIniquitatem.¬´ Clamaui non tantum facto, sed etiam sine omni iniquitate, etiam in corde, et hoc est ¬ªsi aspexi iniquitatem in corde,¬´ id est, si placuit mihi iniquitas in corde ¬ªmeo,¬´ id est in uoluntate, ¬ªnon exaudiet¬´ me ¬ªDominus.¬´

Et quia clamaui, et sine iniquitate, ¬ªpropterea  exaudiuit me Deus¬´ de conferendis bonis, et attendit uoci deprecationis mee¬´ de malis remouendis.

Et quia exaudiuit, ¬ªbenedictus¬´ sit ¬ªDeus,¬´ id est, laudandus ab omnibus ¬ªqui non amouit orationem meam¬´ sed exaudiuit eam, ¬ªet¬´ non distulit ¬ªmisericordiam suam a me,¬´ id est, mihi dare, sed simul et orationem audiuit, et misericordiam contulit.



IN PSALMUM LXuI. TITULUS: In finem in hymnis psalmus cantici Dauid.

¬ªDeus misereatur nostri.¬´ Psalmus iste conuenit Dauid prophete, qui dicitur psalmus cantici, quia nos commonet ad confessionem, et dicitur canticum, quia nobis proponit maximam exsultationem,  scilicet, illuminatione omnium gentium, que per Christum futura fuit, psalmus dico habitus in hymnis, id est in laudibus Dei. Intellexerunt enim prophete Deum esse laudandum de illuminatione, quam daturus erat mundo, de qua omnes debent eum summo studio laudare, psalmus dico dirigens in finem. Materia est Christus illuminator. Modus: ln prima parte precatur illuminationem. In secunda parte hortatur ad utramque confessionem peccati, scilicet, et laudis Dei, et ponit causam, scilicet, Deum iudicem equum. In tertia parte ad eamdem confessionem, sed alia de causa, scilicet qui terra prius sterilis, modo in aduentu Filii dedit fructum suum. Intentio est hortari, ut omnia misericordie Dei tribuamus. Et quoniam uidet omnia bona esse  ex misericordia Dei, sic antequam dicat de illuminatione Dei, misericordiam deprecatur dicens:

¬ªDeus misereatur nostri,¬´ et qualiter roget sui misereri, supponit, ¬ªet benedicat nobis,¬´ scilicet sic ¬ªuultum suum¬´ id est claritatem suam, ¬ªilluminet,¬´ id est irradiare faciat ¬ªsuper nos,¬´ scilicet cognitionem suam infundat nobis, per quam cognoscamus eum, quia sicut aliquis non potest uidere solem, nisi uideat eum sol, sic nemo potest uenire ad Dei cognitionem, nisi Deus ostendat ei se, ¬ªet¬´ postquam illuminauerit, ad hanc illuminationem conseruandam, ¬ªmisereatur iterum nostri¬´, quia sicut illuminatio sine misericordia Dei non potest haberi, sic nec ea habita, sine misericordia Dei poterit conseruari.

 Et hoc illuminet, ¬ªut cognoscamus¬´ licet habitantes ¬ªin terra¬´ ubi necessaria est cognitio, ¬ªuiam tuam,¬´ id est Christum Filium, per quem itur ad te, ¬ªuiam tuam,¬´ scilicet salutare tuum, id est Filium tuum per quem saluatio fit humani generis, et hoc non in paucis gentibus, sed ¬ªin omnibus gentibus,¬´ id est in omni loco gentium ¬ªsalutare tuum.¬´

¬ªConfiteantur.¬´ Secunda pars. Continuatio: Dico illuminet, et quia illuminabit, ideo ¬ªDeus, confiteantur tibi populi¬´ peccata sua, accusando seipsos pro peccatis suis: et ipsis peccatis deletis, ¬ªconfiteantur tibi,¬´ id est laudent te ¬ªpopuli¬´ non pauci, sed ¬ªomnes.¬´

 ¬ªLetentur¬´ etiam ¬ªet exsultent gentes, quoniam iudicas,¬´ id est iudicabis ¬ªpopulos in equitate¬´ reddendo singulis secundum sua merita. Et quia propterea non multum laudaretur, quia omnes damnarentur, nisi Deus per suam magnam misericordiam in hac etiam uita homines uisitaret, addit ¬ªet gentes¬´ habitantes scilicet ¬ªin terra¬´ ubi necessaria uisitatio ¬ªdirigis¬´ ad bene operandum.

¬ªConfiteantur.¬´ Pars tertia. Continuatio: ¬ªConfiteantur populi¬´ quia iudicas, et ¬ªconfiteantur¬´ etiam quoniam ¬ªterra dedit fructum suum,¬´ id est homines, scilicet, in terra que prius maledicta erat et proferebat spinas et tribulos, in maledictione, quam dixit Deus Ade: Maledicta terra tua in opere tuo , facta est fructifera dando fructum suum,  id est conuenientia opera sua. ¬ªTerra dedit fructum suum,¬´ et quid opus est, nisi sola benedictione? et ideo ¬ªbenedicat nos Deus,¬´ Pater scilicet, in hac uita multiplicet nobis uirtutes: et ¬ªDeus noster,¬´ id est Christus Filius Dei, ¬ªet Deus,¬´ id est Spiritus sanctus ¬ªbenedicat nos, et metuant eum omnes fines terre¬´ cum dilectione, id est homines de omnibus finibus terre. Timor namque necessarius est ad custodiam omnium uirtutum.



IN PSALMUM LXuII. TITULUS. In finem psalmus cantici Dauid.

¬ªExsurgat.¬´ Psalmus iste conuenit Dauid prophete qui hic loquitur: dirigens in finem, psalmus dico cantici, qui proponit nobis magnam exsultationem,  scilicet exsultationem ipsius Christi, et illam exsultationem Ecclesie. Materia est Christus exaltatus, et exaltans Ecclesiam. Partes facit sex. Modus: In prima parte proponit exaltationem Christi et quid per illam eueniat bonis, quid malis. In secunda parte, que incipit: Deus cum egredieris, ostendit ea que Deus priori populo fecit, esse completa in isto nouo populo. In tertia parte, que incipit: Mons Dei, mons pinguis, ostendit altitudinem Christi et quid inde eueniat Ecclesie. In quarta parte, que incipit: Et Domini, Domini exitus mortis, ostendit humilitatem Christi, et quid ipsa conferat Ecclesie. In quinta, que incipit: In Ecclesiis benedicite, ostendit statum Ecclesie, scilicet per sanctos apostolos hereticos increpandos, et per eosdem apostolos Aegyptios et  Aethiopes conuertendos. In sexta parte, que incipit: Psallite Deo qui ascendit, ostendit uocem eius qui ascendit fore fortem in iudicio, et per ipsam sanctos resuscitandos et mirificandos. Intentio est nos admonere ad Christi exaltationem, ut cantemus Christo, et exaltemus eum. Hec quidem intentio notatur in psalmo in pluribus locis, et etiam ubi dicit: Cantate Deo, psalmum dicite nomini, et in titulo etiam quando dicit: psalmus cantici. Sciendum est quod istos duos primos uersus accepit propheta a libro Moysi. Cantabat enim Moyses hos uersus, cum eleuaret arcam Domini, et processerunt in prelium . A cuius arce aspectu prosternebantur inimici, et populus Domini saluabatur,  non quod Moyses tantam uirtutem illam intelligeret in arca, sed per illam Christum Dei significari sciebat, in quo continentur omnes thesauri scientie et sapientie, sicut in arca continebantur tabule testamenti, etc.

Et quia intellexit Dauid Moysen de Christo hoc cantasse, agens de exaltatione eiusdem Christi, ponit uerba Moysi, dicens: ¬ªDeus¬´ qui aliquando latuit, ¬ªexsurgat.¬´ Hoc exsurgere fuit in omnibus, que Christus fecit a tempore resurrectionis, et deinceps ¬ªet inimici eius dissipentur¬´ localiter, sicut impletum est in dispersione Titi et uespasiani: ¬ªet qui oderunt eum,¬´ id est, contra eum perseuerauerunt in odio, ¬ªfugiant,¬´ id est, remoueantur ¬ªa facie eius,¬´ id est, a presentia, non quod possint  remoueri a presentia eius qui ubique est: unde propheta: ¬ªSi descendero ad infernum, ades ,¬´ sed remouentur a facie eius qui non fruuntur cognitione ipsius. Unde dicitur: Tollatur impius, ne uideat gloriam Dei. Hec remuneratio fiet, cum dicetur: Discedite a me, maledicti, in ignem eternum.

¬ªSicut deficit.¬´ Hic aggrauat penam eorum, quia tantum ualet optatio prophete, quantum affirmatio. ¬ªDeficiant¬´ etiam ¬ªsicut deficit fumus,¬´ sic enim natura fumi est, ut quanto magis ascendit, tanto magis euanescat: sic mali, quanto magis ascendunt in potestate huius seculi, tanto magis euanescunt a ueritate, et sicut fumus, semper procedunt ab igne concupiscentie. Et nunc etiam magis aggerat  penam eorum, cum dicit: ¬ªsicut fluit cera a facie ignis, sic pereant peccatores a facie,¬´ id est, a presentia ¬ªDei¬´ remoti: non quod eorum substantia prorsus interimatur, sed in hoc perit, quod a uero esse, quod est Deus, separantur.

Postquam ostendit quid malis eueniat de Christi exaltatione, econtra ostendit quid bonis de eadem exaltatione contingat. Continuatio: ¬ªPeccatores pereant, et iusti epulentur,¬´ id est, reficiantur, ipso scilicet Deo, qui erit omnia in omnibus, ¬ªet exsultent positi in conspectu Dei, et in letitia sua¬´ in qua delectandum est, quia eterna est ¬ªdelectentur.¬´

¬ªCantate Deo.¬´ Et quia iusti exsultabunt et delectabuntur, ideo uos alii ¬ªcantate Deo¬´ corde et uoce,  et ¬ªdicite psalmum,¬´ id est bene operamini, nomen eius ampliando ¬ªnomini eius¬´ scilicet, Christo Filio eius, per quem nomen eius mundo innotuit. Cum dicit, psalmum dicite, non tantum monet bene operari, sed aliis suam operationem dicere, id est, in exemplo proponere, et ¬ªiter etiam¬´ facite ei¬´ per quod iter in nos ueniat, rumpendo omnia obstacula, scilicet, uitia, que Deum expellunt de habitatione nostra: ei dico, ¬ªqui ascendit super occasum,¬´ id est, super mortem, que toti mundo dominabatur, et in occasum, et in tenebras precipitabat, et dignum est ut ei iter faciatis, quia ¬ªilli¬´ est hoc ¬ªnomen¬´ substantiale ¬ªDominus¬´ quia ipse per se dominatur et nemo potest dominari, nisi per eum.

 ¬ªExsultate.¬´ Cantate dico et psallite, et non cum tristitia, imo ¬ªexsultate in conspectu eius,¬´ iusti exsultent, mali autem qui ledunt uiduas et orphanos, ¬ªturbabuntur a facie eius¬´ Dei quando dicetur: ¬ªIte, impii, in eternum supplicium :¬´ eius dico ¬ªpatris orphanorum,¬´ quia ipse est pater et patronus orphanorum, id est, simplicium, qui nichil a se astutie habent, sed in solius Dei ducatu incedunt ¬ªet iudicis uiduarum,¬´ quia ipse illas in equitate iudicat, que sunt uidue, id est aliquid ex se habent et sentiunt ad Deum in sua necessitate clamandum, sicut perfecti uiri.

¬ªDeus in loco.¬´ Aliam Christi commendationem ponit. Continuatio: Ipse est iudex uiduarum, et ipse est ¬ªDeus in loco sancto suo,¬´ id est, in angelis  et in aliis sanctis uiris, quia nichil ibi habet obstaculi, ¬ªDeus¬´ dico, ¬ªqui facit¬´ homines ¬ªinhabitare unius moris,¬´ id est, unius uoluntatis, secundum fidem et caritatem, ¬ªin domo,¬´ id est, in Ecclesia sua.

Alia commendatio. ¬ªQui¬´ etiam ¬ªeducit uinctos,¬´ id est, illos qui a diabolo captiui tenebantur in inferno, uel uiuentes ligati uinculis peccatorum ¬ªin fortitudine,¬´ id est, in uiolentia magna, et sicut uinctos ¬ªsimiliter eos qui exasperant,¬´ id est, prouocant Deum ad iram, scilicet, blasphemos et turpissimos in peccatis, et etiam educit, ¬ªqui habitant in sepulcris,¬´ id est, consentiunt uoluptati carnis, que caro est sepulcrum anime, quia ibi anima carnia consentiens, putrescit, sicut caro in sepulcro.

 ¬ªDeus, cum egredereris.¬´ Hic incipit secunda pars: et hic est diapsalma, id est, diuisio psalmi. Continuatio: Dico, tu, Deus, deduces illos, quia quod prefigurasti in aliis, comples in nobis, et hoc est: ¬ªDeus, cum egredereris,¬´ id est, cum prius occul tus esses, teipsum manifestum ostenderes ¬ªin con spectu populi tui¬´ illuminando eos in nocte per columnam ignis, in die refrigerando eos per columnam nubis , et ¬ªcum pertransires in deserto¬´ ducens eos et ostendens teipsum, eis prebendo ducatum semper ¬ªper columnam nubis¬´ et ignis, per totum desertum, ¬ªterra mota est,¬´ id est, terreni qui prius cultum Dei non nouerant, moti sunt ad cultum Dei, et etiam ipsi Iudei, per ¬ªcolumnam  ignis,¬´ que populum Isrel illuminauit. Nubes que in die refrigerabat eos, eamdem incarnationem designabat in qua omnes fideles refrigerium inueniunt.

Dico terra mota est, et hoc ideo, ¬ªetenim celi distillauerunt¬´ dum manna pluerent ¬ªa facie,¬´ id est a presentia ¬ªDei¬´ quia ibi dum manna caderet, presentia Dei cognita fuit, Dei dico ¬ªSinai¬´ quia in illo monte Deus dedit legem et mandata. Sina interpretatur mandatum, et Deus dicitur Deus mandati, qui in omnibus illis habitat, qui mandatum illius obseruant. A facie Dei Sinai dico, et ¬ªa facie Dei Isrel,¬´ id est, Isrelitici populi. Potest etiam hic Sinai nominatiuus esse, quod ostendit alia  translatio, que habet, mons Sina. uelut sic dicatur: Celi distillauerunt, et mons Sina etiam distillauit, id est, nebula et fumum emisit a facie Dei Isrel, id est, quando Deus loquebatur Moysi, ut legem daret.

Ostensa figura, ostendit figure completionem. Continuatio: Sicut ¬ªceli distillauerunt,¬´ sic tu, ¬ªDeus pluuiam¬´, id est, Euangelicam doctrinam, significatam per illud manna, pluuiam dico ¬ªuoluntariam,¬´ id est, gratis datam, sine aliquo merito hominum ¬ªsegregabis,¬´ id est, segregatim dabis ¬ªhereditati tue,¬´ id est populo Isrel, quibus separatim Deus per presentiam corporis predicauit. Unde ipse dixit: ¬ªNon sum missus, nisi ad oues que perierunt domus Isrel ;¬´ ¬ªet¬´ illa hereditas  ¬ªinfirmata est¬´ que noluit recipere uerbum Dei, excecata est: ¬ªtu uero, Deus, perfecisti eam¬´ supplendo eam de gentibus.

¬ªAnimalia.¬´ Ostendit de quibus Deus perfecerit, scilicet, de gentibus dicens: ¬ªAnimalia tua,¬´ id est, gentiles, qui dicuntur animalia, quia indomiti sunt, et lege carent, ¬ªhabitabunt in ea¬´ hereditate, quia una cum Iudeis fiunt Christi hereditas, animalia habitabunt, et hoc non per se, nec per suam dignitatem, sed ¬ªparasti¬´ gratiam tuam ¬ªin dulcedine tua pauperi,¬´ afflicto et esurienti, ¬ªDeus¬´ non ut dulcia putarent ea que mundus dat, sed ea que immittis quecunque.

¬ªDominus dabit.¬´ Ostendit parationes, quas facit Deus pauperi suo. Continuatio: Parauit ¬ªDominus¬´  scilicet, ¬ªdabit uerbum¬´, id est, Euangelicam doctrinam ¬ªeuangelizantibus,¬´ id est, predicantibus uirtute multa,¬´ id est magna constantia. uel euangelizantibus uerbum, dat Dominus uirtutem multam, id est, confirmationem per miracula. Unde in Euangelio: ¬ªDomino cooperante, et sermonem confirmante, sequentibus signis.¬´

¬ªRex.¬´ Dominus dabit, scilicet, Dominus ille, qui est ¬ªrex uirtutum,¬´ id est, angelorum, uirtutum dico, ¬ªdilecti,¬´ id est, filii, filii dico ¬ªdilecti¬´ qui diligitur a Deo, et est unum substantiuum, aliud adiectiuum. Cum dicit uirtutes esse illius filii, ostendit eum esse equalem Patri, et aliam partitionem ponit. uerbum dabit, ¬ªet¬´ dabit etiam ¬ªdiuidere spolia,¬´ id est, homines diabolo ereptos,  ordinando eos diuersis ordinibus, scilicet faciendo alios episcopos et cetera, ut Petrus et alii, sanctos multos taliter ordinauerunt, diuidere dico spolia ¬ªspeciei domus,¬´ id est, ad speciositatem domus, id est, Ecclesie Dei, quia nisi domus Dei esset diuisa, non esset pulchra, nec etiam esset corpus, de quibus Christus dixit: ¬ªCum fortis armatus atrium suum custodit, in pace sunt omnia que possidet: si autem fortior illo superuenerit, scilicet Christus, aufert et diuidit uniuersa spolia eius :¬´ sicut fecit Christus, qui armatum fortem, id est, diabolum, superauit, et eius spolia abstulit, scilicet homines.

¬ªSi dormiatis inter medios.¬´ Ponit item alias  apparitiones. Continuatio: Hoc dabit uobis, et hoc est ¬ªSi dormiatis,¬´ id est, quiescatis a strepitu seculi ¬ªinter medios cleros,¬´ id est, inter duo Testamenta, ut in sententiis diuinitatis delectemini, ¬ªerunt uobis¬´ uel sicut habet alia translatio ¬ªsustollent uos pene,¬´ id est, uirtutes, quibus ad celum possitis uolare, tales que sunt ¬ªcolumbe deargentate,¬´ id est, Ecclesie, que dicitur columba, propter simplicitatem, deargentata uocatur in hac uita, propter nitorem eloquii ¬ªet posteriora eius,¬´ id est, ea que sancta Ecclesia exspectat post hanc uitam, erunt ¬ªin pallore auri,¬´ id est, similia auro, quia sicut aurum pretiosius est cunctis metallis, ita ea que sancti in futura uita suscipient. Alia translatio habet in uirore auri, alia, in specie, sed idem  est, eius ecclesie dico, existentis ¬ªdorsi oneri,¬´ id est, onerifere, quia fert onera, id est, depressiones huius uite. Per cleros ideo diuinam Scripturam intelligimus, quia cleros Grece, sors Latine: diuinam autem Scripturam nullo humano arbitrio habuimus, sed sola sorte, id est, sola Dei electione habuimus.

¬ªDum discernit celestis.¬´ Ponit alias apparitiones. Hec dabit uobis Dominus, et ¬ªdum,¬´ id est, quia, celestis, id est, Christus, ¬ªdiscernit,¬´ id est, disponit ¬ªreges,¬´ id est, sanctos prelatos, qui bene regant et seipsos et alios. ¬ªSuper eam¬´ columbam, id est, Ecclesiam ¬ªdealbabuntur¬´ illi qui sunt Ecclesia interius in anima candore uirtutum, ¬ªniue,¬´ id est, plus quam nix alba sit. Habet  alia translatio ¬ªsuper niuem.¬´ Ubi dicit super niuem, ostendit esse dealbationem illam incorporalem, dealbabuntur dico ¬ªin Selmon,¬´ id est in umbra, scilicet, in Christo, qui est nobis umbra et refrigerium contra estus huius seculi. Selmon namque umbra interpretatur. Incipit de tertia parte. Qui Selmon, id est, qui Christus ¬ªest mons Dei, mons¬´ dico ¬ªpinguis¬´ de quo fluxit omnis spiritualis doctrina qua anime fideles impinguantur.

Mons dico, et ipse idem Christus est ¬ªmons coagulatus¬´ secundum illos quos lacte nutrit, etiam est ¬ªmons pinguis¬´ secundum sapientes, quos solido cibo reficit, et conuertit se propheta ad illos, et quandoquidem Christus talis mons est, ergo uos Iudei ¬ªut quid suspicamini¬´ uos aliquid esse ad  comparationem istius montis ¬ªmontes coagulatos¬´, illos magnos uiros? Et hic reprehendit illos qui dicebant ¬ªChristum Ioannem esse Baptistam, uel Heliam, etc.¬´ 

Item commendatio Christi. Ipse etiam est ¬ªmons in quo beneplacitum est Deo habitare,¬´ ita quod ¬ªin eo¬´ de quo Apostolus: ¬ªErat Deus in Christo, mundum sibi reconcilians ,¬´ dico habitat in eo, ¬ªetenim Dominus habitabit in finem¬´ habitationis scilicet, ita quod plus non possit habitare.

Postquam ostendit altitudinem Christi, ostendit quid inde proueniat Ecclesie. Continuatio: Iste mons est talis, et alii qui putabantur montes coagulati, sunt ¬ªcurrus Dei¬´ portantes eum, quos ipse  regit, sicut bonus auriga currum, currus dico ¬ªmultiplex decem millibus¬´ populis: per finitum numerum intelligimus infinitum, et illa ¬ªmillia¬´ sunt ¬ªletantium¬´ ideo, quia ¬ªDominus¬´ est ¬ªin eis¬´ qui Dominus est ¬ªin Sina,¬´ id est, in mandato. Per hoc notat, quod Dominus est illis qui sua mandata custodiunt, qui etiam Dominus est ¬ªin sancto¬´, id est, in Christo, et per hoc notat quod ipsi, in quibus habitat, sint conformes Christo.

Et per hoc sunt isti facti currus Dei, quia tu Deus ¬ªascendisti in altum¬´ ad litteram ¬ªcepisti captiuitatem,¬´ id est, a diaboli laqueis tuos eripuisti, qui ad expressionem captiuitas appellantur: et ¬ªaccepisti¬´ a Deo ¬ªdona in hominibus,¬´ id est, homines dona, sicut dicitur: Hic homo accepit  dona in cyphis, id est, cyphos accepit.

Et uere accepisti homines dona, quia etiam non credentes ¬ªetenim non credentes¬´ accepisti ¬ªDominum Deum inhabitare¬´ in hominibus, sicut gentiles, qui Deum inter homines habitare non credebant.

Et quia tantam misericordiam dedit mundo, ideo ipse ¬ªDominus¬´ sit ¬ªbenedictus,¬´ id est, laudatus, ¬ªdie¬´ nominato ¬ªquotidie¬´, id est, assidue, et quasi aliquis diceret: Quare benedicis? quia scio quod ipse ascendens, nos quoque ascendere facit: et hoc est ¬ªprosperum iter,¬´ id est, sine impedimento, scilicet, ne possint mundi obstacula impedire nos, ¬ªfaciet nobis Deus¬´ de quo possumus esse securi; in hoc enim presenti dat nobis saluationes,  scilicet remissiones peccatorum, et hoc est, ¬ªsalutarium nostrorum¬´ et alias quoque saluationes, scilicet iustitiam, etc.

Ipse etiam est ¬ªDeus noster,¬´ id est noster creator, et est etiam ¬ªDeus saluos faciendi¬´ quia non tantum in hac uita saluat, sed etiam in eterna glorificatione saluabit. Hic incipit quarta pars. Continuatio: Et ne aliquis diceret. Tu dicis quod ipse sit Deus saluos faciendi, sed hoc quoque potest esse, cum ipse fuerit mortuus, et sui etiam moriantur. Respondit: Bene dico quod ipse est Deus saluos faciendi, quia istius ¬ªDomini Domini¬´ est ¬ªexitus mortis¬´, id est, exsurgens, exiuit de morte, et omnes suos educet de morte cum Domini bis ponit, per  unum fixum, id est, substantiale accipimus, per aliud exercitium dominii designamus tanquam si diceret, Domini dominantis.

¬ªuerumtamen.¬´ Iste est Deus saluos faciendi; ¬ªuerumtamen¬´ iste ¬ªDeus confringet,¬´ id est, annichilabit ¬ªcapita,¬´ id est, mentes, uel erectiones ¬ªinimicorum suorum¬´ et etiam confringet ¬ªuerticem capilli,¬´ id est, extollentiam et eleuationem cogitationum, scilicet cogitationes philosophorum, et profundas sententias eorum, et sectam hereticorum, de quibus eleuabantur et superbiebant, uerticem dico ¬ªperambulantium,¬´ id est perseuerantium ¬ªin delictis suis.¬´ Per capillos ideo cogitationes accipimus, quia sicut capilli adherent capiti,  sic cogitationes menti, bone autem cogitationes adornant mentem, male deturpant.

Dixit Dominus: Quosdam confringet, quosdam ad se conuertet, ita quod alios faciet martyres: alios uero faciet predicatores, et ad hoc confirmandum, inducit Dominum sic: ¬ªDixit Dominus¬´ ego ¬ªconuertam¬´ ad me aliquos ¬ªex Basan,¬´ id est, ex confusione, uel ex ariditate: Basan namque confusio uel ariditas interpretatur. Quosdam enim qui prius erant confusi in peccatis, uel in ariditate iustitie, conuertit ad se Deus: et etiam ¬ªconuertam¬´ ad me quosdam existentes ¬ªin profundo maris,¬´ id est in profundo uitiorum.

¬ªUt intingatur,¬´ dicit propheta. Continuatio: Tu, Deus, conuertes eos, et ita conuertentur, ¬ªut pes  tuus,¬´ id est conuersi ad te, qui te portant in se, qui pes prius intingebatur in dilectione huius uite modo ¬ªintingatur in sanguine,¬´ id est ducatur etiam usque ad effusionem sanguinis, et ¬ªex inimicis¬´ tuis fiat ¬ªlingua canum tuorum,¬´ id est, fiant optimi predicatores, et bene latrantes, et Dei Ecclesiam defendentes, sicut canes circa dominorum suorum domos uigilant, et hoc non procedet ¬ªab¬´ eis, sed a te ¬ªipso.¬´ Alia enim translatio habet, teipso. uel sermo potest dici conuersus sic: Dominus conuertet, et tu popule ita conuerteris, ut pes tuus, id est affectio tua intingatur in sanguinem, id est prona sit ad effusionem sanguinis, et ex inimicis Dei fiat lingua canum tuorum, id est peccatorum tuorum, scilicet, qui sunt de gente et de consortio tuo, et hoc non a  te, sed ab ipso Deo erit.

¬ªuiderunt ingressus.¬´ Pes tingetur in sanguine, lingua canum tuorum fiet ex inimicis, et hoc totum per hoc fiet, quia, o ¬ªDeus,¬´ illi qui conuertuntur, ¬ªuiderunt ingressus tuos,¬´ id est opera tua, que in mundo operatus es. uel tui ingressus ideo dicit, quia Deus prius alienus erat a mundo, sed per misericordiam suam ingressus est in mundum, et ut determinet ingressus illos esse Christi, dicit: ¬ªIngressus Dei mei, regis mei, qui est in sancto,¬´ id est qui habitat in dominico homine, scilicet Christo, et hic aperte incarnationem insinuat.

¬ªPreuenerunt.¬´ Per hoc conuerterentur, quia uiderunt ingressus Dei, et per hoc etiam, quia ¬ªprincipes,¬´  id est apostoli, qui sunt principes in Ecclesia, ¬ªpreuenerunt¬´ eos, quia prius credentes, se aliis fidei et bone operationis exempla dederunt, et hoc non soli, sed ¬ªconiuncti,¬´ id est comitati multis ¬ªpsallentibus,¬´ id est bene ad honorem Dei operantibus; et ne aliqui crederent, quod solis uiris daretur gloria illa, sic quidam heretici putauerunt, addit, erunt etiam illi principes ¬ªin medio iuuencularum,¬´ id est, mulierum, quas ideo iuuenculas uocat, quia a uetustate peccati innouantur per gratiam Dei. uel per iuuenculas possumus accipere communiter Ecclesias, quia per gratiam Dei a uetustate peccati innouantur: iuuencularum dico ¬ªtympanistriarum¬´ qui tympanizant Deo per mortificationem  carnis, et sunt sicut corium mortuorum animalium.

¬ªIn Ecclesiis.¬´ Incipit pars quinta. Continuatio: Principes preuenerunt, et cetera bona dedit, et propter hec omnia uos fideles ¬ªbenedicite Deo in Ecclesiis¬´ ubi est locus benedictionis, quia qui extra Ecclesiam sunt, Deum digne laudare non possunt, Deo dico ¬ªDomino¬´ quia Deus et Dominus est, benedicite dico ¬ªde fontibus,¬´ id est, propter fontes, scilicet, propter sanctos apostolos, qui nos spirituali doctrina reficiunt: fontibus dico ¬ªIsrel,¬´ id est, procedentibus ex Iudea, uel in Ecclesiis potatis de fontibus Isrel.

¬ªIbi.¬´ Bene dico propter fontes, quia ¬ªibi,¬´ id est, in Ecclesia, sunt fontes, scilicet, Paulus et alii  apostoli, et hoc est, ¬ªibi Beniamin,¬´ id est, Paulus, qui fuit de tribu Beniamin, id est, in adolescentia conuersus . uel ¬ªadolescentulus¬´ scilicet, deposita uetustate legis, in Christo innouatus, et hoc est, ¬ªin mentis excessu,¬´ id est, timore, quia per timorem conuersus fuit. Nota duos esse excessus. Unus excessus est, quando humana mens transcendit usque ad ipsum Deum, hec mundana preteriens. Unde Paulus: ¬ªSiue excedimus mente, Deo excedimus, ¬´ et de hoc etiam excessu possumus et hic dicere, et Paulus fuit raptus ¬ªusque ad tertium celum .¬´ Alius excessus est, quando homo per timorem extra se rapitur.

Principes et duces eorum qui sunt in Ecclesia, sunt ¬ªprincipes Iuda,¬´ id est, apostoli sancti de  tribu Iuda, ¬ªprincipes Zabulon, et principes¬´ de tribu ¬ªNephthalim, duces sunt eorum,¬´ et ideo ponit has quatuor tribus, quia de his fuerunt nati apostoli. Beniamin interpretatur filius dextre: Iudas confitens: Zabulon tabernaculum fortitudinis: Nephthalim, latitudo. He interpretationes non sunt hic necessarie.

¬ªManda.¬´ Et per istos tales ¬ªmanda,¬´ id est, notifica ¬ªuirtutem tuam,¬´ id est, potentiam tuam per mundum, et per istos ¬ªconfirma hoc quod operatus es in nobis¬´ fidem et caritatem, et Spiritum sanctum, incipiendo ¬ªa templo tuo,¬´ id est, a sanctis tuis, in quibus tu habitas, ¬ªquod est Hierusalem¬´: quia in Hierusalem Spiritus sanctus primum apostolis fuit datus, et deinde per ipsos et per ministros  eorum datus est aliis hominibus. Et uere confirmabis, quia per hoc ¬ªreges,¬´ id est, seipsos bene regentes, ¬ªofferent tibi munera,¬´ id est, seipsos et alios. Alia translatio ponit hoc sub optatione, offerantur munera. uel sicut alia littera habet, uirtuti tue, secundum quod ita dicemus: Et quia huiusmodi sunt in Ecclesia, per quos potest perfici quod cepisti, ergo manda, id est, precipe uirtuti, tue, id est, filio tuo, et per eum, et per ministros tuos ¬ªconfirma hoc quod operatus es in nobis.¬´

¬ªIncrepa feras arundinis.¬´ Et ut offerantur tibi munera ¬ªincrepa,¬´ id est, conuince ¬ªferas,¬´ id est hereticos, qui laniant Ecclesiam Dei, sicut fere oues: feras dico ¬ªarundinis,¬´ id est, conuersantes inter  arundines, scilicet, inter mobiles homines, qui cito possunt moueri a proposito, tales enim aggrediuntur heretici, non perfectos uiros. uel feras arundinis dicit, quia sicut arundines in paludibus nascuntur, ita heretici in paludosis sententiis uersantur. Et necesse est ut increpes, quia ¬ªcongregatio taurorum,¬´ id est, hereticorum, qui sunt ceruicosi tauri, est ¬ªin uaccis populorum,¬´ id est, in populis qui cito sequuntur quod audiunt, ut uacce taurorum, congregatio dico ad hoc facta, ¬ªut excludant eos, qui probati sunt argento,¬´ id est, diuino eloquio ab illis quos uocauit uaccas, scilicet, ut faciant, ne illi inferiores sequantur probatos uiros. uel ¬ªut excludant,¬´ id est, diuidant a se eos qui probati sunt argento; cum autem diuidunt se heretici ab eis, manifestant  eos esse bonos, a quibus se separant. Unde Apostolus: ¬ªNecesse est ut ueniant hereses, ut qui probati sunt, manifesti fiant .¬´

Increpati, ¬ªdissipa¬´ ne conueniant in unam uoluntatem ¬ªgentes,¬´ id est, hereticos, ¬ªqui uolunt bella,¬´ id est, litigia contra fideles, et uere dissipabis, quia ¬ªuenient legati ex Aegypto,¬´ id est, aliqui conuertentur ex ignorantia peccantes. Aegyptus enim tenebre interpretatur, per quod intelliguntur ignoranter peccantes, sed etiam nigri grauibus peccatis conuerterentur, et hoc est: ¬ªAethiopia,¬´ id est, nigri in peccatis. Aethiopia enim nigredo interpretatur, Aethiops niger: ¬ªpreueniet manus eius¬´ Aegypti, id est, indignitate superabit operationes Aegypti: ¬ªDeo,¬´ id est, ad honorem  Dei, propter hoc dicit preueniet, quia quanto maioribus peccatis aliquis inuolutus est, tanto magis penitens dignum fructum facit Deo. Alia translatio habet: Aethiopia festinabit manus dare Deo, et dicitur ex similitudine, quia sicut aliquis uictus tendit manus suas uictori, sic Aethiopia, id est, nigri in peccatis, cognoscentes se esse uictos, dabunt manus suas Deo uictori, suo. uel Aethiopia conuicta, Deo preueniet manus, id est, uindictas Dei. Bene dicit preueniet, quia prius credent, quam Deus uindicet se de eis.

Quia ita conuertentur ad Deum, ideo ¬ªregna terre,¬´ id est, homines de omni regione terre ¬ªcantate Deo¬´ uoce et corde, et ¬ªpsallite¬´ illi ¬ªDomino¬´  bona operatione.

Psallite Deo. Incipit sexta pars. Propter hoc psallite, et etiam propter hoc, quia ipse dabit uocem uirtutis uoci sue, ¬ªpsallite Deo, qui ascendit super celum celi¬´ ad litteram. uel se per supremum ordinem angelorum, ¬ªad orientem¬´ quia in orientali parte, ad litteram, quia in monte Oliueti, qui est in orientali parte. Hierusalem erat Dominus quando ascendit, et illud factum Christi hoc nobis significauit, quod ipse esset uerus oriens, qui totum mundum illuminaret. Alia translatio habet, ab oriente.

¬ªEcce dabit.¬´ Ideo dico psallite, quia ¬ªecce¬´ quasi in manifestatione Dominus iste ¬ªdabit uoci sue¬´ que in hoc mundo humilis fuit, ¬ªuocem uirtutis¬´  id est, uirtuosam faciet uocem suam, que uox erit, cum uenerit ad iudicium, qua uoce omnia resuscitabuntur corpora, et ideo quia tantus est, quod dabit uirtutem uoci, uos omnes ¬ªdate gloriam Deo,¬´ id est, ostendite eum esse gloriosum et dictis et factis, Deo dico regnanti ¬ªsuper Isrel,¬´ id est, super omnes uidentes Deum, quia ¬ªmagnificentia eius¬´ Dei scilicet, quod suos faciet magnos, scilicet, impassibiles et immortales, erit ¬ªin nubibus¬´ iam sanctis, ¬ªet uirtus eius:¬´ quia nichil poterit imperio eius resistere, sed omnia fient que uoluerit: iterum ¬ªin nubibus.¬´

¬ªMirabilis.¬´ Et quid per singula curram? ¬ªMirabitis erit Deus in sanctis suis,¬´ id est, mirificos faciet eos, et non tantum in alia uita, sed etiam in  hac uita: et hoc est, ¬ªDeus Isrel ipse dabit uirtutem¬´ contra aduersa ¬ªplebi sue, et fortitudinem,¬´ id est, longanimitatem perseuerantie, et ideo sit ¬ªbenedictus Deus¬´ ab omni populo.



IN PSALMUM LXuIII. TITULUS. In finem pro his qui commutabuntur psalmus ipsi Dauid.

¬ªSaluum me fac, Deus.¬´ Psalmus iste conuenit Dauid significato, id est, Christo, qui hic loquitur, et dirigit nos in finem, id est, in Christum, psalmus dico habitus pro his qui commutabuntur. In hoc enim psalmo agit Christus de passione sua, propter quam Deum rogat pro liberatione hominum a malo huius uite ueluti cum dicit: Eripe me de luto, ut non infigar:  et aliis plurimis locis, et alibi plane affirmat eorum commutationem ubi dicit: Quoniam Deus saluam faciet Sion, et edificabuntur ciuitates Iude, et aliis locis. Commutabuntur enim homines in hac uita per passionem Christi, de uetustate Ade ad nouitatem Christi, et tandem de corruptela ad incorruptionem. In hoc psalmo materia est Christus, passus secundum fragilitatem humane nature, et exsequitur passiones suas per multas partes ipsius passionis, agit que aliter hic de passione, quam in aliis fecit, quia hic inducit ipsam passionem usque ad consummationem, cum dicit: Dederunt in escam meam fel, et in siti mea potauerunt me aceto. Habet quinque partes psalmus iste. Modus: In prima parte petit saluari, et ostendit mala que sibi iniuste inferuntur  a Iudeis. In secunda parte, que incipit: Deus tu scis insipientiam meam, et delicta mea a te non sunt abscondita, ostendit mala illa non esse illata sibi ex merito suo, et petit ut illi qui uel uiuentes sperantes in eo, uel qui ipsum mortui exspectant, redimi non frustrentur. In tertia uero, que incipit: Ego uero orationem meam ad te, Domine, petit suos liberari a malitia huius uite, per passionem suam. In quarta, que incipit: ¬ªFiat mensa eorum coram ipsis in laqueum,¬´ ponit mala que optat Iudeis prouenire pro sua passione, et tantum ualet sua optatio, quantum si affirmaret. In quinta parte, que incipit: ¬ªEgo sum pauper et dolens,¬´ ponit bona que eueniunt iustis de sua passione. Intentio est  nos inuitare ad patientiam, sicut in aliis, ubi de passione agit.

Et incipit a petitione sue liberationis sic: ¬ªSaluum me fac Deus¬´ ne me possint inimici retinere in morte, et opus est, quoniam aque,¬´ id est, populi Iudaici ¬ªintrauerunt,¬´ id est, magis mala inferendo accesserunt, ¬ªusque ad animam meam¬´ tollendam, sicut aque que intrant in nauem sufficientes ad hominum submersionem.

Infixus sum in limo. Dico quod intrauerunt, ad animam meam tollendam, et tulerunt, et hoc est, ¬ªinfixus sum,¬´ id est, ita datus sum in potestatem eorum, quod omnino de corpore meo facerent quidquid uellent, infixus sum dico ¬ªin limo,¬´ id est, in manibus Iudeorum, qui sunt limus, id est, corruptio  secundum humanam naturam: limo dico ¬ªprofundi¬´ quia faciunt se profundos in nequitia sua, ¬ªet non est¬´ illis ¬ªsubstantia,¬´ id est, subsistentia, quia non potui eis secundum meam humanitatem resistere. uel non est substantia ipsis Iudeis, id est, uera existentia, quia non persistunt, sicut a Deo creati sunt.

ueni in altitudinem. Non ideo sum infixus, quod non potui precauere, sed sponte me obtuli, et hoc est, ¬ªueni,¬´ id est, nulla coactione, sed spontanea uoluntate ¬ªin altitudinem maris,¬´ id est, inter Iudeos, qui dicuntur mare, propter amaritudinem uite: altum propter superbiam, ¬ªet tempestas demersit me,¬´ id est, seditiosa commotio eorum occidit me.

 Et de hoc non sunt excusabiles, quia clamaui eis ostendo ea non esse facienda, que mihi faciebant, et hec ¬ªclamans, laboraui,¬´ id est, multum clamaui uel laboraui, quia multum clamando, nichil profeci, et tunc dicitur aliquis laborare, quando non potest, quod intendit, proficere, et ¬ªfauces mee sunt facte rauce,¬´ id est, similes rauco, quia sicut raucus non intelligitur, sic nec ego intellectus fui, et ¬ªoculi mei defecerunt¬´ in morte: uel, oculi, id est, apostoli ¬ªdefecerunt,¬´ id est, dubitauerunt, scilicet, fugerunt in morte Domini, et hec omnia mihi ideo euenerunt, ¬ªdum,¬´ id est, quia, ¬ªspero¬´ non in lege, sed in Deo, uel ¬ªin Deum meum¬´ quia adhuc melius ab eo exspecto.

¬ªMultiplicati sunt.¬´ Postquam ostendit per similitudines  mala sibi illata, ostendit manifeste. Ad hoc continuatur: Nec mirum si oculi mei defecerunt, quia inimici mei multi fuerunt et fortes, et hoc est, ¬ªqui oderunt me gratis,¬´ id est, sine causa, sunt multiplicati ¬ªsuper capillos capitis mei,¬´ id est, plures sunt facti, quam amici, qui dicuntur capilli, quia ita adherent mihi, et ornant me sicut capilli ornant caput. uel super capillos capitis, ad litteram, ut per hoc notet infinitos inimicos.

Et non tantum sunt multi, sed etiam ¬ªconfortati sunt,¬´ id est, fortes facti sunt, cum uiderunt sibi conuenire que uoluerunt ¬ªinimici, qui me persecuti sunt iniuste¬´ quia multa bona feceram eis, et ¬ªtunc¬´ etiam in illa tribulatione ¬ªexsoluebam,¬´ id  est, penas soluebam, pro his ¬ªque non rapui,¬´ id est, pro peccatis, que non perpetraui.

¬ªDeus.¬´ Incipit de secunda parte. Bene dico, quia ¬ªtu Deus scis insipientiam meam, et delicta mea a te non sunt abscondita,¬´ id est, scis me hec pati non propter ea que ego fecissem per insipientiam, id est per ignorantiam, uel propter aliqua delicta mea, sed propter peccata meorum.

Et quia non ex mea culpa patior, ideo, o ¬ªDomine,¬´ illi ¬ªqui exspectant te,¬´ id est illi qui detinentur in inferno, qui exspectant educi per me ¬ªnon erubescant,¬´ id est non frustrentur ¬ªin me¬´ sed habeant liberationem in me, quam exspectant, et obtineant, tu dico ¬ªDeus uirtutum,¬´ id est angelorum, quia certum est quod bene poteris facere.

 Et etiam illi ¬ªqui querunt te,¬´ id est, intelligunt te esse in me, illi dico ¬ªIsrel,¬´ id est, uidentes Deum, quia nisi essent uidentes Deum, credere non possent, quod Deus esset in tam afflicto homine, illi tales ¬ªnon confundantur,¬´ id est pro sui frustratione confusi non sint ¬ªsuper me,¬´ id est de me.

Dico non confundantur, nec debent confundi, quoniam passio mea digna est, qua redimantur, et hoc est: ¬ªquoniam propter te sustinui opprobrium,¬´ ut cum dicerent: ¬ªDemonium habes ,¬´ et similia, et etiam ¬ªconfusio¬´ facta de colaphis et sputis ¬ªoperuit faciem meam,¬´ id est ex omni parte circumdedit me: ueluti cum dicerent: Prophetiza nobis, Christe, quis te percussit? 

 Exsequitur passionem: ¬ªExtraneus factus sum fratribus meis,¬´ id est, cognatis secundum carnem: ¬ªet¬´ etiam ¬ªfiliis matris mee,¬´ id est, synagoge qui mecum in synagoga legem audierunt, in qua possent cognoscere me esse promissum Redemptorem, sum factus ¬ªperegrinus¬´ quasi ignotus, quasi non possem morari apud eos, nisi una nocte tantum. Synagoga dicitur mater Iudeorum, quia preceptis ueteris legis pascebat eos.

Et ideo factus sum peregrinus, ¬ªquoniam zelus domus tue¬´ a qua eieceram uendentes et ementes , ¬ªcomedit me,¬´ id est, ussit me interius, et hic notatur maxima affectio ipsius, quia ipse eiecit eos, et indignati erga eum, machinati sunt ei mortem, ¬ªet opprobria¬´ eorum in deserto  te tentantium  et idola colentium, et hoc est: ¬ªexprobrantium tibi¬´ illa, inquam, opprobria ¬ªceciderunt super me¬´ quasi graue pondus.

Et tunc ego me erga eos iratum non ostendi, sed ¬ªoperui animam meam,¬´ id est uoluntatem meam, ¬ªin ieiunio,¬´ id est cum essem ieiunus ab illis, id est cum non possem mihi incorporare aliquos eorum. Unde supra: ¬ªHumiliabam in ieiunio animam ,¬´ et quod eos ita patienter sustinui, quod me sic operui, ¬ªfactum est mihi in opprobrium¬´ quia, quanto eram apud eos humilior, tanto eis eram uilior.

Exsequitur passionem. Continuatio: Operui ieiunio  animam meam ¬ªet posui uestimentum meum cilicium,¬´ scilicet, tristitiam ostendi, faciens me similem illis qui uestiuntur cilicio, scilicet, penitentibus. Nunquam tamen legitur historialiter, cilicio Dominum fuisse indutum, sed semper in tristitia se habuit, et nunquam risit, ¬ªet factus sum illis in parabolam,¬´ id est, de quo totam parabolam suam facerent. uel, in parabolam, id est in similitudinem, quia per similitudinem mei aliis maledicebant. uel locutus in parabolam, scilicet, non loquens eis alta secundum sapientiam meam, sed in similitudine, ut melius intelligerent.

Item exsequitur, dicens, illi etiam ¬ªqui sedebant in porta,¬´ id est in compito, ubi multi conueniebant ¬ªloquebantur aduersum me,¬´ et illi ¬ªqui bibebant  uinum,¬´ id est conuiue quicunque, scilicet quicunque in his secularibus delectantes, ¬ªpsallebant in me,¬´ id est deridebant me.

¬ªEgo uero orationem meam.¬´ Pars quarta, in qua Christus ostendit, quomodo inter tribulationes se habuerit, scilicet quod pro suorum liberatione orauit. Continuatio: Illi in me psallebant, ¬ªego uero orationem meam direxi ad te, Domine¬´ dicens: ecce ¬ªtempus beneplaciti, Deus.¬´ Beneplaciti dico, non in meritis hominum, sed ¬ªin multitudine misericordie tue,¬´ et quia iam, o Domine, tempus est, ideo ¬ªexaudi me in ueritate salutis tue,¬´ id est, dando salutem mihi et meis, et per hoc uerax appareas.

¬ªExaudi¬´ dico, scilicet, ¬ªeripe me,¬´ id est,  meos, de luto,¬´ id est de peccato, non quin mei tangant illicitum, quia nullus potestesse sine peccato, sed ¬ªut non infigar,¬´ id est mei ex se peccatis non adhereant, et non tantum ut non infigantur mei ex se, sed ¬ªlibera¬´ etiam ¬ªme,¬´ id est meos, ¬ªab his qui oderunt me,¬´ id est, ne per impulsionem aliorum ducantur in peccatum, ¬ªet¬´ libera etiam ¬ªde profundis aquarum,¬´ id est a profundis illis nequissimis. uel ¬ªlibera meos de profundis aquarum,¬´ id est de prosperitate, in qua est facilis lapsus.

Ita scilicet libera, non quod non habeant tribulationes, sed ne demergantur, et hoc dicit ¬ªnon demergat me tempestas aque,¬´ id est commotio populi in peccatum ducendo, et si aliquando demergat aliqua tempestas, o Domine, deprecor, ut ¬ªprofundum  non absorbeat me,¬´ id est mei non deducantur in desperationem. Unde dicitur: ¬ªPeccator cum uenerit in profunditatem uitiorum contemnet,¬´ et ¬ªputeus,¬´ id est profunditas nequitie huius mundi ¬ªnon urgeat os suum super me,¬´ id est non deducant meos, quin quandoque possint emergere, etiam de desperatione, hoc dicitur a similitudine cadentis in puteum, qui si os putei claudatur, non potest egredi.

Dico ¬ªnon urgeat,¬´ sed potius ¬ªexaudi me,¬´ id est meos, ¬ªDomine,¬´ et securus sum quod exaudies, ¬ªquoniam misericordia tua benigna est,¬´ id est larga, quia nullum despicis clamantem ad te: ¬ªet respice in me secundum multitudinem miserationum tuarum ¬ªquas exhibuisti patribus antiquis sicut Daniel in  lacu leonum , et Ne in aquis diluuii , et ceteris.

Dico ¬ªrespice¬´ et hoc per me, et hoc est: ¬ªne auertas faciem tuam a puero tuo,¬´ id est, a me, seruo tuo, sicut alia translatio habet. Se uocat puerum propter innocentiam, de quo ipse in Euangelio, cum alium statuisset in medio eorum, tamen dixit: ¬ªNisi efficiamini sicut paruulus iste, non intrabitis in regnum celorum .¬´ ¬ªNe auertas¬´ dico, sed potius ¬ªexaudi me uelociter,¬´ non differas meam resurrectionem usque in communem resurrectionem, ¬ªquoniam tribulor¬´ et ideo hoc dico: ¬ªne auertas faciem tuam,¬´ sed potius ¬ªintende anime mee¬´ considerans quanta innocentia tibi seruierim, ¬ªet libera eam,¬´ et non tantum propter meipsum libera me, sed  et ¬ªpropter inimicos meos eripe me,¬´ quia non est dignum ut inimici mei de mea afflictione gaudeant.

Et debes eripere, quia tu uides mala que mihi fiunt, propter que debes erga me ad misericordiam commoueri, unde dicit: ¬ªTu scis improperium meum,¬´ id est, cognoscis, quam turpia uerba mihi inferunt ¬ªet¬´ scis ¬ªconfusionem meam¬´ quam habebam, ut illi putauerunt, cum alios saluos facerem, et meipsum saluare non possem  ¬ªet¬´ scis ¬ªreuerentiam meam,¬´ id est, illa uilia que ego sustineo, et reuerenda, ut sputa, colaphos. Alia translatio habet, ignominiam uel uerecundiam.

Me uides afflictum, et etiam qui me affligunt, unde debes ad indignationem contra eos commoueri, et  hoc est: ¬ªin conspectu tuo sunt omnes qui tribulant me,¬´ et illam tribulationem sponte sustineo, quia ¬ªcor meum,¬´ id est uoluntas mea, ¬ªexspectauit improperium¬´ in dictis, ¬ªet miseriam¬´ in factis.

¬ªEt sustinui,¬´ id est, exspectaui, ¬ªqui simul contristaretur,¬´ id est, qui mihi condoleret, quod exigit natura, ut cum uideant homines aliquem afflictum, condoleant ei, ¬ªet¬´ tamen ¬ªnon fuit¬´ qui condoleret; ¬ªet¬´ sustinui ¬ªqui consolaretur¬´ me, transeundo ad meam doctrinam, ¬ªet non inueni¬´ aliquem qui consolaretur me.

¬ªEt dederunt in escam meam fel, et in siti mea potauerunt me aceto,¬´ quoniam non dederunt aliam escam uel potum, nisi acetum cum felle mistum,  et hoc figura fuit, cum enim ipse sitiret salutem eorum, non habuit refectionem ex eis, sed exhibuerunt ei amaros et diros mores.

¬ªFiat mensa eorum.¬´ Pars quarta. Continuatio: Iudei dederunt mihi malam escam, et malam escam dedit eis Deus, et hoc est, ¬ªmensa eorum,¬´ id est, scriptura eorum, que est eis proposita ad refectionem, ¬ªfiat illis¬´ Iudeis ¬ªin laqueum,¬´ ut per ipsam scilicet illaqueentur et conuincantur, sicut hodie completum est in illis, nam Christiani eos per legem sepissime errare conuincunt, et legis gladio legem obseruantes iugulant; fiat ¬ªetiam¬´ eis ¬ªin retributiones,¬´ quia pro lege quam non custodiunt, Deus eis mala retribuit, et has retributiones exsequitur, ¬ªet  in scandalum,¬´ id est, de eis habeant scandalum et offensionem, uel inter se, uel inter Christianos, et hoc ¬ªcoram ipsis,¬´ ut ipsi bene cognoscant se errare, et bene Iudei sciant gentiles legem suam habere, per quam ipsi ipsos Iudeos peccare conuincunt. ¬ªRetributiones¬´ has, scilicet, ¬ªobscurentur oculi eorum,¬´ id est ratio eorum, ¬ªne uideant,¬´ id est, ne intelligant ueritatem, ¬ªet dorsum eorum,¬´ id est ratio eorum que ¬ªdorsum¬´ dicitur, quia sicut dorsum hominis erectum est, sic ipsa ratio semper debet erigi ad celestia, sed ¬ªsemper¬´ est ¬ªincurua¬´ in concupiscentia terrenorum.

Alia retributio: ¬ªEffunde,¬´ id est, abundanter immitte ¬ªsuper eos¬´ ad compressionem eorum ¬ªiram tuam,¬´ id est uindictam tuam, et illa grauis  sit diuturna, ¬ªet furor ire tue comprehendat eos.¬´

Item retributio: Continuatio: ¬ªEffunde iram tuam,¬´ scilicet, ¬ªhabitatio eorum,¬´ id est domus, et agri, et uinee, ¬ªfiat deserta¬´ ab eis, ¬ªet in tabernaculis eorum,¬´ id est in celebribus locis eorum, ut in templo, et synagoga, et capitolio, ¬ªnon sit¬´ aliquia eorum ¬ªqui inhabitet.¬´ Quod dicit, ¬ªinhabitet,¬´ et non per se habitet, notat quod magna affectione habitant in locis illis. He optationes sunt in eis complete, in destructione Titi et uespasiani.

Hec omnia mala ideo eis euenient, ¬ªquoniam per secuti sunt¬´ me Filium tuum, ¬ªquem tu percussisti,¬´ exponendo eum miseriis huius mundi, faciendo passibilem et mortalem, ¬ªet super dolorem uulnerum  meorum addiderunt:¬´ uulnerabant Christum, cum ei nolebant credere, et inde dolebat, et ¬ªsuper¬´ illum ¬ªdolorem¬´ multa mala ei inferendo, dolores multos alios ¬ªaddiderunt.¬´

Et quia malum mihi super malum ¬ªaddiderunt,¬´ ¬ªsuper iniquitatem eorum¬´ quam fecerunt in seruos missos in uineam, quia prophetas missos ad eos colendos occiderunt,¬´ appone iniquitatem ¬ªaliam, scilicet ut me ipsum heredem uinee interficiant, ad cumulum sue nequitie, et non intrent in iustitiam tuam,¬´ id est, non conuertantur ad te.

Alia retributio: ¬ªDeleantur¬´ etiam ¬ªde libro uiuentium.¬´ Liber uite est prescientia Dei, cui nichil ascribi uel deleri potest. Omnes enim in illo presciti sunt, uel ad mortem, uel ad uitam, sed secundum  iudicium humanum quidam dicuntur ascribi, quidam deleri. Iudicamus enim quosdam, quos prius malos uidimus, si conuertantur, et bene operentur, quod tunc in libro uite ascribantur; si autem qui prius boni reputati sunt, ad malum conuertantur, eos de libro uite deletos esse iudicamus, et secundum hoc dicit: ¬ªDeleantur¬´ ipsi Iudei ¬ªde libro uiuentium¬´ scilicet, lex eorum, qui prius iusti reputati sunt, inutilis et damnosa appareat, ¬ªet cum iustis,¬´ id est gentibus, ¬ªnon scribantur¬´ Iudei, quia gentes nouam legem recipiunt, per quod ascribi in libro uite iudicantur: Iudei non scribuntur, id est, non recipiunt innouationem, quam saluandi accipiunt.

 ¬ªEgo sum pauper.¬´ Pars quinta. Continuatio. Illis ita contingat, ego autem aliter mereor ad opus meorum, quia ¬ªego sum pauper¬´ pro eis iustis mundanis. Unde Apostolus: ¬ªChristus cum diues esset, pauper pro nobis factus est :¬´ ¬ªet etiam sum dolens¬´ de excecatione humani generis, et per hoc promerebatur, ut sui saluarentur, sed tamen, o ¬ªDeus, salus tua,¬´ id est Filius tuus, ¬ªsuscepit me¬´ usque ad confessionem Dei Patris, et per hoc ostendit potentiam qua possit saluare suos.

Et quia ¬ªsalus tua me suscepit,¬´ ideo ¬ªlaudabo¬´ in meis ¬ªnomen Dei cum cantico,¬´ id est cum exsultatione, ¬ªet in laude¬´ illa ¬ªmagnificabo eum,¬´ id est, magnum et omnipotentem predicabunt mei eum.

 Et laus illa ¬ªplacebit Deo¬´ super omne legale sacrificium, et hoc ostendit per partem sacrificiorum, cum dicit, ¬ªsuper uitulum nouellum cornua producentem et ungulas.¬´ Allegoria huius talis est, licet hic non habeat locum. Per uitulum illum intelligimus populum innouatum, per ¬ªcornua,¬´ munimenta Ecclesie, quibus ipsa mundana hec contemnit, cum dicit ¬ªproducentem,¬´ significat sanctos in munimentis semper procedere, id est, crescere.

Dico, que ¬ªplacebit Deo super uitulum, et hoc uideant,¬´ id est, intelligant ¬ªpauperes¬´ qui de illis animalibus non poterant sacrificia facere, ¬ªet letentur¬´ scientes modo magis posse placere Deo per iustitiam, quam diuites per uitulos: et conuertit se ad ipsos ¬ªpauperes,¬´ et o, uos ¬ªpauperes,¬´ hoc intelligentes,  ¬ªquerite Deum, et uiuet anima uestra¬´ uera uita.

Et debent ¬ªpauperes¬´ letari, ¬ªquoniam exaudiuit pauperes Dominus, et uinctos¬´ in peccatis, per quod uiderentur repudiandi a Deo, ¬ªnon despexit¬´ Dominus: ¬ªuinctos¬´ dico ¬ªsuos,¬´ id est, querentes eum, et quamuis sint uincti in peccatis, tamen aspirant ad eum.

¬ªPauperes exaudiuit,¬´ et etiam saluam faciet Sion, et quia res magna erat quam dicebat, preponit de hac re quamdam admonitionem, ut omnis creatura laudet inde Deum, et hoc est: ¬ªlaudent illum celi,¬´ id est celestes, ¬ªet terra, mare, et omnia reptilia in eis.¬´ Homo rationabilis creatura laudet Dominum, et per hominem omnis creatura, quia  ipsa substantia homini est causa, quare ipse laudet Dominum, quod nisi homo saluatus esset, nulla res laudaret Dominum.

Ideo ¬ªlaudent, quoniam Deus saluam faciet Sion,¬´ id est, speculantes, scilicet Ecclesiam, ¬ªet¬´ illi saluati non erunt pauci, sed per ipsos ¬ªedificabuntur ciuitates,¬´ id est Ecclesie ¬ªIude,¬´ id est Christi, qui fuit de tribu Iuda.

Et ibi ¬ªinhabitabunt¬´ homines, non ad horam, sed ¬ªacquirent eam hereditate¬´ ut possideant eam in eternum.

Et non una solum generatio iustorum habitabit in ea, sed per omnes successiones, ¬ªet semen,¬´ id est, sequaces et imitatores ¬ªseruorum eius,¬´ id est, prophetarum,  ¬ªpossidebit eam¬´ Sion, et ostendit quos semen uocet, sic: ¬ªqui diligunt nomen eius,¬´ id est Dei, ¬ªhabitabunt in ea.



IN PSALMUM LXIX. TITULUS. In finem psalmus Dauid in rememoratione, eo quod saluum fecit eum Dominus.

¬ªDeus in adiutorium meum.¬´ Psalmus iste conuenit Dauid, id est omni iusto, quia hic loquitur quilibet iustus, psalmus dico habitus in rememoratione, habita de eo quod saluum fecit eum Dominus. Memor enim saluationis et beneficiorum, que Deus contulit mundo, sicut in alio psalmo ostensum est, securus petit liberari, licet multa mala urgeant. Materia est quilibet iustus, qui loquitur. In prima parte  petit liberari a malis instantibus, et inimicorum conuersionem. In secunda parte, que incipit: ¬ªExsultent et letentur,¬´ petit eterna beneficia, et reddit securum se cum dicit: Ecce Deus adiuuat me. Intendit nos securos reddere de eterno bono, quamuis urgeamur nos istis malis. Et dicit: ¬ªDeus intende,¬´ id est, intentum te prebe, conferendo gratiam, ¬ªin adiutorium meum¬´ ut ad superanda urgentia mala me adiuues, cum dicit, ¬ªin adiutorium meum intende,¬´ ostendit se aliquid operari per arbitrium liberum, et petit diuinum auxilium ad cooperandum, dico ¬ªintende, et festina ad me adiuuandum.¬´

Me adiuuabit, et hoc uidentes ¬ªqui querunt animam meam¬´ ut tollant eam: et hoc proprie possunt dicere martyres, ¬ªconfundantur¬´ de peccatis suis,  ¬ªet reuereantur,¬´ id est, timeant te iudicem.

Et non solum hi ¬ªquerunt animam meam,¬´ sed etiam hi ¬ªqui uolunt mihi mala auertantur retrorsum¬´ a proposito suo, ¬ªet erubescant,¬´ id est, conuersi habeant erubescentiam de malis que fecerunt.

Et etiam illi ¬ªqui dicunt mihi,¬´ id est ad meum dedecus, ¬ªeuge, euge,¬´ id est bene, bene, cum uident aliqua mala euenire, insultantes ei, dicunt: Ecce apparet quod non sit bonus, ipsi tales ¬ªerubescentes auertantur statim,¬´ id est sine mora, ut eorum conuersio non moretur. uel, ¬ªqui dicunt, euge, euge,¬´ applaudentes illis qui mala faciunt, ut si aliquis destruat ciuitatem, et dicant ei: Ah! quam bene factum est, bene quidem. uel eis qui hec faciunt  mihi, ad damnum meum, quia eorum iniquitas est damnum meum.

¬ªExsultent.¬´ Ipsi auertantur, sed ¬ªomnes qui querunt te¬´ Deum, et ¬ªexsultent et letentur,¬´ non in rebus temporalibus, sed ¬ªin te¬´ solo. Exsultant enim iusti in hac uita, securi quod eternam uitam possidebunt: ¬ªet¬´ omnes ¬ªqui diligunt salutare tuum,¬´ id est, Filium tuum, memores saluationis collate sibi a Deo per Filium, ¬ªdicant semper¬´ corde, uoce et opere, ¬ªmagnificetur Dominus¬´ non quod ipse in se possit magnificari, sed quia quantum ad ipsos magnificantes, quanto magis eum magnificant, maior semper et altior intelligitur.

Dicant ¬ªDominus magnificetur,¬´ de se uero dicat  unusquisque, ¬ªego egenus¬´ bonis temporalibus, et ¬ªpauper¬´ spiritualibus, et licet habeat aliqua spiritualia, non tamen sufficiunt ei. ¬ªEgo uero sum egenus et pauper,¬´ sed tamen hoc non impedit me, quia ¬ªDeus¬´ adiuuat me ad bene operandum, per quod sum securus de eterno bono, et hic aperte innuit se esse memorem beneficii, sicut in titulo proposuit.

Et bene dico, quia ¬ªDeus¬´ adiuuat me, quia ¬ªtu es,¬´ o Deus, ¬ªadiutor meus¬´ ad bene operandum, ¬ªet liberator meus¬´ a malis, et hoc tantum restat mihi petere, ¬ªDomine, ne moreris,¬´ sed fac quod facturus es, scilicet, duc me ad gloriam.



IN PSALMUM LXX. TITULUS. Psalmus Dauid filiorum Ionadab et priorum captiuorum.

 ¬ªIn te, Domine.¬´ Psalmus iste est Dauid, uel alicuius iusti, non tantum loquentis in persona sua, sed in persona iustorum omnium temporum, filiorum est Ionadab et priorum captiuorum. Legitur in historia, quod Hieremias corrigens populum Isreliticum, quod non obseruaret mandata Dei, et prophetans eis, pro illa obedientia, captiuitatem futuram eis, filios Ionadab in exemplum proponebat, predicans eis, quod sicut illi mandata carnalis patris obseruabant, sic isti potius Dei Patris deberent obseruare mandata . Ionadab namque, qui spontaneus Domini uel populi interpretatur, sacerdos fuit deuotus Deo, et iste correxit filios, ne uinum biberent, id est, delectationibus huius uite inebriarentur,  et ne domos sibi edificarent, sed in domo Domini degerent, scilicet, intelligerent non habere se hic manentem ciuitatem, sed Domino seruientes, ad superna tenderent. Intelligens autem Esdras Dauid proposuisse hominibus contumacibus, et non seruantibus mandata Dei sui, filios Ionadab, id est, iustos, obedientes Deo, et sperantes in eo, dixit hunc psalmum esse ¬ªpriorum captiuorum,¬´ id est illorum contumacium, qui mandata Dei non obseruant in hac uita: non quod de ipsis agatur in hoc psalmo, sed quod ipsis contumacibus proponuntur in exemplum filii Ionadab, id est, sperantes in Domino, ad hoc, ut per exemplum eorum corrigantur. Priores captiui dicuntur uite istius homines, de qua possunt exire captiui, sicut Iudei exierunt de captiuitate  Babylonica: secunda enim futura est, de qua nemo egredietur. uel si sine et, filiorum Ionadab, priorum captiuorum dicemus, sic potest intelligi, quod filii Ionadab essent captiuati historialiter, non pro peccato suo, sed pro peccato aliorum, iuxta quod titulus ita legitur: ¬ªPsalmus iste Dauid filiorum Ionadab,¬´ id est, sperantium in Domino ipsorum, dico ¬ªpriorum captiuorum,¬´ id est, qui captiui sunt in miseriis huius uite: que captiuitas est prior, de qua exibunt filii Ionadab, id est sperantes in Domino, de secunda que futura est in alia uita, in qua non erunt filii Ionadab, nullus poterit exire. Materia est omnis iustus sperans in Domino, et describuntur multa beneficia Dei circa sperantes in Deum. Modus:  In prima parte liberari petit a malis, ut possit Deum laudare. In secunda, que incipit: ¬ªNe proiicias me in tempore senectutis,¬´ petit, ut sicut Deus contulit sibi beneficia in iuuentute, sic faciat in senectute, ubi maxime opus est. In tertia, que incipit: ¬ªQue fecisti magnalia Deus, quis similis tibi?¬´ ponit gratiarum actiones de collatis beneficiis. Intentio est admonere, ut omnes spem suam ponant in Domino: que notatur ibi: ¬ªDomine, spes mea a iuuentute mea.¬´

Et se sperantem in Domino omnibus proponit, sic monens alios: Nolite sperare in mundanis, sed sperate in Domino, exemplo mei qui omnibus relictis mundanis: o ¬ªDomine, speraui,¬´ et quia ¬ªsperaui in te,¬´ licet uidear confusibilis in hoc mundo, ¬ªnon confundar in eternum,¬´ quia quandoque manifeste  obtinebo quod speraui, non ¬ªconfundar¬´ dico, sed potius, o Domine, ¬ªlibera me¬´ ne preualeat mihi ista tentatio, ¬ªet¬´ non tantum ¬ªlibera me,¬´ sed etiam ¬ªeripe me¬´ ne aliqua mihi mala ultra eueniant; hec ereptio iustorum est in morte, quando Deus ad se iustum ducit, et hoc in iustitia, et quia nullus potest liberari uel eripi, secundum propriam iustitiam, apponit, tuo, scilicet, ¬ªin iustitia¬´ illa ¬ªtua¬´ que semper habet misericordiam sibi adiunctam.

Dico ¬ªeripe,¬´ et quia merita mea nunquam essent digna, ut ad tuam peruenirent altitudinem, ideo Domine, ¬ªinclina aurem tuam ad me,¬´ id est, condescende mihi per tuam clementiam, ¬ªet salua me.¬´

¬ªLibera me,¬´ ita scilicet, ¬ªesto mihi in Deum protectorem,¬´ liberans de periculis huius uite, ¬ªet¬´  esto mihi ¬ªin locum munitum¬´ in quo sum in securitate ut deinceps nullus inimicus aggredi me audeat, et hoc erit in alia uita, ¬ªut saluum me facias,¬´ et hoc respicit ad hoc quod dixerat, ¬ªeripe me.¬´

Ideo dico sis protector, quia ego non quero refugium nisi a te, et hoc est, ¬ªquoniam tu es firmamentum meum,¬´ id est faciens me firmum, ad hoc respicit, ¬ªin Deum protectorem,¬´ et ¬ªtu es refugium meum,¬´ ad hoc respicit, quod dixit, esto ¬ªin locum munitum.¬´

¬ªDeus meus, eripe me,¬´ cum petit liberari, notat necessitatem, modo determinat, a quibus petat liberari sic dicens: O ¬ªDeus meus, eripe me de manu peccatoris,¬´ id est de potestate diaboli; ¬ªde manu contra legem agentis, et¬´ de manu ¬ªiniqui,¬´ qui licet non  habeat legem scriptam, tamen per legem naturalem quid sit equum quidue iniquum discernit, scilicet quod non deberet aliis facere, quod sibi non uelit fieri. Hic notatur omne genus peccatorum per habentes, scilicet, legem, et non habentes, ut Apostolus ait: ¬ªQuicunque sine lege peccauerunt, sine lege peribunt, et quicunque in lege peccauerunt, per legem iudicabuntur .¬´

¬ªQuoniam tu es.¬´ Et tu debes eripere, ¬ªquoniam, o Domine, tu es patientia mea,¬´ id est fructus ille et causa propter quem ego sustineo, et etiam es ¬ªspes mea,¬´ o Domine, id est certitudo futuri premii mei. Unde Apostolus: ¬ªPatientia operatur probationem, probatio spem, spes autem non confundit :¬´  ¬ªspes¬´ dico ¬ªa iuuentute mea,¬´ id est a tempore conuersionis mee, non dicit iuuentutem quantum ad tempus etatis, sed iuuentutem iustitie, id est fortitudinem per iuuentutem accipit, que fortitudo in aduentu Christi, in sanctis apostolis et martyribus patenter enituit.

¬ªIn te etiam confirmatus sum ex utero,¬´ id est dum adhuc essem in utero Ecclesie. Uterum Ecclesie uocat preparationem illam, qua instruitur homo, cum credere incipit, et antea in eo utero nutritur, ut in lucem uere cognitionis prodeat, et ¬ªtu¬´ etiam ¬ªes protector meus,¬´ ex quo processi ¬ªde uentre matris mee,¬´ id est Ecclesie, scilicet ex quo fui renatus de baptismate, et lumen uere cognitionis accepi.

 Et quia hec omnia bona mihi fecisti, ¬ªin te semper erit cantatio mea,¬´ id est, te solum laudabo, et quia te solum laudo, et mundum respuo, ideo ¬ªfactus sum multis¬´ amatoribus seculi ¬ªtanquam prodigium,¬´ quia putant me insanum et prodigiosum, cum uident me te solum petere, et suas sectas negligere, sed contra omnia opprobria eorum ¬ªtu¬´ es factus mihi ¬ªadiutor fortis.¬´

Et ideo ¬ªrepleatur os meum laude ut cantem gloriam tuam,¬´ id est, gloriosum predicem, et etiam ¬ªmagnitudinem tuam,¬´ id est beneficia tua, que mihi confers, que sunt causa quare te gloriosum ostendam, et hoc ¬ªtota die,¬´ id est assidue.

¬ªNe proiicias me.¬´ Pars secunda. Dico ¬ªtu es spes mea a iuuentute,¬´ et sicut non deseris in iuuentute,  sic ¬ªnec proiicias me in tempore senectutis,¬´ et quod per senectutem accipiat, determinat cum dicit, ¬ªcum defecerit uirtus mea, ne derelinquas me,¬´ id est, quamuis ad horam proiicias permittendo esse in peccatis, tamen non derelinquas, id est, non permittas putrescere in peccatis. Proiecit Deus Petrum, cum permisit peccare, non dereliquit, cum fecit penitere. Ecce qui modo loquebatur in persona uiuorum iustorum fortiorum, modo loquitur in persona senum, et intelligit hic senectutem, cum iam uidetur deficere, et caritas incipit frigescere, ut in hoc tempore ante Antichristum.

¬ªNe derelinquas me,¬´ quia si dereliqueris, quanto debiliorem me uiderint inimici, tanto grauius instabunt, et hoc est ¬ªquia dixerunt inimici mei mihi,¬´  id est, ad meum detrimentum, scilicet, istud Deus dereliquit eum, et non solum imperiti inimici hoc dixerunt, sed illi ¬ªqui custodiebant animam meam,¬´ id est, magna calliditate insidiabantur anime mee, ut caperent eam, scilicet, diaboli et ministri eorum: ¬ªconsilium fecerunt¬´ consentientes ¬ªin unum¬´ in eamdem nocendi uoluntatem.

¬ªDicentes¬´ istud quod alii inimici, ¬ªDeus dereliquit eum,¬´ id est non curat eum, et ideo ¬ªpersequimini¬´ quasi illum qui non possit fugere, ¬ªet comprehendite¬´ tanquam debilem, qui non possit resistere, et securi tenete, ¬ªquia non est qui eripiat.¬´

Ipsi me derelictum putant, sed tu, ¬ªDeus, ne elongeris a me,¬´ id est, ne diu permittas me ab illis  tribulari, sed potius, o ¬ªDeus meus, respice in auxilium meum¬´ ut possim hec omnia superare.

Me ¬ªrespice,¬´ et ¬ªdetrahentes anime mee confundantur,¬´ id est, inueniantur inefficaces, ne possint me conformare sibi, ¬ªet deficiant,¬´ id est, non ulterius ausi aggredi me: dico ¬ªconfundantur,¬´ et multa ¬ªconfusione sua cooperiantur,¬´ id est, tanta sit confusio sua, ut cooperiat eos, ita quod conuertat eos, et non tantum confusione, sed ¬ªet pudore¬´ de eo quod deficiunt, ¬ªoperiantur¬´ undique ¬ªqui querunt mala mihi.¬´

Illi ¬ªoperiantur confusione, ego autem,¬´ quidquid alii faciant, ¬ªsemper sperabo¬´ in te, ¬ªet super omnem laudem tuam¬´ quam de mundi creatione habes, ¬ªadiiciam¬´ aliam laudem, scilicet de missione  Filii, et hoc est ¬ªos meum annuntiabit iustitiam tuam,¬´ et subdit quid uocet iustitiam, ¬ªsalutare tuum,¬´ id est Filium, qui saluat sperantes in se et iustificat, et hoc ¬ªtota die.¬´

Propter hoc annuntiabo iustitiam tuam et ¬ªsalutare tuum, quoniam ego non cognoui litteraturam,¬´ id est, calliditates huius uite, et artes. Hieronymus ponit litteraturas; alia translatio habet, negotiationes, et ego iam ¬ªintroibo in potentiam Domini,¬´ id est supernam domum, ubi ego cognoscam potentiam Domini, et ego ipse potentiam acquiram, et deinceps nullus audebit me inquietare, e tetiam ibi, ¬ªDomine, memorabor iustitie tue solius,¬´ id est te solum intelligam iustum.

Ideo ¬ªmemorabor,¬´ quia ¬ªDeus, docuisti me¬´ ut  non appeterem litteraturam, et predicare Filium tuum, ¬ªa iuuentute mea,¬´ id est, ex quo incepi esse amator fidei, ¬ªet usque nunc¬´ docuisti me, et ideo ¬ªpronuntiabo mirabilia tua,¬´ id est beneficia que contulisti.

Docuisti, et ¬ªnon derelinquas me,¬´ o ¬ªDeus,¬´ docere et conseruare ¬ªusque ad senectam et senium.¬´ Senecta est Ecclesie, quando adhuc ipsa Ecclesia habet aliquid fortitudinis; senium est decrepita etas, quod erit in Ecclesia tempore Antichristi, cum fortitudo ipsius Ecclesie penitus fere exstinguetur.

¬ªNe derelinquas¬´ dico, ¬ªdonec annuntiem brachium tuum,¬´ id est Filium tuum ¬ªomni generationi, que uentura est.¬´ Et donec annuntiem ¬ªpotentiam tuam¬´ qua saluas hominem, ¬ªet iustitiam tuam¬´  qua iustificas omnes secundum meritum uniuscuiusque; ¬ªannuntiem dico, eundo agilitate mentis usque in altissima,¬´ id est, usque ad celestes creaturas, scilicet, usque ad contuitum celestium, quod ipsum Deum et celestia contempler. uel usque ad altissima, scilicet, ut predicem quasdam celestes creaturas esse redemptas per Filium. Legitur enim quod quidam angeli, licet non credamus, consentientes angelis cadentibus, peccauerunt.

Incipit pars tertia. Continuatio: Et bene debeo annuntiare ¬ªpotentiam et iustitiam tuam,¬´ quia ¬ªque magnalia fecisti,¬´ o ¬ªDeus,¬´ infinita sunt beneficia, unde supra dixi, cantabo ¬ªmagnitudinem tuam,¬´ et quia hec fecisti, ergo ¬ªquis similis tibi?¬´ nullus:  nullus similis tui dico, quia ¬ªquantas ostendisti mihi tribulationes¬´ in ipsa rei experientia, ¬ªmultas¬´ in numero ¬ªmalas,¬´ in qualitate graues, et tamen ¬ªuiuificasti me¬´ uera uita, que est Deus, tu dico ¬ªconuersus¬´ a priori statu, qui fuit ante aduentum Christi, quando nullus uiuificabatur; ¬ªde abyssis terre,¬´ id est de profunditate peccatorum ¬ªreduxisti me iterum,¬´ et iterum per baptismum, per penitentiam multoties.

Et etiam mihi sic reducto, ¬ªmultiplicasti magnificentiam tuam,¬´ id est, multis modis magna et multiplicia beneficia contulisti, ¬ªet consolatus es me¬´ securum faciendo de promissione eterni boni, tu dico ¬ªconuersus¬´ per mediatorem Christum, ab ira quam habebas de peccato primi parentis erga humanum  genus.

Probat ab affectu se esse consolatum sic, uere consolatus es me, ¬ªnam et ego confitebor tibi,¬´ id est, ad tuum honorem, ¬ªueritatem tuam, Deus,¬´ id est te ueracem in promissis, scilicet, quod homines per Filium tuum hereditatis eterne securitatem obtineant, ¬ªconfitebor¬´ dico ¬ªin uasis psalmi,¬´ id est in psalmis, qui sunt uasa. Per psalmos spiritualem uitam accipimus, quibus psalmis aliis exemplum bene operandi propinatur, sicut per uas aliquis potus, non tantum me dico confiteri in psalmis, id est, in contemplatiua uita, sed, o ¬ªsanctus Isrel¬´ qui sanctificas omnem Isrelem, id est omnem uidentem Deum, ¬ªpsallam tibi in cithara,¬´ id est in mortificatione carnis, scilicet in actiua uita.

 Confitebor in psalmis, et cum exsultatione, et hec labia mea interiora, id est affectiones anime, que ad Deum hiant semper, sicut ¬ªlabia exsultabunt, cum cantauero tibi,¬´ id est, laudauero te, et non tantum labia, sed etiam tota ¬ªanima mea quam¬´ tu ¬ªredemisti,¬´ unde ipsa ¬ªanima¬´ exsultandum intelligit.

Et non solum ¬ªanima,¬´ sed etiam totum corpus, et hoc per quamdam partem dicit, supponens, ¬ªsed et lingua mea¬´ ex affectione cordis proferet ¬ªiustitiam tuam¬´ et hoc ¬ªtota die meditabitur,¬´ scilicet, quando continua dies erit, scilicet, in iudicio, et quid intelligat ¬ªdie tota,¬´ determinat, dicens, ¬ªcum¬´ illi ¬ªqui querunt mala mihi¬´ in hac uita fuerint ¬ªconfusi,¬´ id est erubescentes de peccatis, ¬ªet reueriti fuerint,¬´ id est, timuerint sententiam iudicis, hanc scilicet: ¬ªDiscedite  a me, maledicti, in ignem eternum .¬´



IN PSALMUM LXXI. TITULUS: Psalmus Dauid in Salomonem.

¬ªDeus iudicium.¬´ Tractatus iste tendit in Salomonem, id est in Christum, qui uerus est Salomon, id est pacificus, qui posuit pacem inter Deum et hominem: quia in hoc psalmo Christus est materia secundum utramque naturam, diuinam scilicet, et humanam. Modus: In prima parte petit ei dari iudicium, et affirmat quod habebit. In secunda parte, que incipit: ¬ªOrietur in diebus eius iustitia,¬´ loquitur de regno, commendando ipsum regnum multis modis. In tertia parte, que incipit: ¬ªSit nomen eius benedictum:¬´  de commendatione ipsius regni. Intendit quidem nos admonere, ut subiiciamur huic Salomoni.

uox Ecclesie, preuidentis Christum futurum regem, orat ut detur ei regnum, dicens: O ¬ªDeus¬´ Pater, ¬ªda regi,¬´ id est Christo, ¬ªiudicium¬´ super homines ¬ªtuum,¬´ id est, sicut tu habes iudicium, ita da illi, ut ille habeat iudicare et illi eidem ¬ªFilio regis,¬´ id est tui, qui solus rex es, et in ueritate tua regis, da ¬ªiustitiam tuam,¬´ id est iustum iudicium, quia rex ille semper in iustitia iudicabit. Endiasis est, quia per diuersa idem dicit, per iudicium scilicet et iustitiam; et est endiasis, bis dictum.

¬ªIudicium da¬´ dico, scilicet, ¬ªiudicare populum tuum in iustitia,¬´ id est, ut iudicet uniuersum populum,  scilicet bonos et malos: ¬ªtuum¬´ dicit, quia impii quoque nichil possunt, nisi permissu Dei: ¬ªet pauperes tuos¬´ da ei iudicare ¬ªin iudicio¬´ iusto. Iudicat Christus etiam in hac uita bonos et malos: iudicabit tandem, quando separabit bonos a malis. Unde Christus in Euangelio dicit: ¬ªPater non iudicat quemquam, sed iudicium omne dedit Filio .¬´ Iudicat tamen Pater non per se quidem, sed per illum ipsum, cui sua substantia unita est.

Dico, ¬ªda¬´ ei ¬ªiudicium,¬´ et fac eum cognosci per totum mundum per apostolos, et hoc est: ¬ªmontes,¬´ id est sancti apostoli, ¬ªsuscipiant pacem,¬´ id est Christum, ¬ªpopulo,¬´ id est, ad utilitatem populi, scilicet, ut ipsum notificent populo: ¬ªet colles,¬´ id est minores sanctis apostolis, altiores tamen populis,  sicut beatus Martinus, et beatus Hilarius, suscipiant ¬ªiustitiam,¬´ id est ipsum Christum, ut notificent populo. Christus dicitur pax, quia ipse posuit reconciliationem inter Deum et hominem: iustitia dicitur, quia Deus ad se conuertentes iustificat.

¬ªIudicabit.¬´ Dari postulauit Christo iudicium: hic affirmat quod reuera habebit iudicium. Continuatio: Dico, ¬ªda¬´ ei ¬ªiudicium,¬´ et uere dabis, quia ipse ¬ªiudicabit pauperes populi,¬´ id est ueros pauperes, remouendo eos a malo populo; ¬ªet¬´ etiam ¬ªfilios pauperum,¬´ id est imitatores apostolorum, ¬ªsaluos faciet,¬´ et ¬ªcalumniatorem,¬´ id est diabolum, qui est iniustus accusator fratrum nostrorum, ¬ªhumiliabit Deus,¬´ id est opprimet.

Hic commendat ipsum iustum iudicem: iste iudex  ¬ªiudicabit, et¬´ iste iudex ¬ªpermanebit cum sole,¬´ id est semper unitus cum deitate, que deitas dicitur sol, quia illuminat omnem hominem uera cognitione : ¬ªet ante lunam,¬´ id est ante Ecclesiam, quia semper erit in presentia Ecclesie, ut semper Ecclesia recipiat ab ipso lumen, sicut luna a sole recipit. Per ¬ªlunam¬´ intelligitur Ecclesia, quia deficit et crescit sicut luna: ¬ªpermanebit¬´ dico ¬ªin generatione¬´ ista ¬ªet generationem¬´ succedentem, id est semper idem sunt in generationes generationum: uel cum sole, id est quandiu sol erit, et firmamentum stabit: et fuit ¬ªante lunam,¬´ id est antequam mundus fieret.

Dixerat, ¬ªiudicabit:¬´ et ecce de quo dixisset determinat,  scilicet de Filio uirginis: et hic manifeste incarnationem diuinitatis annuntiat. Continuatio: Dico ¬ªiudicabit,¬´ et ipse qui ¬ªiudicabit, descendet¬´ secundum diuinitatem, in uirginem: ¬ªsicut pluuia in uellus,¬´ ita suauiter sine omni strepitu, sine omni terrore. Hic mittit nos ad historiam. Deus precepit Gedeoni, ut iret ad pugnam, qui cum timeret, quesiuit signum uictorie, et Dominus dedit tale quod posito uellere in area, si uellus complutum inueniretur, et area sicca, sciret se fore uictorem, et ita factum est, adhuc enim timens, quesiuit contrarium signum, ut area compluta esset, et uellus siccum fieret, et ita factum est, et fuit uictor . uellus prius complutum significabat Iudeos prius credentes et doctrina Dei complutos; area significat  gentiles prius a fide aridos. Rursus humida facta significat ipsos gentiles postea ad fidem uenientes; et uellus siccum, Iudeos, qui doctrinam Domini uoluerunt, sicut dicit in Actibus apostolorum Apostolus: uobis fuit missum uerbum Dei, sed quia respuistis illud, ecce conuertimur ad gentes. uel possumus hanc similitudinem expressius notare, quod sicut pluuia neque corrumpit uellus cadens, nec etiam exiens, sic nec conceptus, neque partus corrupit uirginem, et iste talis irrigabit totum mundum per doctrinam suam, et inde dicit, ¬ªet sicut stillicidia,¬´ id est aqua stillans de celo: ¬ªstillicidia¬´ dico, ¬ªstillantia super terram,¬´ id est super gentes.

¬ªOrietur.¬´ Pars secunda. Ecce ¬ªin diebus eius¬´ regis, id est in tempore Christi, ¬ªorietur iustitia,¬´  quia per eius aduentum iustificabitur omnis iustus, ¬ªet abundantia pacis,¬´ id est reconciliatio abundans, quia per totum mundum erit, quia de omni parte erunt homines reconciliati Deo, pax dico permanens, ¬ªdonec auferatur luna,¬´ id est donec presens Ecclesia auferatur, id est fiat spiritualis, scilicet immortalis, impassibilis, ¬ªdonec auferatur,¬´ id est quandiu mundus erit: alia translatio habet, sustollatur.

Hic ostendit amplitudinem regni, ¬ªet¬´ iste ¬ªdominabitur a mari¬´ orientali ¬ªusque ad mare¬´ occidentale, ¬ªet a flumine,¬´ id est a Iordane, ¬ªusque ad terminos orbis terrarum,¬´ id est in circuitu totius orbis. Per flumen Iordanis, in quo Christus baptizatus est, accipimus baptismum per quem Christus  dilatatur per totum mundum.

¬ªCoram illo¬´ rege, ¬ªprocident Aethiopes,¬´ id est nigerrimi in peccatis, ¬ªet inimici eius terram lingent,¬´ et hec terrena semper appetent, que sunt cibus diaboli.

¬ªReges Tharsis, et insule.¬´ ¬ªTharsis¬´ exploratio interpretatur gaudii, uel contemplatio. Unde dicit: Aliqui uenientes de exploratione gaudii, scilicet, postpositis gaudiis istius mundi, facientes seipsos bene regnantes, carnalitatem suam uel alios offerent, quos ad eum conuertent. uel ¬ªTharsis,¬´ id est contemplationis reges, ¬ªofferent munera¬´ et ¬ªinsule¬´ que sunt in medio maris, et sunt terra sicca. Per insulas que sunt terra sicca et circumdata mari, accipimus  illos qui sunt sicci a fluctibus mundi, nec coinquinantur a turbinibus huius uite, licet circumquaque tundantur a procellis huius mundi, et ¬ªreges Arabum et Saba¬´ illius alterius regni ¬ªadducent dona,¬´ quod est completum in natiuitate Christi, cum illi reges, stella duce, Christo Domino diuersa munera obtulerunt . uel, quia Arabes dicuntur esse ditissimi et abundantes in diuitiis huius uite, Sabei abundantes in odoribus et aliis deliciis huius uite, possumus sic dicere: ¬ªreges Arabum,¬´ id est qui dimissis diuitiis, et deliciis, et odoramentis huius uite, seipsos facientes reges, offerunt seipsos Deo in munera: uel quia Arabia interpretatur humilitas, succensio Saba, intelligimus humiles, qui in se succendunt omnia uitia, et sic facti reges, se Deo munera  offerunt.

¬ªEt¬´ propter hoc ¬ªeum¬´ regem ¬ªadorabunt omnes reges¬´ qui prius solebant adorari, id est aliqui de omni genere regum, et etiam ¬ªomnes gentes¬´ que prius solebant seruire terrenis regibus, ¬ªseruient ei¬´ celesti regi.

¬ªSeruient¬´ dico, et merito, ¬ªquia ipse liberauit pauperem¬´ uerum ¬ªa potente,¬´ id est a diabolo, cuius potentiam ostendit ille qui dicit: ¬ªCum fortis armatus custodit atrium suum :¬´ et non dico ¬ªpauperem,¬´ qui habeat aliquid subsidii, id est liberationem: sed illum ¬ªpauperem, cui non erat adiutor,¬´ id est qui non poterat liberari, uel per liberum arbitrium, uel alio modo, nisi per ipsum Christum. Unde Ioannes in Apocalypsi: ¬ªNon est inuentus  alius, qui librum aperiret, nisi agnus qui occisus est .¬´

Dico ¬ªpauperem liberabit,¬´ et illi liberato, ¬ªparcet,¬´ id est non puniet secundum singula peccata, uel ¬ªparcet pauperi¬´ quia non patietur eum tentari supra id quod potest : ¬ªet inopi¬´ etiam ¬ªparcet,¬´ illi cui nullum est adiutorium, nisi ab ipso: ¬ªet animas pauperum saluas faciet¬´ tandem in iudicio et post mortem.

Et per hoc scilicet quod ¬ªredimet¬´ pretio sanguinis sui: et hic manifeste mortem Christi annuntiat: ¬ªanimas eorum ex usuris,¬´ id est ex pena que pro peccato datur: et ¬ªiniquitate,¬´ id est ab ipso peccato, ¬ªet nomen eorum¬´ scilicet quod Christiani sunt, licet ante potentes huius mundi contemnatur ut uile  aliquid, tamen erit ¬ªhonorabile coram illo,¬´ id est in beneplacito illius.

Commendationes illius regis: ¬ªet uiuet¬´ eternaliter. uel, ¬ªuiuet,¬´ id est mortuus resurget, ¬ªet dabitur ei de auro Arabie,¬´ id est de precipuis sapientibus, ut Dionysius et Paulus. Per aurum Arabie, quod carius est alio auro, unum intelligitur aurum illius terre esse optimum, intelligimus pretiosos sapientes, ¬ªet adorabunt de ipso semper,¬´ id est propter ipsum, ut seipsum det eis, sicut diceretur de auro, adorat, qui aurum postulat. uel de ipso, id est iuxta ipsum, id est secundum hoc quod ipse instituit orare, scilicet, cantabunt: Pater noster, et ¬ªtota die,¬´ id est omni tempore ¬ªbenedicent ei¬´.

 Ipse etiam ¬ªerit firmamentum in summis montium,¬´ id est apostolorum, quo firmos faciet et constantes ¬ªin terra,¬´ ubi pauci possunt esse firmi, et ubi maxime opus confirmatione Dei: et ¬ªfructus eius,¬´ id est bona operatio, quam per eum faciunt sui, ¬ªextolletur super Libanum,¬´ id est candidationem huius mundi, quia longe digniora sunt opera iustorum, quam sit quantacunque potentia huius uite: et illi remoti ¬ªde¬´ hac ¬ªciuitate¬´ et ducti in aliam ciuitatem, id est in supernam Hierusalem, ¬ªflorebunt¬´ facti immortales et impassibiles, ¬ªsicut fenum terre¬´ quod est uiride et floridum: accipitur ¬ªfenum¬´ in mala significatione, quia cito arescit et transit, sed non hic.

¬ªSit nomen eius:¬´ Pars tertia. Quia facit suos florere,  et hec omnia bona confert eis, ideo ¬ªnomen eius sit benedictum,¬´ id est ipse nominabilis ¬ªin secula,¬´ quod ¬ªnomen¬´ debet benedici, quia ¬ªeius nomen,¬´ id est ipse nominabilis ¬ªin secula¬´ ¬ªpermanet ante solem,¬´ id est ante mundi constitutionem.

Et non solum ipse erit benedictus, sed omnes sui per ipsum, et hoc est, ¬ªet benedicentur in ipso omnes tribus terre,¬´ id est aliqui de omni tribu, et per hoc ¬ªomnes gentes magnificabunt eum.¬´ Et quia Propheta intelligit se in ipso esse benedictum, ex parte sua benedicit Deo. Continuatio: Dico, ¬ªin ipso benedicentur omnes tribus terre,¬´ et ideo ipse sit ¬ªbenedictus Dominus Deus Isrel, qui facit mirabilia magna,¬´ id est reparationem humani generis, et  alia: ¬ªsolus¬´ quia nullus alius potest ea. uel ¬ªsolus,¬´ quia ipse per se: alii uero si faciunt miracula, ut Petrus et ceteri, non per se tantum, sed ex ipso faciunt.

¬ªEt nomen maiestatis eius,¬´ id est quod sua maiestas, id est ipse magnus dat, scilicet Christianum nomen, sit ¬ªbenedictum¬´ permanens ¬ªin eternum,¬´ ideo dico ¬ªnomen maiestatis,¬´ quia ¬ªmaiestate,¬´ id est diuinitate ¬ªeius replebitur omnis terra,¬´ et hanc operationem ingeminat, quia rem ualde desiderabilem optat cum dicit, ¬ªfiat fiat.¬´



IN PSALMUM LXXII. TITULUS. Defecerunt laudes Dauid, filii Iesse. Psalmus Asaph.

 ¬ªQuam bonus Isrel Deus.¬´ Psalmus iste ostendit Deum iam non dare cultoribus suis, ut solitus fuit, prospera, sed aduersa: quod intelligens Esdras Prophetam intellexisse in hoc psalmo, sic intitulauit, laudes Dauid. Et ne per Dauid accipiamus Christum uel Ecclesiam, determinat generationem carnalem Dauid, cum dicit, filii Iesse, et per hoc dat nobis intelligere Iudaicum carnalem populum, quia Dauid secundum carnalem generationem unus fuit de carnali populo: cuius Dauid, id est Iudaici populi laudes defecerunt: quia Deus iam non dat suis temporalia bona, quibus solis carnalis Iudaicus populus laudabat eum, et ut certi simus quod iam Deus non dat temporalia bona, quibus negatis, laudes deficiunt carnalis  Iudaici populi, comprobant hoc testimonia fidelis Synagoge, quibus firmius credendum est: quia prius ipsa Synagoga laudauerat Deum pro solis terrenis: et hoc dicit psalmus Asaph, id est fidelis Synagoge: Asaph enim interpretatur congregatio, et est ipsius prophete, uel alicuius fidelis de Synagoga. Materia est ipsa fidelis Synagoga. Modus: In prima parte ostendit se aliquando errasse, uisa prosperitate malorum. In secunda parte, que incipit: ¬ªIdeo conuertetur populus meus hic¬´ ostendit conuersionem suam ab hoc errore, et aliorum consimilium sibi. In tertia parte, que incipit: ¬ªuerumtamen propter dolos,¬´ ostendit quod non tantum per nouissima hominis prosperitas huius seculi esse mala consideratur, sed etiam per presentia, quia et ipsos diuites in  peccato precipitant, et bonos inuidia eorum peccare faciunt. In quarta parte, que incipit: ¬ªQuid enim mihi est in celo?¬´ ostendit se uerum intellectum habere, et iam non temporalia, sed solum Deum querere. Intentio est, compescere simplices, ne murmurent de malorum prosperitate et bonorum aduersitate.

uidens ergo quosdam simplices adhuc errare, iudicantes Deum peruersum, qui malis prospera tribuat, et suis mala conferat, compescens eorum errorem, dicit: O ¬ªDeus Isrel¬´ qui tibi uidetur peruersus, quam bonus¬´ est, id est infinite bonus est. uel, ¬ªDeus Isrel¬´ quam bonus est, que bonitas non apparet omnibus hominibus, sed ¬ªhis qui recto sunt corde,¬´ id est qui reputant utiliora esse aduersa in  hac uita, quam prospera.

Hic incipit errorem suum exponere. Continuatio: Modo confiteor Deum bonum esse, sed olim ¬ªpedes mei,¬´ id est affectiones mee, ¬ªpene moti sunt¬´ a Deo: et non tantum uoluntates, sed etiam opera pene recesserunt a Deo, ad culturam idolorum, et hoc est, ¬ªgressus mei,¬´ id est opera mea, ¬ªpene sunt effusi,¬´ id est precipitati.

Ideo, ¬ªquia zelaui super iniquos,¬´ id est indignationem habui de iniquis, ¬ªuidens pacem,¬´ id est tranquillitatem illorum ¬ªpeccatorum.¬´

Ideo habebant pacem, ¬ªquia¬´ in illis ¬ªnon est respectus morti eorum,¬´ id est non attendunt mortem suam, quam si attenderent, et unicuique quod reddatur in morte pro meritis, non haberent pacem  et prosperitatem huius uite, sed lugerent, et ideo non habent pacem et prosperitatem, quia ¬ªin plaga eorum,¬´ id est in uulneribus uitiorum, non est ¬ªfirmamentum,¬´ quia etsi Deus aliqua infirmitate mouerat eos ad compunctionem, non tamen firmantur, quod peccata eorum prorsus sanentur et confirmentur. uel aliter, non est ¬ªrespectus¬´ diuine misericordie ¬ªmorti eorum,¬´ id est non dat Deus eis aliquam tribulationem, per quam a morte anime redimantur, uel aliquam mittit aduersitatem, non tamen eorum, sed plagis eorum, id est non dat talem que firmet eos ita, ut peccata prorsus deleantur, et anima in uirtute propria restituatur. Loquitur de Deo ad similitudinem medici, qui cum prenoscit egrotum non  posse euadere, nichil ei prohibet: sic Deus, quos morti prescit predestinatos, omnia facere concedit, et ab istius mundi prosperitate non retrahit.

uere ¬ªnon est respectus morti eorum,¬´ quia nulla medicina adhibetur eis: nam ¬ªnon sunt in labore hominum,¬´ id est rationabilium, ut uigilent, uel uiuant, uel aliquid tale faciant: ¬ªet¬´ propterea ¬ªcum hominibus non flagellabuntur¬´ ab illo qui ¬ªflagellat omnem filium quem recipit .¬´

Et quia per se neque laborat, neque a Deo ¬ªflagellabuntur,¬´ et obtinent prosperitatem huius seculi, ¬ªideo superbia tenuit eos¬´ quasi quibusdam manibus, ne auferri possint: et ne resipiscant ¬ªoperti sunt,¬´ id est inuoluti ¬ªiniquitate¬´ quasi ad proximum, ¬ªet impietate sua,¬´ id est blasphemia quasi  ad Deum: ¬ªsua¬´ dicit, quia ex se, non ex Deo habet homo nequitiam.

Et non sufficit eis esse malos in se, sed etiam ¬ªprodiit¬´ in aperto ¬ªiniquitas eorum, quasi ex adipe,¬´ id est ex superfluitate diuitiarum a similitudine pinguis animalis, sicut tauri, ut dent aliis exemplum superbiendi, et deposito omni timore, ¬ªtransierunt¬´ humanum morem, tendentes ¬ªin affectum cordis¬´ scilicet, ut impleretur quod corda eorum desiderabant.

Et hoc non quasi ex improuiso fecerunt, sed cum magna attentione ¬ªcogitauerunt nequitiam,¬´ et adeo bona uisa est eis nequitia, quod ¬ªetiam locuti sunt,¬´ id est alios docuerunt nequitiam: et etiam ¬ªlocuti sunt iniquitatem,¬´ et hanc iniquitatem determinat  postea ¬ªin excelso,¬´ id est in superbia sua.

Ecce ¬ªiniquitatem¬´ quam ¬ªlocuti sunt,¬´ scilicet, ¬ªposuerunt in celum os suum,¬´ scilicet blasphemias contra Deum ¬ªlocuti sunt, et lingua eorum transiuit¬´ modum humanitatis, quamuis illi essent ¬ªin terra¬´ habitantes, in quo apparet maxima eorum superbia, ut cum in terra sint, de Deo altissimo loquantur superbiam suam. uel ¬ªlingua eorum transiuit¬´ alios positos in terra, deterius quam alii terreni loquendo.

¬ªIdeo conuertetur.¬´ Pars secunda. Hoc considerato, quia prosperitas eorum ducit in superbiam, facit etiam loqui iniquitatem: ¬ªideo populus meus,¬´ id est mihi consimilis, de quo ego unus sum, ¬ªconuertetur¬´ ab errore, ne moueatur erga diuites malos prosperitate huius uite, ut sit ¬ªhic,¬´ id est in hac  sententia, in qua ego sum: et postquam conuersi fuerint, ¬ªinueniantur in eis pleni dies¬´ per effectum suum, quia erit in eis hoc, quod effectum est in tempore gratie, id est contemptus terrenorum, et appetitus celestium. uel ¬ªdies pleni,¬´ id est eterni, inuenientur in eis, et si modo non appareat, scilicet, quia habebunt eternitatem.

Ponit unde conuertantur: illud, et dixerunt, respicit ad sequens, ubi dicit, ¬ªet dixi.¬´ Continuatio: Dico ¬ªconuertetur,¬´ et necesse est eis, quia ante conuersionem ¬ªdixerunt: quomodo scit Deus¬´ et quomodo potest esse uerum, quod Deus disponat hec terrena? scilicet, non disponit: ¬ªet¬´ si disponit, hoc est: ¬ªsi est scientia in excelso?¬´ scilicet tunc  Deus iniustus est: sed ponit defectiuam orationem, quia nimis aperta calumnia esset contra Deum.

Ideo dico quod Deus uel non disponat, uel iniustus sit, quia ¬ªecce¬´ in manifesto est, ¬ªipsi peccatores, et abundantes in seculo¬´ quod uidetur ualde iniustum, quod et peccatores sint, et prosperentur, ¬ªobtinuerunt diuitias,¬´ quia si aliquis uoluit eis auferre, non potuit.

Illi dixerunt, ¬ªet¬´ ego errans aliquando sicut ipsi, ¬ªdixi¬´ quandoquidem ita peccatores abundant diuitiis, ¬ªergo¬´ ego ¬ªsine causa iustificaui cor meum,¬´ id est uoluntatem meam: ¬ªet manus meas,¬´ id est opera mea, ¬ªlaui,¬´ id est purgaui, ¬ªinter innocentes¬´ ut essem de numero eorum.

Et etiam sine causa ¬ªfui flagellatus¬´ per disciplinam  Dei ¬ªtota die,¬´ id est assidue, ¬ªet castigatio mea¬´ quam contra libidinem, et similiter contra cetera uitia refrenanda, exhibui ¬ªin matutinis,¬´ id est studiose: quia rem quam studiose facimus, in mane incipimus: fuit ¬ªsine causa,¬´ id est sine utilitate. Potest etiam hec littera legi suspensiue: ita ergo ¬ªiustificaui cor meum sine causa,¬´ et similiter cetera.

Prius hoc dixi, sed postea cognoscens ueritatem, ¬ªdicebam, si narrabo sic¬´ quod ¬ªsine causa¬´ homo ¬ªcor¬´ suum iustificet, et opera mundet, et cetera que dicta sunt, ¬ªsine causa¬´ faciat, hoc conueniens sequitur, scilicet ¬ªecce probaui,¬´ id est reprobam iudicaui, uel a me separaui ¬ªnationem filiorum tuorum¬´ Abraham, Isaac, et Iacob, et aliorum. uel aliter,  dixerunt, aut Deus nescit hec terrena, aut si scit, iniustus est, et ad confutandam eorum sententiam ego dixi: Si Deus est inscius uel iniustus, ut uos dicitis, tunc ego et quilibet alii boni frustra fuimus correctionem Dei sustinentes, quia sicut dicit Apostolus : ¬ªMiserabiliores omnibus hominibus sumus,¬´ si Deus iniustus creditur. Et preter hoc inconueniens, aliud inconueniens inde ostendebam, quia dicebam: ¬ªSi narrabo sic,¬´ id est Deum iniustum uel inscium, ¬ªecce nationem filiorum reprobaui,¬´ ut supra, quia scilicet Abraham et alios credidi non esse remuneratos, uel ¬ªreprobaui,¬´ id est sensi contra omnes filios Dei.

Et uidebam hoc inconueniens ex sententia illa prouenire, ideo ¬ªexistimabam,¬´ id est cognoscebam,  quod habet alia translatio, ¬ªut cognoscerem¬´ quare impiis prosperitas, et bonis detur a Deo aduersitas, et ¬ªhoc¬´ cognoscere, ¬ªest labor ante me,¬´ scilicet superior me. uel ¬ªante me,¬´ id est quantum ad hec presentia.

¬ªLabor¬´ dico, ¬ªdonec intrem¬´ agilitate mentis ¬ªin sanctuarium Dei,¬´ id est in consilium Dei, id est donec ego considerem qua prouidentia Deus hoc faciat malis, et hoc bonis, scilicet quod impiis prospera dat, iusto iudicio suo, ad eorum excecationem, bonis uero mala, ad eorum purgationem. uel donec ¬ªin sanctuarium Dei,¬´ id est in sanctas Scripturas, que de his omnibus rationes reddunt, ¬ªet¬´ etiam tandiu ¬ªlabor est,¬´ donec ¬ªintelligam¬´ mente positus  ¬ªin nouissimis eorum,¬´ id est donec considerem futuras penas illorum qui in mundanis superbierunt, et gloriam eorum qui in tribulationibus huius mundi fuerunt.

¬ªuerumtamen.¬´ Tertia pars. Dico ¬ªlabor est¬´ illam cognoscere, nisi per nouissima, ¬ªuerumtamen¬´ per presentia quoque potest cognosci quia tu, o Deus, ¬ªposuisti eis¬´ istas diuitias ¬ªpropter dolos,¬´ id est admodum dolosi, sub specie boni dans mala ad causam excecationis, et ¬ªdum¬´ etiam ¬ªalleuarentur,¬´ id est in terrenis exaltarentur, ¬ªdeiecisti eos¬´ excecando, et quia quanto magis exaltantur in temporalibus, tanto magis in ruinam deiiciuntur, et ipsa eleuatio est eis causa ruine.

Bene dico ¬ªdeiecisti,¬´ quia ¬ªquomodo facti in  desolationem,¬´ id est quam immoderate tibi sunt desolati, quando uel iuuenes perdunt bona huius uite que amauerunt, uel morientes ¬ªsubito defecerunt¬´ morte, quia citius sperato moriuntur: et quia posset dici, similiter moriuntur et iusti, addit et ista, ¬ªperierunt propter iniquitatem suam¬´ cum iusti uiuant in eternum.

Ita defecerunt, ¬ªuelut¬´ deficit ¬ªsomnium surgentium:¬´ quia sicut dormientes multas diuitias in somnis habent, euigilantes tamen nichil adinueniunt, et inania reputant que uiderunt in somniis, sic mali in hac uita in somnio sunt, in morte euigilabunt et cognoscent hec esse inania, que in hac uita habuerunt, et uere peribunt, quia o ¬ªDomine, in ciuitate tua,¬´ id est in superna Hierusalem, tu ¬ªrediges imaginem  illorum ad nichilum,¬´ id est non habebunt locum in ciuitate tua, id est quia in hoc mundo, qui est ciuitas diaboli et ministrorum eius, redegerunt imaginem tuam ad nichilum, scilicet rationem suam, qua sunt tibi consimiles, id est puritatem et innocentiam, et sibi nouas imagines fecerunt, alius in immunditia uiuens, ut porcus, alius in rapacitate uiuens, ut lupus, et alii aliter.

Ideo ¬ªrediges ad nichilum, quia¬´ non solum prospera eorum nocuerunt illis, sed et mihi, qui tuus sum: et hoc est: ¬ªcor meum,¬´ id est uoluntas mea, ¬ªest inflammatum¬´ inuidia erga eos prosperatos, ¬ªet renes mei,¬´ id est fortitudo anime mee, per quam debet ratio erecta esse sicut homo per renes, ¬ªsunt commutati¬´ ut iam non  contemnam terrena, sicut prius feceram, et ratio exigebat, ¬ªet redactus sum ad nichilum,¬´ id est ad appetitum terrenorum, quia appetitores mundi in conspectu Dei nichil sunt: ¬ªet nesciui¬´ me redactum ¬ªad nichilum,¬´ et me peccare.

¬ªSum¬´ etiam ¬ªfactus ut iumentum,¬´ id est prorsus irrationabilis, et hoc ¬ªapud te,¬´ id est in conspectu tuo, quia mihi uidebar magnus philosophus: ¬ªet¬´ tamen licet aliquando deuiarem per appetitum terrenorum, ¬ªego¬´ fui semper tecum et hoc per te.

Qui tu ¬ªtenuisti manum dexteram meam,¬´ id est rationem meam, ne a te recederet, conseruando. Tenet Deus sinistram manum hominis, quando eum  in hac uita in prospera ducit: ¬ªdeduxisti¬´ etiam ¬ªme,¬´ Domine, de uirtute in uirtutem, et hoc non meis meritis, sed ¬ªin uoluntate tua et suscepisti me¬´ in domum tuam non manufactam, in celis, ¬ªcum gloria.¬´

¬ªQuid enim.¬´ Quarta pars. Bene dico, ¬ªsuscepisti me cum gloria. Quid enim mihi¬´ paratum ¬ªest in celo?¬´ ineffabilis scilicet gloria, quam nec oculus uidit, nec auris audiuit, et cetera: ¬ªet quid est,¬´ id est quam uilissimum est illud quod ¬ªuolui¬´ mihi dari ¬ªsuper terram a te?¬´ quia licet aliquando temporalia petiissem, tamen ego semper te habere uolui.

Prius uolui terrena, sed ecce ¬ªdefecit caro mea:¬´ quia carnalitas mea, que prius appetebat terrena, iam  ¬ªdefecit,¬´ mortificando sese ¬ªet etiam cor meum,¬´ id est, carnalis uoluntas, quia iam nichil mortale appeto, et etiam ¬ªDeus¬´ est habitatio ¬ªcordis mei;¬´ et cum alii faciant sibi partes diuitias huius mundi, ¬ªpars mea Deus¬´ ducens me ¬ªin eternum.¬´

Ideo facio te partem, o Deus, ¬ªquia ecce¬´ patens est ¬ªqui elongant se a te¬´ per turpem et inhonestam uitam, ¬ªperibunt,¬´ quia tu Deus iam ¬ªperdidisti¬´ dispositione tua ¬ªqui abs te,¬´ id est, sine te uiuentes ¬ªfornicantur¬´ cum demone, recedentes a uero sponso. uel ¬ªfornicantur,¬´ satisfaciendo sue uoluptati, sicut fornicarii, qui tantum suam uolunt explere uoluptatem.

Illos fornicarios perdes, me autem non, quia ¬ªmihi est bonum,¬´ id est delectabile ¬ªadherere Deo¬´  obseruando mandata eius, ¬ªet ponere in Domino Deo spem meam.¬´

Illa adherere, ¬ªut annuntiem omnes laudationes tuas in portis.¬´ uel predicationes, id est omnes laudes tuas, ¬ªin portis, ¬ªid est in publico ubi omnes audiant, ¬ªSion,¬´ id est Ecclesie ¬ªfilie¬´ tue: Ecclesia filie comparatur propter ornamenta et propter filiorum fecunditatem.



IN PSALMUM LXXIII. TITULUS. In finem intellectus Asaph.

¬ªUt quid, Deus, repulisti.¬´ Psalmus iste dicitur ¬ªintellectus,¬´ quia aperit nobis rem ualde obscuram, scilicet, destructionem templi Dei, quod tamen nondum erat tempore prophete: et destructionem ciuitatis  futuram per Titum et uespasianum: et hic talis ¬ªintellectus¬´ est ¬ªAsaph,¬´ id est fidelis Synagoge: ¬ªAsaph¬´ namque congregatio interpretatur. Materia est ipsa Synagoga, deplorans et condolens destructionem illius populi, quam uidet futuram. Modus: In prima parte facit quamdam conquestionem de destructione illius populi, et precatur Deum ut eorum misereatur, ostendens hoc ex Iudeorum meritis prouenisse. In secunda parte, que incipit: ¬ªDeus autem rex noster,¬´ precatur ut sicut Deus fecit misericordiam mundo, multa quoque mirabilia sic faciat etiam ipsis Iudeis. In tertia parte, que incipit: ¬ªNe tradas bestiis,¬´ orat Deum ut quidquid faciat de aliis, saltem pauperum et confitentium sibi misereatur.  Intentio est, hortari ut compatiamur malis aliorum, quia hic est quidam gradus caritatis. Unde Apostolus ait: ¬ªGaudete cum gaudentibus, flete cum flentibus .¬´

Et ponit conquestionem sic, dicens: O ¬ªDeus repulisti¬´ partem tuam ¬ªin finem,¬´ scilicet in finem repulsionis: quia cum aliquando repulisses eos ad tempus in aliis captiuitatibus, hec repulsio est irrecuperabilis, quia nunquam in loco isto Iudei ulterius dominabuntur, nec ulterius reparabuntur, usque in finem seculi. Repulit eos Deus, quando non defendit eos sicut solebat, et permisit destrui a Romanis. In interrogatione notat conquestionem, quasi diceret: Doleo de illorum tanta destructione, ¬ªut quid iratus est furor tuus?¬´ id est quare iratus es usque ad furorem?  scilicet ut grauissimas diuturnas penas eis inferas ¬ªsuper oues pascue tue,¬´ id est super populum tuum, quem reficiebas lege tua, sicut oues reficiuntur in pascuis: et hic per beneficia que Deus eis contulit, incipit captare beneuolentiam erga illos.

Noli, Domine, repellere, sed potius ¬ªmemor esto congregationis tue¬´ quam congregasti in Aegypto: ¬ªquam¬´ congregationem tu ¬ªpossedisti¬´ tibi famulantem ¬ªab initio,¬´ id est a tempore Abrahe, Ne, et Ade, et aliorum.

Item commouet Deum ad misericordiam per alia beneficia. Propter hoc quoque debes esse ¬ªmemor,¬´ quia tu ¬ªredemisti,¬´ id est liberasti de manu Aegyptiorum, et de aliis captiuitatibus ¬ªuirgam hereditatis  tue,¬´ id est hereditatem tuam, scilicet, populum Iudaicum, propter quem fecisti multa mirabilia, sicut per uirgam Aaron. uel per uirgam sceptrum regni possumus accipere, ut sic dicamus: ¬ªRedemisti uirgam hereditatis tue, id est populum quem tu regis in uirga, id est in sceptro regio: et preter cetera beneficia, tu ipse corporaliter uisitasti eos et habitasti inter eos: et hoc est: ¬ªmons Sion in quo habitasti¬´ ad litteram: quia Christus corporaliter habitauit in ¬ªSion,¬´ id est in Iudea, cuius caput est Sion: Hebrea ueritas non habet ¬ªin eo.¬´ Potest tamen sic legi: ¬ªHabitasti in Sion,¬´ non per seruos tantum ad uineam missos, sed propria persona ¬ªhabitasti in eo.¬´

Postquam captauit beneuolentiam per beneficia  que fecit Deus populo, captat beneuolentiam a persona aduersariorum, ponendo superbiam eorum. Continuatio. Quia hec beneficia fecisti populo tuo, ideo, o Deus, ¬ªleua manus tuas,¬´ id est operationes tuas que fuerunt remisse, cum eos permitteres facere de ciuitate tua quod uolebant: ¬ªleua¬´ dico ¬ªin superbias eorum,¬´ id est contra superbias, qui ciuitatem destruunt, et hoc facies ¬ªin finem¬´ omnimode, id est, ita scilicet, quod conuertantur, quia ¬ªquanta est malignatus,¬´ id est, quanto malo animo fecit ¬ªinimicus¬´ ille Romanus populus ¬ªin sancto¬´ loco, id est, in templo tuo.

Et cum alii homines, qui mala solent facere, soleant compungi et dolere, isti ¬ªqui te oderunt, sunt  gloriati in medio solemnitatis tue,¬´ id est, in medio templi tui, in quo tua solemnitas solebat celebrari.

¬ªPosuerunt¬´ etiam ¬ªsigna sua,¬´ id est, aquilas suas, ¬ªsigna¬´ uictorie sue, ¬ªet non cognouerunt¬´ ueritatem, scilicet quod illa uictoria sit ex te, sed sibi attribuerunt: ¬ªposuerunt¬´ dico, ¬ªsicut¬´ solent poni signa ¬ªsuper summum,¬´ id est, super ianuas domorum uel templorum ¬ªin exitu,¬´ id est, in compito. Tangit consuetudinem, quod uictores solent ponere super portam uel super turrim signa sua.

Exaggerat eorum nequitiam: et etiam ¬ªexciderunt ianuas eius¬´ templi, tendentes ¬ªin idipsum,¬´ id est, in eamdem uoluntatem destructionis, ¬ªquasi¬´ essent ¬ªin silua,¬´ non que obseruaretur, sed que  eorum uoluntati esset exposita ad facienda ligna, et hoc dicit ¬ªlignorum,¬´ et ¬ªdeiecerunt,¬´ id est, destruxerunt ¬ªeam¬´ ciuitatem ¬ªin securi et ascia.¬´ Ascia est ferramentum ad dolandas minutas sculpturas aptissimum.

¬ªIncenderunt¬´ etiam ¬ªsanctuarium tuum igni,¬´ id est templum tuum, deiicientes culmina, que in altum ad honorem tuum erant edificata, ¬ªin terra¬´ ita ut non remaneret lapis super lapidem, ¬ªpolluerunt tabernaculum nominis tui,¬´ id est templum in quo inuocatum fuerat nomen tuum, faciendo ibi multa polluta.

¬ªDixerunt¬´ etiam ¬ªin corde suo¬´ et non pauci, sed ¬ªcognatio eorum simul¬´ cum illis, ¬ªquiescere faciamus omnes dies festos Dei a terra,¬´ id est  destruamus omnia, ne dies festi agantur in terra ista ulterius.

Istam destructionem permisit nobis Deus fieri ex merito nostro, quia nos ¬ªnon uidimus,¬´ id est, non intelleximus, ¬ªsigna nostra,¬´ id est, nobis propositam, scilicet, uisitationem, quam nobis fecit Deus. Et hic ponit se Synagoga in numero destructorum illorum, cum dicit, ¬ªnon uidimus¬´ hec ¬ªsigna,¬´ quia ¬ªiam non est propheta¬´ apud nos, quem consultamus, sicut prius habebamus. Cum enim prophete cessarent, signum fuit aduentus illius, qui fuit et finis et completio prophetarum: ¬ªet amplius nos non cognoscet¬´ Deus, uisitando per aliquem prophetam. uel ita potest legi precedens uersus, de culpa Iudeorum. Continuatio. Licet Deus tanta beneficia  Iudaico populo contulisset, tamen non erit in clementia ipsius, si permittat eos destrui, quia ipsi dixerunt Iudei in corde suo, id est, sicut dixerunt, ita in corde habuerunt, et non pauci de illis, imo cognatio illorum tota simul: quiescere faciamus omnes dies festos Dei a terra, scilicet, ut nullum festum celebremus ei. Nec debemus celebrare, quoniam ¬ªnon uidimus signa nostra¬´ que nobis promiserat Deus, id est non ostendit nobis aliqua signa, per que caueamus ab hostibus, sicut solebat: et etiam ¬ªiam non est propheta¬´ qui consoletur nos, et cetera eodem.

Ipsi ita peccauerunt, sed, o ¬ªDeus usquequo¬´ patieris illos permanere in peccatis, et hoc est:  ¬ªusquequo improperabit¬´ tibi ¬ªinimicus,¬´ id est, Iudaicus populus: et usquequo ¬ªirritat,¬´ id est, prouocat ad iram, ¬ªaduersarius,¬´ id est, Iudaicus populus, ¬ªnomen tuum,¬´ id est, te nominabilem? erit hoc ¬ªin finem:¬´ id est, erit omnimode. uel usque ¬ªin finem¬´ seculi, quando reliquie Iudeorum salue fient.

Et ¬ªut quid,¬´ Domine, ¬ªauertis¬´ ab eis ¬ªmanum tuam,¬´ id est operationem tuam qua conuertas eos ad te; alia translatio habet, faciem tuam: et ¬ªut quid auertis dexteram tuam,¬´ id est Iudaicum populum, qui ideo Domini dextera dicitur, quia per eos fecit Deus multa mirabilia: sicut per Dauid Goliam interemit, etc., ¬ªde medio sinu tuo,¬´ id est de ubertate misericordie, quia qui remouetur a  Deo, non est in misericordia Dei. Erit hoc usque ¬ªin finem,¬´ erit utique in finem, quando Iudei conuertentur ad Christum, recipientur in sinum Dei. Hec figura fuit in Moyse, qui extraxit manum de sinu, et leprosam inuenit, et cum iterum eam in sinum reposuisset, munda fuit, et hoc est impletum in populo Iudeorum, qui cum remoueretur a sinu Dei, id est a Christo, factus est leprosus in peccatis; cum autem conuerterit se ad Christum, mundabitur a lepra peccatorum.

¬ªDeus autem.¬´ Pars secunda. Deus auertit modo manum suam, scilicet, ipse ¬ªDeus rex noster¬´ existens ¬ªante secula, operatus est salutem¬´ id est, liberationem, et ante aduentum et in ipso aduentu Christi ¬ªin medio terre,¬´ id est in communi omnium  hominum.

¬ªTu confirmasti.¬´ Dico ¬ªoperatus¬´ es ¬ªsalutem,¬´ quia ¬ªtu¬´ Deus ¬ªconfirmasti mare¬´ Rubrum, faciendo illud populo transeunti siccum, et ex omni parte quasi murum: et hoc ¬ªin uirtute tua,¬´ id est in omni potentia tua. Posita figura, ponit significatum ipsius figure, cum dicit: ¬ªCapita draconum,¬´ id est potentias et eleuationes demonum ¬ªcontribulasti,¬´ id est, ad nichilum reduxisti, ¬ªin aquis¬´ baptismi: quia per aquas baptismi homo exit a diaboli potestate.

Et ¬ªtu¬´ etiam ¬ªconfregisti capita draconis¬´ superioris, et ¬ªpopulis Aethiopum,¬´ id est illis qui prius fuerunt nigri in peccatis, ¬ªdedisti eum¬´ diabolum ¬ªescam,¬´ id est refectionem: quia subtrahendo  diabolo sua membra, eis reficiuntur, cum eos sibi incorporant: uel ipsis tribulationibus reficiuntur, quas immittit eis diabolus.

Ostendit etiam alias salutes, quas fecit Deus in mundo, cum dicit: ¬ªtu¬´ etiam ¬ªdisrupisti fontes,¬´ id est, si aliquis fons impediebat eorum iter, tu diuisisti, ut facile pertransirent, ¬ªet torrentes,¬´ id est, si aliqua impetuosa aqua impediebat transitum eorum, tu ¬ªdisrupisti,¬´ id est, per minimos riuulos, ¬ªtu¬´ etiam ¬ªsiccasti fluuios Ethan¬´ terre illius, ut Iordanem, quem sicco pede transierunt. ¬ªEthan¬´ interpretatur robustus, per quod intelligitur diabolus; possumus et hoc intelligere ad allegoriam ita, fontes et torrentes ¬ªEthan,¬´ id est inundationes uitiorum,  quas immittit diabolus, tunc disrumpit Deus, quando alleuiat peccata, et si non penitus condonat, tunc siccat ¬ªfluuios Ethan,¬´ id est, inundantiam uitiorum, quando penitus condonat peccata. uel sic ¬ªdisrupisti fontes,¬´ quando in deserto de petra aquam eduxisti, et torrentes, sicut aquam illam que sequebatur eos per desertum. uel hos fontes et torrentes intelligimus predicatores, qui refecerunt totum mundum predicatione Euangelii, et per istos predicatores ¬ªtu siccasti fluuios Ethan,¬´ inundantiam peccatorum, quam immittebat diabolus.

¬ªTuus est dies, etc.¬´ Totum ad litteram. Allegorice autem per diem accipimus sapientem, qui est illuminatus cognitione Dei. Per noctem peccator accipitur, qui est in tenebris, per ignorantiam ueri  boni, qui peccator est tuus, o Deus, quia eum ad te conuertis. ¬ªTu fabricatus es auroram,¬´ id est, principium conuersionis, scilicet illos qui modo nouiter conuertuntur, ¬ªet solem,¬´ id est, perfectissimos sapientes, qui alios possunt illuminare.

¬ªTu¬´ etiam ¬ªfecisti omnes terminos terre,¬´ id est, eos qui se faciunt terminos et defensores Ecclesie, contra diabolum et ministros eius, sicut sunt sancti episcopi et alii boni pastores; ¬ªestatem,¬´ id est illos qui sunt feruentissimi, sicut martyres, ¬ªet uer¬´ etiam tu fecisti, id est, temperatos, sicut sunt boni confessores, et ¬ªea tu plasmasti,¬´ id est, principium eorum tu fuisti, quia nullus in eis quidquam fecit, nisi tu solus. Plasmatio enim est prima creatio.

 ¬ªMemor.¬´ Et tu Deus, qui hec mirabilia fecisti, ¬ªmemor esto huius,¬´ id est, conuersionis Iudeorum, quod iste dicit absolute, ¬ªhuius¬´ alia translatio habet, huius operationis, et necesse est ut sis ¬ªmemor,¬´ quia ¬ªinimicus,¬´ id est, ille Iudaicus populus ¬ªimproperauit,¬´ id est, opprobria dixit ¬ªDomino¬´ et hoc per insipientiam, et hoc est ¬ªet populus insipiens¬´ exacerbauit ¬ªnomen tuum,¬´ id est, prouocauit te ad iram nobinabilem . Cum dicit per insipientiam eos peccasse, excusat eos et dignos ostendit miseratione.

¬ªNe tradas.¬´ Tertia pars. Inimicus populus ita improperauit Domino, sed, o Domine, quidquid facias de aliis ¬ªne tradas bestiis,¬´ id est diabolo et ministris eius, ¬ªanimam confitentem et animas pauperum  tuorum ne obliuiscaris in finem,¬´ id est omnimode, quando remuneres eos, quia confitentes sunt pauperes, et ideo debes remunerare.

Propter hoc non debes obliuisci, quia tu promisisti misericordiam confitentibus te, et hoc est: ¬ªRespice in testamentum tuum,¬´ id est sanctum Euangelium, et opus est ut respicias promissa, quia propter merita eorum non facies, ¬ªquia¬´ isti ¬ªrepleti sunt¬´ iniquitate ¬ªqui obscurati sunt,¬´ id est, excecati sunt ab usu rationis, ¬ªdomibus terre,¬´ id est corporali habitatione, et hoc excusat eos de sua cecitate.

Et, o Domine, ¬ªne auertatur humilis¬´ qui tibi supplicat, ¬ªfactus confusus¬´ si eum a te remoueris,  nec debes tales a te remouere, quia ¬ªpauper¬´ uerus ¬ªet inops¬´ qui nichil de se presumit, sed omnia Deo reputat, scilicet humilis; isti tales ¬ªlaudabunt nomen tuum.¬´

Et propter hoc debes exsurgere, et etiam propter hoc, quia causa tua agitur, et hoc est, o ¬ªDeus,¬´ qui hactenus uideris dormisse, dum permittis inconuersos Iudeos, nunc ¬ªexsurge, iudica causam tuam.¬´ Causa enim agitur contra Deum, quando Iudei improperant Deo: hanc iudicabit ad commodum suum Deus, si de blasphemis faciat laudatores: ¬ªiudica¬´ dico ¬ªcausam,¬´ scilicet, ¬ªmemor esto improperiorum tuorum¬´ scilicet que tibi obiiciunt Iudei, et hoc quidem faciunt per insipientiam: et hoc subdit, ¬ªeorum improperiorum¬´ dico, ¬ªque sunt¬´  tibi ¬ªtota die ab insipiente¬´ populo.

Et ¬ªne obliuiscaris uoces inimicorum tuorum,¬´ id est, uoces et preces quas fundunt illi ad te, qui quondam fuerunt inimici tui. Alia translatio habet, querentium te, et non debet obliuisci, tum propterea, quia isti inimici facti amici, clamant ad te, tum etiam propter hoc, quia inimici tui, scilicet Romani, superbe agunt contra illos, et hoc est: ¬ªsuperbia eorum qui te oderunt, ascendit semper¬´ crescendo magis et magis.



IN PSALMUM LXXIu. TITULUS. In finem ne corrumpas, psalmus cantici Asaph.

 ¬ªConfitebimur.¬´ Psalmus iste est cantici Asaph, id est, fidelis Synagoge que in hoc psalmo loquitur, monens ¬ªne corrumpas,¬´ id est, si habes fidem uel aliquod bonum, ne corrumpas illud, et per hoc dirigens in finem, id est, in Christum. Psalmus cantici, ideo psalmus iste dicitur, quia magnam nobis proponit exsultationem, quia Christum inducit iudicaturum, et impios damnaturum, et iustos remuneraturum, ubi dicit et omnia cornua peccatorum confringam, etc. Materia est Christus et homo, iudex omnium. Modus: in prima parte loquitur ei Synagoga, ostendens eum talem cui omnis religio debeat exhiberi. In secunda parte inducitur Christus loquens, et respondens Synagoge, et in uerbis suis  possumus intelligere, eum Deum et hominem, iudicem omnium; et ista secunda pars incipit statim ubi dicit: ¬ªCum accepero tempus¬´ intentio est admonere ¬ªne corrumpas.¬´

Et dicit Synagoga, O ¬ªDeus¬´ nos ¬ªconfitebimur tibi¬´ peccata nostra: et quia securum se credidit ut permaneret in confessione, ingeminat: ¬ªconfitebimur¬´ perseueranter, ¬ªet¬´ post confessionem, ¬ªinuocabimus nomen tuum,¬´ ut nobis peccata relaxes, et in nobis habites: recto ordine procedit, quia ubi non inuocat, digne narrare non potest.

Et postquam inuocauerimus, ¬ªnarrabimus mirabilia tua,¬´ scilicet de creatione mundi, de reparatione generis humani: et cum hoc iterum recto ordine  procedit, quia qui non inuocat, digne narrare non potest.

Unde dicitur: ¬ªNon est speciosa laus in ore peccatoris.¬´ Hic notatur in his uerbis Synagoge omnis religio. ¬ªCum accepero tempus.¬´ Pars secunda. Et ita respondit Christus inuocanti Synagoge: Tu dicis, ¬ªconfitebimur,¬´ et certe bono tuo, puta cum ego accepero tempus, id est, opportunitatem iudicandi, ¬ªiudicabo iustitias¬´ reddens tibi pro merito tuo, et aliis similiter.

Dico ¬ªcum accepero tempus,¬´ quia opus est ut differam, quia homines sunt corrupti, et oportet prescitos per misericordiam preparare: et corruptionem hominum ostendit dicens: ¬ªLiquefacta est terra,¬´ id est, ipsum elementum est liquefactum et  corruptum, ¬ªet omnes¬´ homines liquefacti et corrupti per peccata, ¬ªqui habitant in ea,¬´ quia secundum corruptionem hominum, ipsa elementa, que ipsis seruiunt, corrumpuntur. Terra enim fertilior et er salubrior fuit in tempore priorum patrum, quod ex diuturnitate uite eorum potest comprobari: homines scilicet liquefacti sunt, sed ¬ªego¬´ per misericordiam Dei ¬ªconfirmaui columnas eius¬´ terre, id est sanctos apostolos, qui totius Ecclesie sunt sustentaculum, et per illos acquirentur multi, qui digni erunt in iudicio remuneratione.

¬ªConfirmaui columnas,¬´ et per illas ¬ªdixi iniquis: Nolite inique agere; et delinquentibus¬´ contra precepta mea dixi hec: ¬ªNolite exaltare cornu,¬´ id est, ¬ªnolite¬´ excusare uos de peccatis uestris:  ¬ªcornu¬´ enim, id est superbia, exaltat, qui se de peccato suo excusabilem existimat et iudicat.

Et ¬ªnolite cornu uestrum,¬´ id est excusationem uestram, ¬ªextollere in altum,¬´ id est, contra Deum, ut dicatis uos culpa Creatoris esse peccatores, qui tales non creauit: et quid intelligat per ¬ªcornu extollere in altum,¬´ ipse exponit, cum dicit: ¬ªNolite loqui aduersus Deum iniquitatem. Nolite¬´ dico, ipse enim cognoscit quidquid uos facitis, quia nullo loco deest; et hoc est: ¬ªquia¬´ ipse non deest, ¬ªneque ab oriente, neque ab occidente, neque a desertis montibus¬´ ad litteram. uel per orientem allegorice sapientes et summos uiros, quibus est ortus sol iustitie, possimus accipere; peccatores per occidentem, quibus idem sol occidit; per desertos  montes hereticos, qui cum montes se ostendunt, tamen a ueritate remoti sunt et deserti: ideo dicit quod a nullo deest, ¬ªquoniam Deus iudex est,¬´ ille de quo ego ago, Deus est, et quia Deus est, ergo ubique est.

Et quia ¬ªiudex est¬´ et iustus, scilicet, ubi dicet iudicem proprie et iustum intelligit, ideo ¬ªhumiliat hunc¬´ superbum, etiam in hac, et tandem in alia uita, ¬ªet hunc,¬´ id est, humilem, ¬ªexaltat¬´ multiplicando eum in uirtutibus, et tandem in alia uita uere exaltabit, cum eum perpetuo coronabit et potest exaltare: et humiliare, ¬ªquia in manu¬´ illius ¬ªDomini calix¬´ est, scilicet diuina Scriptura, de qua potantur multi, sicut de aliquo calice; ¬ªcalix¬´ dico ¬ªmeri uini,¬´  id est, puri sensus, id est, spiritualis intellectus; ¬ªcalix¬´ dico ¬ªplenus misto,¬´ id est, mistura, quia continet et Nouum et uetus Testamentum, in quo utroque testamento sincerus est, et merus, et spiritualis intellectus.

Et hunc calicem ¬ªinclinauit,¬´ id est, per misericordiam suam intelligibilem fecit, ¬ªex hoc¬´ uase ¬ªin hoc¬´ aliud uas, et ¬ªhoc¬´ per simile dicit, scilicet, ex Iudaico populo, in gentilem populum, prius enim Iudeis, quam gentibus legem suam dedit, et licet sic inclinasset, tamen calix non est euacuatus, et hoc est, ¬ªuerumtamen fex eius,¬´ id est reliquie eius calicis, ¬ªnon est exinanita,¬´ id est euacuata, quia neque usque ad reliquias potest exhauriri, neque ipse reliquie possunt exhauriri, quia quanticunque  exhauriant de diuina Scriptura, tamen non minus habet ipsa spiritualis intellectus. Per fecem non accipit turbidum aliquid, sed quasi solas reliquias, sicut in cypho merum uinum aliquando remanet. Et adeo non est exinanitum, quod inde ¬ªbibent omnes peccatores terre,¬´ id est, reficiuntur aliqui de omni genere peccatorum, scilicet et Iudeorum qui in fine potabunt, et gentium qui modo potantur. uel ¬ªfex eius,¬´ id est legis, scilicet carnales obseruantie, que ¬ªfex¬´ dicuntur quantum ad Nouum Testamentum, non prorsus est euacuata, quia adhuc seruant eam Iudei, et hoc dicit, ¬ªnon est exinanita;¬´ et licet modo ¬ªnon sit¬´ exinanita, ¬ªtamen quicunque¬´ bibent ¬ªlegem illam spiritualiter¬´ omnes peccatores terre,¬´ scilicet, tam Iudei quam gentiles.  uel per calicem possumus accipere diuinum iudicium, ut ita dicamus: Bene dico, ¬ªhunc humiliat, et hunc exaltat,¬´ quia ¬ªin manu,¬´ id est, in potestate illius Domini est ¬ªcalix,¬´ id est diuinum iudicium, quod ideo ¬ªcalix dicitur,¬´ quia propinat inde Deus unicuique pro merito, sicut propinatur de calice; ¬ªcalix,¬´ dico ¬ªmeri uini,¬´ id est quo propinatur merum uinum, iustitia sanctis in hac uita, et tandem eterna gloria, qui ¬ªcalix¬´ est ¬ªplenus¬´ etiam ¬ªmisto,¬´ id est, pena qua potabuntur mali, qui sicut in calice illo continetur remuneratio bonorum, sic et damnatio impiorum. Et illum calicem ¬ªinclinauit ex hoc in hoc,¬´ quia per illum calicem et bonis bona, et malis mala propinat, et licet inde omnibus propinet, tamen ¬ªfex eius,¬´ id est, pena, ¬ªnon est exinanita,¬´ id est, nunquam  exhausta est, sed ¬ªomnes peccatores terre bibent¬´ illam, id est, perpetuo punientur.

Ipsi bibent ex eo, ¬ªego autem annuntiabo, id est gaudebo, sicut alia translatio habet, ¬ªin seculum,¬´ id est, quandiu durabit seculum, et etiam ¬ªcantabo¬´ uoce et opere, ¬ªDeo Iacob.¬´

¬ªEt¬´ postquam hec omnia fecero, ueniens ad iudicium ¬ªconfringam omnia cornua peccatorum,¬´ et dabo cornua iustis, qui modo non habent, ¬ªet¬´ illa ¬ªcornua iusti exaltabuntur¬´ ineffabili gloriatione. Ubi dicit, ¬ªaccepero tempus,¬´ et ¬ªconfirmaui columnas eius,¬´ ostendit se esse hominem. Ubi dicit, ¬ªquoniam Deus iudex est,¬´ ostendit se esse Deum et iudicem.



IN PSALMUM LXXu. TITULUS: In finem in carminibus, canticum ad Assyrios. Psalmus Asaph.

¬ªNotus in Iudea Deus.¬´ Iste ¬ªpsalmus Asaph,¬´ id est, fidelis Synagoge, habitus in carminibus, id est in laudibus Dei. Proponit enim nobis magnas laudes Dei, dum dicit eum notum esse in Iudea, et quod ipse illuminat bonos, ubi dicit: ¬ªIlluminans tu mirabiliter,¬´ et excecat malos, ubi dicit, ¬ªturbati sunt omnes insipientes corde, et dormierunt somnum suum¬´: et ibi maxime apparet unde laudandus sit, cum dicit, ¬ªut saluos faciat omnes mansuetos terre,¬´ qui psalmus est ¬ªcanticum,¬´ quia, ut dictum est, rem unde nobis sit exsultandum proponit, eam scilicet quam prediximus in carminibus: ¬ªcanticum¬´ dico  ¬ªhabitum ad Assyrios,¬´ id est, ad superbos Iudeos: Assyrii namque dirigentes interpretantur, et per Assyrios Dominus populum suum pro peccato eorum flagellabat, et per istos tales Assyrios merito Iudei intelliguntur, quia et isti Iudei superbi erant de sua lege, et Ecclesiam Christi persequebantur, et hos tales Iudeos hortatur fidelis Synagoga, ut cum ipsa gaudeant de hoc nomine, quod Iudei dicuntur, et Christum confiteantur, quia nemo potest esse Iudeus, nisi in quo habitat Christus. uel per Assyrios, qui dirigentes interpretantur, bonos Iudeos, qui se ad Deum dirigunt, secundum interpretationem possumus accipere: et hos admonet fidelis Synagoga, ut perseuerent in dilectione Christi. Materia est ipse Christus. Modus: In prima parte ostendit  in quibus habitet Christus, et quod a sua habitatione remoueat omnem potestatem inimici, cum dicit: ¬ªIbi confregit potentias,¬´ et cetera. In secunda parte, que incipit: ¬ªIlluminans tu mirabiliter,¬´ ostendit quod in hac uita bonos illuminat, malos excecat; et tandem in iudicio damnabit impios, et saluos faciet bonos. In tertia parte que incipit: ¬ªQuoniam cogitatio hominis confitebitur,¬´ ostendit eum dignum cui soli faciendum sit festum, et admonet nos, ut ei festum faciamus, et hec est intentio.

Et sic admonens ipsos Iudeos, dicit Synagoga: o uos Iudei, ¬ªDeus est notus in Iudea,¬´ id est omnibus qui confitentur Christum natum de tribu Iuda: quibus autem ¬ªnotus¬´ non ¬ªest Deus,¬´ ipsi non debent  dici Iudei. De tribu Iuda fuerunt omnes reges Iudee, preter Saul. ¬ªEt in Isrel magnum nomen eius,¬´ id est, illis qui eum uident, quia quanto magis inuestigant de eo, tanto est illis maior. Et hoc potestis scire, o uos Iudei carnales, quia si nomen eius in uobis non est magnum, id est, si Christum non honoratis, non eritis Isrel. uel si ad bonos Iudeos dicitur, sic dicetur: Quandoquidem ¬ªnotus est in¬´ Iudeis ¬ªDeus,¬´ et ¬ªin Isrel magnum nomen eius,¬´ ergo uos boni Iudei persistite, ut in uobis habitet, et crescat nomen eius ¬ªet factus est locus eius¬´ ubi ipse cubat ¬ªin pace,¬´ id est, in illis qui cessant a uitiis, et faciunt bona. Alia translatio habet, in Salem; sed translator posuit significatum hic pro significante  ¬ªet in Sion,¬´ id est in speculantibus Deum, est ¬ªhabitatio eius¬´ in quibus ipse non inuenit ullum offendiculum, et ideo uos Iudei facite uos speculantes, ut in uobis Deus habitet.

¬ªIbi,¬´ id est in Sion, id est in speculantibus se, ¬ªconfregit¬´ Deus, id est destruxit, ¬ªpotentias¬´ diaboli, et eas per partes exsequitur, dicens, ¬ªarcum,¬´ id est latentem impugnationem, ¬ªscutum,¬´ id est defensionem iniquitatis, et ¬ªgladium,¬´ id est manifestam impugnationem, ¬ªet¬´ ut omnia comprehendat, dicit, ¬ªbellum,¬´ id est omnem impugnationem, ita confregit Deus hec uitia in suis, sicut ad historiam, confregit potentias Amorrheorum et Iebuseorum, ut populum suum in terram promissionis induceret.

 ¬ªIlluminans.¬´ Pars secunda. Continuatio. Dico confregisti ¬ªpotentias,¬´ et tu bene potuisti benefacere, quia, o ¬ªtu,¬´ Deus, ¬ªilluminas¬´ fideles tuos cognitione ueri boni, ¬ªa montibus eternis,¬´ id est per apostolos, qui eterni dicuntur, quia uita eorum manet in eternum, illuminas dico ¬ªmirabiliter,¬´ id est per miracula. uel mirabiliter, quia etiam si sine miraculis fiat cognitio Dei, tamen mirabilis est, quia quanto magis Deus ab initio cognoscitur, tanto potentior intelligitur. uel si habeat ¬ªilluminans,¬´ pendet constructio usque, ¬ªtu terribilis es,¬´ et te illuminante ¬ªturbati sunt,¬´ non dico boni, sed ¬ªomnes insipientes corde,¬´ id est appetitores seculi.

Et ipsi ¬ªdormierunt,¬´ id est quieuerunt in gaudiis huius mundi, putantes esse bona hec temporalia,  et quia possent dormire et statim euigilare, addit ¬ªsomnum suum,¬´ id est continue, et sicut euigilans nichil inuenit de diuitiis quas habuit in somnio, sic ¬ªomnes uiri diuitiarum.¬´ Per diuitias non solum usitatas diuitias accipimus, sed etiam quelibet desideria carnalia, ¬ªnichil in manibus suis inuenerunt,¬´ id est in potestate sua, qui prius putauerunt eas diuitias semper sufficere, et eas in sua possessione habere.

Et hic excusabiles ostendit eos ab ¬ªincrepatione,¬´ Continuatio. Dico ¬ªdormierunt, et, o ¬ªDeus Iacob, ab increpatione tua,¬´ id est, dum eos tu increpares per predicatores tuos ¬ªdormitauerunt,¬´ id est dormierunt frequenter: quia quando terrebas eos et uidebant uaria et inconsueta miracula, tunc commouebantur;  his uero cessantibus, iterum dormiebant: ¬ªdormitauerunt¬´ dico ¬ªquia ascenderunt equos,¬´ id est illi qui late discurrunt per desideria seculi. Hic mittit nos ad historiam, cum Moyses miracula faceret coram Pharaone, dicebat se cito dimissuros filios Isrel; cum autem cessarent miracula, et populus cepit proficisci, conscendit in equos et insecutus est populum Dei.

Et ¬ªtu¬´ qui hec facis in hac uita, ¬ªterribilis es¬´ futurus impiis in iudicio, ¬ªet¬´ tunc ¬ªquis resistet tibi.¬´ Nullus utique; ¬ªex tunc ira tua¬´ apparebit, quia quos in hac uita per misericordiam differs punire, et inuitas ad penitentiam, illos tunc grauiter punies.

 Bene dico, ¬ªira tua,¬´ quia tu ¬ªfecisti,¬´ id est, ¬ªfacies¬´ iudicium ¬ªtuum auditum de celo¬´ per totum mundum, cum sit uox in tuba Dei, et in uoce archangeli, et hoc Propheta annuntiat per preteritum, quia in consilio Dei iam uiderat illud esse peractum, et ¬ªcontremuit,¬´ id est, tremebit ¬ªterra,¬´ id est, terreni ¬ªet quieuit,¬´ id est quiescet, quia iam nullam habebit potestatem.

¬ªTremuit¬´ dico. ¬ªCum Deus exsurget in iudicio¬´ et non tantum exsurget, ut condemnet impios, sed etiam ¬ªut saluos faciat omnes mansuetos terre.¬´

Quoniam cogitatio hominis confitebitur tibi. Tertia pars. Continuatio. Et quia Deus hec omnia facit, ideo uos ¬ªuouete Domino, Deo uestro, et reddite.¬´ Ideo dicit ¬ªuouete,¬´ quia quedam sunt que non  essent necessaria ad faciendum nisi uouerentur, sicut abstinere ab uxore, a carne, et cetera, et ideo sunt alliciendi homines ut uoueant; ¬ªuouete¬´ dico non alii, sed omnes qui in circuitu eius¬´ existentes, id est in famulatu eius, ¬ªaffertis munera¬´ iustitie et equitatis, et cetera. Alia littera habet qui in circuitu eius sunt, afferent munera. Continuatio: Ideo debetis uouere et reddere, quia omnes qui in circuitu eius sunt, afferent munera.

Et quid debeamus uouere et reddere, ostendit per premissam causam. Continuatio. Bene debetis uouere et reddere, ¬ªquia tibi,¬´ o Domine, ¬ªconfitebitur cogitatio hominis, et reliquie cogitationis,¬´ id est, operationes, que post cogitationem relinquuntur, ¬ªagent tibi festum diem,¬´ id est, ostendunt te  esse laudabilem: festum celebrare, a malis operibus cessare, et Deo laudes debitas exhibere. Unde dicit Augustinus: Male celebrat sabbata, qui a bonis operibus uacat. uel reliquie cogitationis, id est, recordationes quas semper homo habet pro peccatis, et quoniam hoc est, ergo uouete, etc. uouere consilium est, soluere autem uota preceptum, id quod Moysi auctoritate probatur. Quod semel egressum est de labiis tuis, obseruabis, et facies sicut promisisti Domino Deo tuo.

¬ªuouete¬´ dico, Domino Deo uestro, et Domino dico ¬ªterribili, et ei qui aufert spiritum principum,¬´ id est uitam, ad litteram, propter hoc dicit ¬ªterribili apud reges terre,¬´ id est apud omnes illos qui bene regunt suam terrenitatem.



IN PSALMUM LXXuI. TITULUS. In finem, pro Idithun, psalmus Asaph.

¬ªuoce mea ad Dominum clamaui.¬´ Psalmus iste est Asaph, id est fidelis Synagoge, que hic loquitur sicut Dauid, uel aliquis de illo populo priori: habitus pro Idithun, id est pro transiliente, ut sient ille transiliens est qui loquitur, ita faciat suos auditores transilientes, id est contemptis mundanis, celestibus adherentes, et hec est intentio, psalmus dico, dirigens in finem. Ideo aliquem de prioribus patribus hic loqui dicimus, quia qui hic loquitur, deliberat an possit fieri saluatio hominis, de qua nullus fidelis dubitat, eorum qui post aduentum Christi fuerunt,  Materia est ipsa fidelis Synagoga. Modus: In prima parte ostendit se clamare ad Deum etiam in tribulatione, et quod non uelit consolari his temporalibus, ubi dicit: ¬ªRenuit consolari anima mea.¬´ In secunda parte, que incipit: ¬ªAnticipauerunt uigilias oculi mei,¬´ deliberat utrum saluatio hominis necne. In tertia parte, que incipit: ¬ªEt dixi nunc cepi, hec mutatio dextere Excelsi,¬´ ostendit se salutis uiam inuenisse, et quod ipsa salus per Filium Dei fiat. In quarta parte, que incipit: ¬ªuiderunt te aque, Deus, uiderunt te aque et timuerunt,¬´ ostendit mirabilia que Deus per Filium in mundo procreauit.

Et sic Synagoga fidelis proponens se exemplum aliis, dicit: ¬ªEgo clamaui ad Dominum¬´ ut eum obtineam, quia Dominus est, et hoc ¬ªuoce mea¬´  quia ab hoc quod peto uoce, non discordo opere, etiam ¬ªuoce mea clamaui ad¬´ Deum et ad quem clamandum est, quia Deus est, ¬ªet intendit mihi,¬´ id est benigne respexit.

Et non tantum in alio tempore, sed et in aduersitate: et hoc est. ¬ªIn die tribulationis mee Deum exquisiui,¬´ quia cum potestas huius uite se mihi offerret, et prosperitas, ego inter omnia Deum exquisiui ¬ªmanibus,¬´ id est operationibus ¬ªmeis: exquisiui¬´ dico, ¬ªnocte,¬´ id est in hac uita, que ideo nox dicitur, quia in ea non habetur perfecta illuminatio. uel nocte, quando alii dormiunt; ita quod hec mea inquisitio esset ¬ªcontra eum,¬´ id est in presentia eius. Alia translatio habet, ¬ªcoram eo. Et non sum deceptus,¬´ id est non sum spe mea frustratus,  sed experientia edoctus, Deum suos non derelinquere, et iustis eterne uite premia tribuere, neque petentibus quidpiam denegare.

¬ªDeum exquisiui,¬´ et in temporalibus nolui consolari, id est, habere consolationem, et hoc est: ¬ªAnima mea renuit consolari¬´ passiue, uel consolari se, scilicet in istis temporalibus, sed semper ¬ªfui memor Dei, et¬´ in illa memoria ¬ªdelectatus sum,¬´ percipiens magnam bonitatem Dei, ¬ªet exercitatus sum¬´ ut cognoscerem quanta esset bonitas ipsius, ¬ªet¬´ in hoc ¬ªdefecit spiritus meus¬´ quia incomprehensibilis est bonitas Dei.

¬ªAnticipauerunt:¬´ Pars secunda. Dico ¬ªdefecit spiritus,¬´ sed tamen ¬ªoculi mei,¬´ id est, interior ratio mea, ¬ªanticipauerunt uigilias,¬´ id est, plus  quam alii solliciti fuerunt, ad inquirendam Dei bonitatem: hoc dicit ad similitudinem alicuius studiosi, qui plus aliis uigilat, ceterisque diligentius cuncta inuestigat, et in illis uigiliis ¬ªturbatus sum,¬´ cognoscens omne humanum genus in peccatis teneri, ex inobedientia primi parentis, ¬ªet¬´ tamen ¬ªnon sum locutus,¬´ id est, non murmuraui contra Deum.

Ideo sum turbatus quia ego ¬ªcogitaui dies antiquos¬´ id est, peccatum Ade factum in antiquis diebus, sed tamen contra ¬ªannos eternos in mente habui,¬´ quia quod de promissa hominibus eternitate audiui, semper recordabar.

¬ªEt meditatus sum nocte,¬´ id est, tempore istius  uite, ¬ªcum corde meo,¬´ id est, cum ratione mea, quia ratio attendens Dei misericordiam, et quod Deus hominem ad laudem suam fecit, humani generis saluationem indicauit futuram, carnalitas autem uidens hominem putrescere, negabat reparationem futuram, ¬ªet exercitabat¬´ ut cognoscerem quid potius tenendum sit, ¬ªet¬´ ut melius intelligerem, ¬ªscopebam spiritum meum,¬´ id est, omnem fecem terrenitatis eiiciebam a me, scobare enim est mundare, uel ¬ªscopebam¬´ idem est quod quidam dicunt, ¬ªscropebam,¬´ id est, cauabam ut profundius possem de Deo intelligere.

¬ªMeditatus sum¬´ ita dicens apud me, ¬ªNunquid in eternum proiiciet Deus¬´ populum suum et ¬ªnon apponet, ut complacitior sit adhuc,¬´ placidus fuisse  ostensus est superius, cum mihi intendit, placidior erit, cum reparabit.

¬ªAut abscindet ipse suam misericordiam in finem,¬´ id est, omnino, quod nulla scilicet maior abscissio sit ut remoueat eum a bonis et a malis, et faciet hoc ipse ¬ªin generatione et generationem,¬´ id est omni tempore.

¬ªAut obliuiscetur misereri Deus?¬´ qui prius consueuit facere misericordias patribus nostris, ¬ªaut continebit in ira sua misericordias suas,¬´ id est, preualebit ira eius misericordie eius, iratum enim uideo eum pro peccatis, misericordem tamen cognosco et dixi. Pars tertia. Ego sic deliberaui, ¬ªet¬´ in hac mea deliberatione ¬ªdixi, nunc cepi¬´ quid inde tenendum sit. uel, ¬ªcepi¬´ ueram cognitionem inde habere,  scilicet, uideo quamdam mutationem, sicut in ariete immolato ab Abraham, intelligo humanitatem Christi immolandam esse pro hominibus, ¬ªet hec est mutatio dextere Excelsi,¬´ id est, Christi, qui est dextera Dei Patris, per quem operatur hanc mutationem, ut de peccato ad iustitiam transire faciat, et de mortalitate ad immortalitatem perducat.

Et per hoc intellexi illam mutationem, ¬ªquia memor fui operum Domini,¬´ scilicet quod creauit hominem, et sicut eum per misericordiam creauit, sic intellexi, quod eumdem per misericordiam reparabit. ¬ªMemor fui, quia¬´ etiam in futuro ¬ªmemor ero,¬´ uel ut alia translatio habet, omnium ¬ªmirabilium tuorum¬´ que fecisti in mundo ¬ªab initio,¬´ id est, a creatione celi et terre, et quia illa cognoui te fecisse  propter laudem tuam, sic quod homines saluabis, quia nisi illos saluares, nullam laudem haberes.

Et non tantum ¬ªmemor ero,¬´ sed ¬ªetiam meditabor,¬´ id est, studiose inquiram ¬ªin omnibus operibus tuis¬´ ut in ceteris operibus factis, intelligam etiam quia hominem saluum facies, ¬ªet exercebor in adinuentionibus tuis, id est, preceptis tuis, que tu inuenisti.

¬ªDeus in sancto.¬´ Ecce quod superius dixit: ecce ¬ªnunc cepi.¬´ Continuatio: ¬ªExercebor in adinuentionibus tuis,¬´ hec inuentio quidem ¬ªo Deus, uia tua¬´ qua uenitur ad te est ¬ªin sancto,¬´ id est in Christo, et quia uidet reparationem per Christum  futuram, commendat eum cum exsultatione, dicens: ¬ªquis Deus magnus, sicut Deus noster?¬´ Gentiles stulti putant statuas suas, uel lapides, deos esse, sed nichil est certe, quia ¬ªtu¬´ solus ¬ªes Deus, qui facis mirabilia.¬´ Et que mirabilia, ostendit dicens:

¬ªNotam fecisti in populis uirtutem tuam,¬´ id est Filium tuum, in quo uirtus tua apparebit. Et non tantum notificabis Filium, sed ¬ªin brachio tuo,¬´ id est, in ipso Filio ¬ªredemisti populum tuum,¬´ quem populum determinat, scilicet, ¬ªfilios Iacob,¬´ id est Iudaicum populum, ¬ªet Ioseph,¬´ id est gentilem populum, qui ideo per ¬ªIoseph¬´ intelligitur, quia Ioseph in gentili populo, scilicet in Aegypto, conuersatus fuit. uel ad allegoriam: Per ¬ªIoseph,¬´ qui interpretatur accrescens, gentilem populum accipimus  qui accreuit ad cultum Dei per Iudaicum populum.

¬ªuiderunt.¬´ Pars quarta. Per hoc ¬ªredemisti populum,¬´ quia o ¬ªDeus, aque,¬´ id est Iudaici populi, ¬ªuiderunt te,¬´ id est, cognouerunt te per Filium: ¬ªuiderunt te¬´ iterum ¬ªaque,¬´ id est gentiles, ¬ªet timuerunt¬´ pro peccatis, intelligentes te futurum iudicem, ¬ªet abyssi,¬´ id est profundissimi in peccatis, ¬ªturbate sunt¬´ a proposito suo.

Et tunc fuit ¬ªmultitudo sonitus aquarum,¬´ id est, populi sonuerunt, multis modis laudantes te de missione Filii tui, et clamauerunt pro peccatis: et ¬ªsonitus¬´ ideo fuit, quia ¬ªnubes, id est sancti apostoli, dederunt uocem¬´ predicationis per orbem terre.

 Bene dico, ¬ªuocem dederunt nubes,¬´ quia o Deus, ¬ªsagitte tue,¬´ id est sententie tue transfigentes corda hominum, ¬ªtranseunt¬´ ad homines de illis apostolis: et ¬ªuox tonitrui tui, id est comminationis de peccatis, est in rota,¬´ id est, in circuitu totius mundi.

Et ¬ªcoruscationes tue,¬´ id est, miracula facta per ipsos apostolos, ¬ªilluxerunt orbi terre.¬´ Bene dixit, ¬ªilluxerunt orbi,¬´ quia per hec sunt multi illuminati, et conuersi ad fidem; per coruscationem possumus accipere precepta uiuendi: ¬ªet¬´ per ipsas coruscationes ¬ªcommota est terra,¬´ id est, terreni ad conuersionem, ¬ªet contremuit¬´ agendo penitentiam pro peccatis.

Et per istos apostolos sic operantes, ¬ªuia¬´ est  ¬ªtua in mari,¬´ id est in gentili populo, quia per hoc et tu uenisti ad gentilem populum, et gentilis populus uenit ad te: ad litteram etiam completum est, quia Dominus iehsu incessit super mare, et super mare fecit Petrum ambulare ad se: ¬ªet semite tue,¬´ id est arctiora precepta tua, sunt etiam recepte ¬ªin aquis multis,¬´ id est in diuersis populis: et licet gentiles ad te ita ueniant, tamen ¬ªuestigia tua,¬´ id est signa iustitie tue, ¬ªnon cognoscentur¬´ a Iudeis.

¬ªQuibus tamen multa fecisti miracula, quia deduxisti¬´ illum ¬ªpopulum tuum sicut oues,¬´ non quod ipsi bone oues essent, sed tu eras eis pius pastor ¬ªin manu Moysi et Aaron,¬´ ad litteram: et per Moysen  intelligimus omnem ducem, et per Aaron omnem sacerdotem, quem prefecit populo suo.



IN PSALMUM LXXuII. TITULUS: Intellectus Asaph.

¬ªAttendite, popule meus.¬´ Psalmus iste conuenit Asaph, id est, fideli Synagoge, que hic loquitur, sicut Dauid prophete, uel alicui similium: qui psalmus dicitur intellectus, quia non tantum historialem, sed etiam in historia allegoricum continet intellectum. Materia est: munera que fecit Deus priori populo, liberans eos ab Aegypto, et cetera que postea fecit eis usque ad missionem Filii: et per oppositum, ipsi Iudei ingrati beneficiis Dei et semper contra Deum murmurantes. Partes psalmi  decem sunt. In prima parte ponit prologum, in quo facit eos attentos ad cetera que sequuntur. In secunda parte, que incipit: ¬ªQuanta audiuimus,¬´ increpat duritiam Iudeorum, qui legem Dei non receperunt, quamuis Deus per multa beneficia legem suam recipiendam eis indicasset. In tertia parte, que incipit: ¬ªCoram patribus eorum fecit,¬´ enumerat mirabilia que Deus fecit populo suo, educendo eos de Aegypto per mare Rubrum, et deinde in deserto: et contra hoc ponit etiam murmurationem Iudeorum. In quarta parte que incipit: ¬ªIdeo audiuit Dominus et distulit,¬´ ostendit quod Deus uolens notificare potentiam suam, de qua ipsi increduli diffidebant, omnes petitiones eorum impleuit. In quinta parte, que incipit: ¬ªAdhuc esce  eorum erant,¬´ ostendit uindictam, quam Deus sumpsit de eis, propter duritiam eorum et incredulitatem. In sexta parte, que incipit: ¬ªEt dilexerunt eum in ore suo, quod, cum ipsi Iudei propter timorem uindicte, ficte Deum diligerent, ipse tamen misericordem se exhibuit eis. In septima parte, que incipit: ¬ªQuoties exacerbauerunt eum in deserto,¬´ ostendit, quod licet ipsi semper Deum tentarent, tamen Deus multis modis ad eorum liberationem Aegyptios percussit. In octaua parte, que incipit: ¬ªEt abstulit sicut ouis populum suum et perduxit eos,¬´ ostendit quam benigne eos Deus in terram promissionis induxit: et ex opposito, quod Iudei Deum semper exacerbantes semper tentauerunt. In nona parte, que incipit: ¬ªAudiuit Deus et spreuit,¬´ ostendit  uindictam quam in terra promissionis sumpsit de illis Deus, et etiam de persecutoribus eorum Philistheis. In decima parte, que incipit: ¬ªEt repulit tabernaculum,¬´ ostendit, quod preter cetera beneficia, misit eis Deus Dauid regem, scilicet Filium Dei qui innocentia et iustitia regeret eos, natum de tribu Iuda. Post hec omnia, intendit admonere quoscunque fideles, ut legem Dei recipiant, et eam spiritualiter intelligant.

Et inde monens eos, sic incipit: ¬ªPopule meus,¬´ id est, mihi consimilis fidelis sicut ego, ¬ªattendite legem meam,¬´ ut sicut ego legem spiritualiter intellexi, et eam facio, ita et uos eam faciatis, et ut eam possitis intelligere, nolite superbi esse, sed ¬ªinclinate¬´  id est, humiliate ¬ªaurem uestram¬´ id est, intelligentiam uestram, ¬ªin uerba oris mei.¬´ Modo maxime facit eos attentos, ad ea que sequuntur.

Ideo debetis intelligere, quia ¬ªaperiam ego os meum uobis,¬´ id est, ego multa loquar uobis, et hoc non tantum in historia, sed ¬ªin parabolis,¬´ id est, in huiusmodi locutionibus, in quibus et aliud intelligitur, quam litteralis sensus; ¬ªloquor¬´ etiam uobis, ¬ªpropositiones¬´ id est, illas obscuras allegorias que uix possunt intelligi, sicut sunt diuinationes ille que problemata uocantur, uelut quod Samson proposuit Philisteis, dicens: De comedente exiuit cibus, et de forti dulcedo. Cum autem exposuissent illi hoc esse dictum de fauo mellis, quod ipse inuenit in ore leonis , proposuit quamdam  parabolam, respondens: Nisi in uitula mea arassetis, propositionem meam non soluissetis: per uitulam uxorem suam intelligens, propositiones dico, factas ¬ªab initio,¬´ id est, ex quo Deus cepit manifeste operari in illo populo, fecit mirabilia, que fecit in Aegypto.

¬ªQuanta.¬´ Secunda pars. Ideo debetis attendere propositiones quas ego loquar, quia non ex corde meo, sed ea que audiui et uidi loquor, et hoc est, ¬ªquanta,¬´ id est, quam magna, quam infinita ¬ªaudiuimus, et cognouimus¬´ esse uera, per ipsam impletionem, ¬ªet¬´ credendum est illis. Audiuimus, quia ¬ªpatres nostri narrauerunt nobis.¬´ Cum dicit: narrauerunt, ostendit rem non esse fictam, sed ueram que narratur, et illa narratio non tantum fuit  dictis, sed etiam scriptis.

Et illa que narrauerunt sunt cognita ab omnibus per totum mundum, et hoc dicit; ¬ªnon sunt occultata a filiis eorum,¬´ id est, patrum nostrorum scilicet, omnibus nobis in populo Isrelitico sunt manifesta ¬ªet in generatione altera,¬´ id est, in gentili populo.

Dico patres narrauerunt, ¬ªnarrantes laudem Domini,¬´ id est, quelibet opera Dei, in quibus laudandus merito apparet Deus, ut in incarnatione hominis et similibus, ¬ªet uirtutes eius,¬´ id est, illa in quibus potentia Dei apparebat, ut in diuisione maris Rubri, ¬ªet mirabilia eius,¬´ ut manna in deserto, ¬ªque¬´ omnia non tantum dixit uel promisit Deus, sed ¬ªfecit.¬´

 Hec mirabilia fecit eis Deus, ¬ªet¬´ postea ¬ªsuscitauit testimonium in Iacob: et legem posuit in Isrel.¬´ Per legem, accipimus prohibitiones et instructiones uite; ipsam quoque legem testimonium uocat, secundum hoc quod testatur nobis eternam hereditatem quam promittit nobis Deus. Suscitauit proprie dicit, quia lex naturalis in nobis sopita fuit, ad quam suscitandam, Deus dedit legem scriptam, que cum naturali quodammodo eadem erat. Et cum Deus multa beneficia promisisset populo illi, ualde sunt increpandi, qui non receperunt legem illam, in qua ¬ªquanta,¬´ id est, quam mirifica ¬ªmandauit patribus nostris nota facere ea filiis,¬´ id est, ut notificarent ea posteris, scilicet, non tantum  Iudeis, sed ¬ªut¬´ etiam ¬ªcognoscat generatio altera¬´ ea, scilicet gentiles.

¬ªFilii qui nascentur,¬´ ad hoc Deus dedit legem, ut notificetur posteris nostris; et ita complebitur quod ¬ªfilii qui nascentur¬´ de carnali progenie nostra, sicuti sancti Apostoli, ¬ªexsurgent,¬´ id est, non acquiescent istis temporalibus, sed cor suum ad Dominum dirigent, ¬ªet narrabunt filiis suis¬´ spiri tualibus.

¬ªUt ponant spem suam¬´ non in iustitia sua, uel carnalibus obseruantiis, sed ¬ªin Deo, et non obliuiscantur operum Dei,¬´ id est, non sint ingrati de beneficiis Dei, sed per creaturas, et per beneficia sibi facta, intelligant ipsum Creatorem, ¬ªet mandata eius exquirant.¬´

 Ideo exquirant, ¬ªne fiant sicut patres eorum, generatio praua et exasperans.¬´ Praua dicitur generatio illa, propter peruersa opera, sicut propter idololatriam, et similia: et exasperans dicitur, quia de potentia Dei diffidens, ipsum Deum sepe tentauit.

Bene dico ¬ªgeneratio¬´ praua, quia generatio illa talis fuit, ¬ªque cor suum¬´ distortum male intelligendo, ¬ªnon direxit¬´ ad bonum intellectum: ¬ªet spiritus eius,¬´ id est, ratio naturalis, ¬ªnon est creditus cum Deo,¬´ uidelicet, si aliquando bene fuerunt cum Deo bene intelligendo, detraxerunt se ab illo, quasi Deus deciperet eos: uelut, si aliquando per figuras res significatas intelligerent, retrahebant se, nec spiritum suum Deo committebant.

Bene dico ¬ªgeneratio illa non direxit cor suum,¬´  quia nec filii Ephraim, qui meliores fuerunt in populo illo: hoc dicit: ¬ªFilii Ephrem, intendentes arcum, et mittentes¬´ sagittas, ¬ªconuersi sunt in die belli. Per similitudinem dicit, quia sicut aliquis, intenso arcu, mitteret sagittas, et se paratum ad pugnandum ostenderet, in bello autem statim deficeret, ita et maiores et prelati populi illius, cum se paratos ad seruitium Dei ostenderent, dicentes uisis miraculis: Quecunque precipiet nobis Dominus et famulus eius Moyses, faciemus: statim a seruitio Dei recedebant et idola colebant, et hec est parabola, et per filios Ephraim, qui maiores fuerunt in populo illo, prelati Ecclesie intelliguntur, qui cum Deo seruire se ostendunt; tamen, non resistentes tentationibus diaboli, conuertuntur in die belli.

 Ita sunt conuersi, quia ¬ªnon custodierunt Testamentum Dei,¬´ et hoc non ex difficultate precepti, sed quia noluerunt, et hoc dicit. ¬ªet in lege eius noluerunt ambulare:¬´ similiter mali Christiani faciunt.

Et preter hoc, ¬ªobliti sunt benefactorum eius¬´ uelut refectionem in deserto, ¬ªet mirabilium eius, que ostendit eis,¬´ ueluti plagarum quas ostendit Aegyptiis .

¬ªCoram.¬´ Tertia pars. Horum, scilicet mirabilium, ¬ªcoram patribus eorum¬´ Moyse et Aaron, ¬ªfecit mirabilia in terra Aegypti,¬´ et, ut maiorem relinquat certitudinem, determinat locum, cum dicit: ¬ªin campo Thaneos.¬´ Thanis est ciuitas Aegypti, apud quam decem plage facte sunt, et interpretatur: humile  mandatum. Allegorice: In Aegypto, id est, in tenebris huius uite, facit Deus mirabilia coram patribus nostris spiritualibus, cum per ministerium eorum nobis peccata dimittit et gratiam Sancti Spiritus tribuit. uel per mirabilia accipiamus inuisibilia, et hoc facit nobis dum sumus in campo, id est, in planitie huius uite: campo dico Thaneos, id est, in quo nobis est uiuendum per humile mandatum.

In Aegypto fecit mirabilia, et educens eos de Aegypto , ¬ªinterrupit mare¬´ Rubrum, ¬ªet perduxit eos¬´ usque ad aliud littus, ¬ªet statuit aquas¬´ maris, ¬ªquasi in utre¬´ stabiles, nullo modo fluentes, similiter aqua baptismi interrupta, quia est aliis salus, aliis mors; perducit nos Deus ab Aegypto, scilicet ab infidelitate ad securitatem celestis patrie:  et aquas, fluctus huius seculi, statuit quasi in utre, quia ita compescit, quod deinceps non possunt nobis dominari.

¬ªEt deduxit eos,¬´ post exitum maris Rubri, ¬ªin nube diei¬´ que erat eis in refrigerium: ¬ªet tota nocte in illuminatione ignis.¬´ Per nubem diei, Christi humanitatem significat, in qua diuinitas latuit, que nobis prestat refrigerium contra incentiua uitiorum: per columnam ignis, eamdem Christi carnem intelligimus, que illuminauit in nocte, id est, in ignorantia huius uite, igne Spiritus Sancti.

¬ªInterrupit petram in eremo , et adaquauit eos uelut in abysso, multa,¬´ scilicet in illa profunditate aquarum poterant melius refici. Petra interrupta in eremo, significat Christum nobis  scissum et uulneratum in hoc mundo, unde processit spiritualis et ineffabilis refectio.

Dico ¬ªpetram interrupit, et de petra eduxit aquam,¬´ in quo Dei magna potentia et ineffabilis erga nos notatur benignitas; ¬ªet deduxit tanquam flumina aquas,¬´ quia riuus ille procedens de petra, sequebatur eos per desertum, et refectionem ministrabat; per quam aquam intelligimus gratiam spiritalem, que, de Christo procedens, refectionem per totum mundum ministrabat populo Dei. Aqua enim que in cruce fluxit de latere Domini, baptismi ablutionem nobis significauit, et alias spirituales gratias significauit, quibus peccata nostra lauantur.

Tot beneficia contulit eis Deus, ¬ªet¬´ tamen ipsi adhuc ¬ªapposuerunt adhuc peccare ei; in iram excitauerunt,¬´  id est, ad hoc ut uindictam de eis sumeret, prouocauerunt ¬ªExcelsum in inaquoso,¬´ id est, deserto, quod natura inaquosum est, significat ariditatem cordis eorum. Similiter mali Christiani post multa Dei beneficia, ad iram eum prouocant, in inaquoso, id est, in sterili corde eorum.

In iram excitauerunt, et hoc non sine causa ¬ªsed quia, tentauerunt Deum in cordibus suis:¬´ ad hoc ¬ªut peterent escas animabus suis,¬´ id est, quibus escis uitam seruarent. Ita et mali Christiani tentantes, a Deo petunt corporales escas, uel spirituales, ueluti scientiam, et similia: et bona que possumus, non explemus.

Ostendit quomodo tentauerunt, dicens: ¬ªEt male  locuti sunt de Deo,¬´ dicentes: ¬ªnunquid poterit Deus parare mensam in deserto?¬´ et rationem qua posset eis obiici confringit, ac si ita diceret: Licet Deus in deserto nobis aquam dedisset, refectionem tamen aliam dare non poterit, quia naturale est petre ut aqua inde exeat; panem uero et aliam refectionem in huiusmodi loco inuenire difficile est.

Et hoc dicit: ¬ªQuoniam percussit petram, et fluxerunt aque, et torrentes inundauerunt.

¬ªNunquid¬´ licet hoc fecisset, ¬ªet panem poterit dare¬´ in hoc deserto, ¬ªaut parare mensam,¬´ id est, non solum panem, sed etiam copiosam refectionem; nec dico paucis hominibus, sed ¬ªpopulo suo,¬´ id est, tante multitudini. Hoc quidem impossibile est. Sic quidam in Ecclesia, licet Christum pro nobis mortuum,  confiteantur, et baptismi aquam ad remissionem peccatorum ualere concedant, tamen de mensa, id est, de refectione Dominici corporis, dubitant, non credentes quod Deus possit eos corpore et sanguine Filii sui in hoc deserto huius uite pascere.

¬ªIdeo.¬´ Quarta pars. Sic tentauerunt Deum, ¬ªideo audiuit Dominus,¬´ id est, intellexit, et impleuit petitiones eorum, ne si statim interficeret eos, putaretur impotens, sicut illi dicebant. Audiuit dico ¬ªet distulit¬´ penam inferre eis, ut prius ostenderet suam potentiam implendo eorum petitiones, ¬ªet ignis,¬´ id est, ira Dei ¬ªaccensus est in Iacob¬´ carnalem, id est, in minores, ¬ªet ira Dei,¬´ id est, uindicta ¬ªascendit¬´ multiplicata est ¬ªin Isrel,¬´ id est contra maiores Iudeorum. uel ita: audiuit Deus  illos Iudeos, et distulit penam illorum, et propter hoc ignis dilectionis accensus est in Iacob, id est, in populum supplantatorem, scilicet gentilem, quia contigit cecitas in Isrel, ut plenitudo Gentium intraret.

Ignis dico accensus est in gentili populo, et ira ascendit in Isrel, id est, in Iudeos, ideo ¬ªquia non crediderunt in Deo, nec sperauerunt in salutari eius,¬´ id est, in saluatione eius, ut qui per mare duxerat eos, refectionem aque ministrauerat et mensam parare posset.

¬ªEt mandauit.¬´ Ostendit quomodo Deus petitiones eorum adimpleuit. Dico, audiuit eos Dominus, ¬ªet¬´ ideo ¬ªmandauit nubibus desuper,¬´ id est, superiori eri imperauit Dominus, ut plueret eis uictum,  et ipse Dominus ¬ªet ianuas celi aperuit,¬´ id est cataractas celi scilicet, uias celi per quas pluuia celestis ad eos descendit.

¬ªEt pluit illis manna ad manducandum,¬´ id est, quod ipsi manducarent, et quid uocet manna determinat, dicens: ¬ªet panem celi dedit eis.¬´

Et tunc ¬ªpanem angelorum manducauit homo.¬´ Cum dicit manna illud panem fuisse angelorum, nomen significate rei dat significantem. Christus enim, qui per manna significatur, panis et omnimoda dicitur refectio angelorum, secundum diuinitatem. Allegorice, cum multi non bene credunt de Deo, nec sperant in salutari eius, scilicet in Christo Iesu, tamen Deus mandat nubibus desuper,  id est, supremis predicatoribus aperit Deus ianuas celi, id est, diuinam Scripturam: et per ipsos predicatores pluit illis manna Deus, id est, Filium suum eis monstrat et notificat, quem proprie dicit panem angelorum, et hunc panem, scilicet Dominicum corpus et sanguinem realiter comedit homo, et preter manna, ¬ªmisit¬´ Deus alia ¬ªcibaria eis¬´ et hoc non parce, sed ¬ªin abundantia.¬´

Ecce quomodo misit, scilicet ¬ªtranstulit austrum¬´ id est, uentum illum ¬ªde celo,¬´ id est, de superiore ere, scilicet ne flaret superius, sed iuxta terram; ¬ªet Africum¬´ illum alium uentum collateralem Austro, ¬ªinduxit in uirtute sua.¬´

¬ªEt per istos uentos ¬ªpluit super eos carnes.¬´ Ecce ostendit que cibaria miserit eis, carnes dico  ¬ªsicut puluerem,¬´ id est, cum tanta abundantia quanta puluis habetur; et determinat quas carnes, scilicet ¬ªuolatilia¬´ non mortua, sed ¬ªpennata¬´ et hoc cum tanta infinitate, ¬ªsicut arena maris.¬´ Per Austrum et Africum, qui calidi uenti sunt, possumus accipere sanctos predicatores, feruore dilectionis calentes, per quos Deus pluit nobis carnes, id est, illas refectiones anime que ita plenarie reficiunt animam, sicut carnes reficiunt corpus, ueluti sapientiam, prudentiam, quas comparat pulueri propter subtilitatem cogitationum. Ideo uocat eas uolatilia pennata, quia a terrenis subleuant hominem ad celestia: arene comparat ideo, quia copiosa sunt sicut arena. Per mare, quod salsum est, condimentum ueri saporis intelligimus. Cum dicit, de celo transtulit, intelligimus quod  Deus predicatores suos transfert de contemplatiua uita ad actiuam, scilicet ut curam aliorum agant.

Pluit illis Deus uolatilia, ¬ªet¬´ illa ¬ªceciderunt in medio castrorum eorum, ¬ªid est,¬´ circa tabernacula eorum,¬´ ut sine omni labore possent eos accipere.

¬ªEt¬´ ipsi ¬ªmanducauerunt et saturati sunt nimis,¬´ id est, multum, uel cum superfluitate; ¬ªet¬´ ita ¬ªdesiderium eorum attulit eis.¬´ ¬ªNon sunt fraudati a desiderio suo.¬´ Similiter in tabernaculis, id est, in ecclesiis nostris: et circa, id est, in uicinis, possumus inuenire; quecunque sententia nobis necessaria est unde animas reficiamus, et manducemus, et saturemur nimis. Quidam enim de scientia sua superbiunt et aliis spiritualibus donis, nec fraudamur a desideriis nostris.

 Pars quinta. ¬ªAdhuc esce eorum erant in ore erum, et ira Dei ascendit super eos.¬´

¬ªEt occidit pingues eorum,¬´ id est, superbos in populo illo, ¬ªet¬´ propter hoc ¬ªimpediuit,¬´ id est, contristauit ¬ªelectos Isrel¬´ ueluti Moysen, et similes. Similiter dum adhuc Dominicum corpus habemus quasi in ore, et ira Dei ascendit super nos et occidit pingues, id est, superbos et indigne Dominicum corpus sumentes, excecatione mentis percutit. uel dum sapientia magna sumus refecti, quoniam inde superbimus, occidit nos Dominus interius: et electi Isrel, id est, uiri et prelati nostri contristantur in Ecclesia.

¬ªIn omnibus his,¬´ scilicet, inter omnes has uindictas  ¬ªpeccauerunt¬´ alii obstinati corde ¬ªadhuc: et non crediderunt in mirabilibus eius.¬´

Et ideo ¬ªdies eorum¬´ quantum ad eos qui non diu uixerunt, ¬ªdefecerunt,¬´ acti quidem in uanitate, ¬ªet anni eorum¬´ quantum ad eos qui diutius uixerunt ¬ªdefecerunt cum festinatione.¬´ Similiter et nos, cum alios pro peccatis puniri cognoscimus, non corrigimur, sed obstinati in peccatis deficimus, et penam promeritam incurrimus.

Et ¬ªcum¬´ ita ¬ªoccideret eos, querebant eum: et reuertebantur, et diluculo,¬´ id est, studiose ¬ªueniebant ad eum.¬´

¬ªEt rememorati sunt, quia Deus adiutor est eorum, et Deus excelsus redemptor eorum est.¬´ Similiter et nos propter timorem aliquando Deum requirimus.

 Pars sexta. ¬ªEt dilexerunt eum in ore suo,¬´ id est, bene assueuerant mentiri, ¬ªet lingua sua mentiti sunt ei,¬´ quia non diligebant in corde sicut testabantur in ore.

In ore dilexerunt, ¬ªcor autem eorum non erat rectum cum eo,¬´ quia non propter Deum, sed timore penarum Deum se diligere fingebant: ¬ªnec fideles habiti sunt in testamento eius,¬´ ut legem eius obseruarent, sicut in timore promittebant.

¬ªIpse autem est misericors¬´ in natura sua, ¬ªet¬´ etiam contra merita ipsorum ¬ªfiet propitius peccatis eorum,¬´ et ideo ¬ªnon disperdet,¬´ id est, non prorsus destruet ¬ªeos.¬´

¬ªEt abundauit¬´ illa tanta misericordia Dei, ¬ªut  auerteret¬´ ab eis ¬ªiram suam,¬´ id est, uindictam quam de eis sumere ceperat, ¬ªet non accendit omnem iram suam,¬´ ut de eis sumeret omnem promeritam penam.

¬ªEt recordatus est¬´ quasi oblitus, dum eos affligeret, ¬ªquia caro sunt,¬´ scilicet carnales sunt et fragiles, pronique ad peccandum, et hec est maxima causa que Deum mouet ut se misericordem nobis exhibeat. Econtrario maligni angeli propter hoc remanent inredempti, quia nulla eorum natura, que quidem perfecta erat, sed sola superba uoluntas impulit eos ad peccandum. Et etiam recordatus est, quia ¬ªspiritus¬´ est ¬ªuadens, et non rediens,¬´ scilicet mortales sunt. uel, spiritus uadens, id est, per se recedens a Deo, et non per se rediens ad ipsum  Deum, et ideo necesse est homini, ut Deus apponat manum, et reducat eum. Similiter nos ficto corde Deum diligentes patienter sustinet Deus, et semper se misericordem nobis exhibet.

¬ªQuoties.¬´ Pars septima. Dominus ita misericors semper fuit eis, sed tamen contra ipsi ¬ªexacerbauerunt eum,¬´ id est, acerbum esse, qui omnia bona eis negaret, meruerunt ¬ªeum in deserto.¬´ Per desertum locum, intelligitur etiam cor eorum ab omni uera illuminatione desertum, et hoc ¬ªquoties¬´ quasi sine numero ¬ªet¬´ etiam ¬ªin iram concitauerunt eum,¬´ id est, ut digne eis penam inferret, et hoc ¬ªin inaquoso.¬´

¬ªEt conuersi sunt¬´ a bono intellectu, quem aliquando  de Deo habuerunt, uisis signis, uel plagis perterriti, ad prauum intellectum, ¬ªet tentauerunt Deum,¬´ de potentia Omnipotentis diffidentes, ¬ªet sanctum Isrel exacerbauerunt,¬´ id est, illum qui Isrel sanctificat, in quo magna eorum reprehenditur stultitia.

¬ªNon sunt recordati manus eius,¬´ id est, operationis eius exhibite eis ¬ªdie qua redemit eos, id est, liberauit, ¬ªde manu tribulantis,¬´ scilicet Pharaonis.

Sic, et nos peruersi a uero intellectu in deserto huius uite, Deum multoties ad iram concitamus, non recordantes inter cetera beneficia eius quod nos redemit de potestate tribulantis, id est, diaboli. Et nota quod in allegoria non attendimus continuas  continuationes, sed solas uerborum necessariorum significationes.

¬ªSicut posuit¬´ dico non sunt recordati: ¬ªSicut posuit in Aegypto signa sua, et prodigia sua in campo Thaneos.¬´ Per signa, minora miracula; per prodigia, maiora intelligimus. uel idem, sed secundum hoc dicatur signum Dei quod potentiam indicat: prodigium, quia in se dat nobis intelligere aliud. Ita et nobis in hac Aegypto, dum uiuendum est in campo Thaneos, id est, in humili mandato, ostendit multa signa, et indicia sue uoluntatis.

¬ªEt conuertit.¬´ Incipit enumerare plagas quas Dominus intulit Aegyptiis propter eos, et licet non ponat easdem quas Moyses, tamen decem ponit, sicut ipse Moyses, et contra decem plagas Aegyptiorum,  ponit decem precepta legis Augustinus, que Deus populo suo dedit, et per decem intelligimus uniuersas penas inimicorum et uniuersas institutiones iustorum.

Signa posuit in Aegypto, et hec sunt signa. ¬ªConuertit in sanguinem flumina eorum, et imbres eorum, ne biberent.¬´ Imbres uocat aquas de pluuiis in cisternis collectis. Per flumina intelligimus profundiores Scripturas, ut Euangelium; per imbrem inferiores, uelut sermones Augustini: hi conuertuntur in sanguinem, quando ducuntur in intellectum carnalem, qui intellectus mortem propinat bibentibus.

¬ªMisit¬´ etiam ¬ªin eos cynomyiam,¬´ id est, caninam muscam, ¬ªet¬´ illa cynomyia ¬ªcomedit eos¬´ quia grauiter mordebat eos, ¬ªet ranam, et desperdidit  eos,¬´ quia in nullo loco poterant stabiles esse propter ranas. Per cynomyiam improbitatem, que semper hominem inquietat, accipimus: per ranam loquacitas designatur, cui intendentes disperguntur a ueritate: et in hoc uersu due plage notantur.

¬ªEt dedit erugini fructus eorum.¬´ De arboribus, per eruginem, que est aura nocens, uel nebula, et latenter segetes corrumpens, intelligitur superbia, que latenter corrumpit bonos mores, cum se existimat homo aliquid esse, cum nichil sit : ¬ªet¬´ dedit ¬ªlabores eorum¬´ uelut in satis ¬ªlocuste¬´ que corrodent: per quam detractio intelligitur, que corrodens bonos labores annichilat. Potest per locustam, que instabile est animal, malorum intelligi  instabilitas, qui ad tempus credunt, et in tempore tentationis recedunt: hic quoque uersus duas plagas habet.

¬ªEt occidit in grandine uineas eorum.¬´ Per uineas collectiones hominum accipimus, qui in grandine, id est, in commutatione Dei, non uiuificantur, sed conteruntur et occiduntur. ¬ªEt moros eorum in pruina.¬´ Pruina quidem est fragilitas quedam, que preuenit bonum propositum alicuius: uelut si quis proponat se regulariter et caste uiuere, preuenitur a mala consuetudine amoris monialium, quo fructus boni propositi anticipatur et excoquitur: in hoc quoque uersu continentur due plage.

¬ªEt tradidit grandini iumenta eorum, et possessionem eorum,¬´ ueluti domos, et similia, tradidit  ¬ªigni.¬´ Per iumenta fatui homines habentur, qui commutatione Dei grandinantur. Per ignem, ardorem concupiscentie, quo omnis possessio boni operis consumitur, intelligimus: hic quoque due plage continentur. Nota quod ubi Moyses in Exodo  has tres plagas posuit, scilicet cyniphes, ulcera muscarum, et tenebras, ponit Propheta eruginem, pruinam, ignem, non fulguris, sed qui omnes possessiones incenderet.

¬ªMisit . . . ¬´ uult addere grauiorem penam, scilicet percussionem primogenitorum: ad hanc quamdam premittit comminationem, quasi diceret: Hec mala predicta intulit eis Deus, et preter hec ¬ªmisit in eos iram indignationis sue,¬´ non correctionis, scilicet procedentem ex Dei indignatione, uidelicet,  indurationem cordis, quod nollet dimittere populum Dei. Et post hanc iram misit in eos ¬ªindignationem¬´ quod ipsi inter se dedignarentur, ¬ªet iram¬´ quod sibi irascerentur inuicem, ¬ªet tribulationem¬´ per quecunque alia peccata, quibus interius tribularentur. Hec omnia dico ¬ªimmissiones¬´ factas ¬ªper angelos malos,¬´ scilicet per ministerium diabolorum. Eodem modo, quia Deum ad indignationem prouocamus, immittit nobis iram, id est indignationem, quod iam de commissis non compungamur, et deinde in peiora peccata iusto iudicio suo nos precipitat, ut habeamus inter nos indignationem, et iram, et tribulationem.

¬ªuiam fecit.¬´ Immissionem per angelos malos, et per hoc fecit ¬ªsemitam ire sue,¬´ id est, uindicte  sue stricte, et quasi per semitam exercitate, dum in interiori tantum percussit eos, ¬ªuiam,¬´ id est amplitudinem, dum omnia primogenita morte affligeret, ¬ªet¬´ inde dicit, ¬ªnon pepercit a morte animabus eorum: et iumenta eorum in morte conclusit,¬´ in eodem pretio reputans homines et iumenta.

Preter iumenta ¬ªpercussit¬´ angelus ille percutiens ¬ªomne primogenitum¬´ cuiuscunque animalis, ¬ªin terra Aegypti,¬´ et etiam ¬ªprimitias omnis laboris eorum¬´ ueluti hordea, lina et similia que citius maturescunt, ¬ªin tabernaculis Cham.¬´ Aegyptum uocat tabernaculum Cham, quia filii Chanaan, qui fuit filius Cham, filii Ne ceperunt Aegyptum inhabitare. Similiter in nobis facit Deus uiam semite  ire sue, quando de leuioribus peccatis subtrahendo gratiam, ad grauiora nos permittit descendere. Animas etiam in morte concludit, quando usque ad contemptum Dei nos sinit precipitari, et retinet nos in excecatione mentis. Iumenta in morte concludit, quando omnem pudicitiam in nobis perire consentit. uel per iumenta fatui intelliguntur qui simul a Deo cum astutis percutiuntur. Percutiuntur in nobis primogenita, scilicet fides et talia, si permaneamus in Aegypto, id est, in tenebris huius uite. Percutiuntur primitie laboris, quando caritas, que maior est inter alias uirtutes, uel alie precipue uirtutes in nobis pereunt, quod erit si inueniamur in tabernaculis Cham, id est, diaboli. Cham enim callidus interpretatur, per quod diabolus  intelligitur. uel descensus Cham, per quod mundus intelligitur, cuius amatores semper descendunt in profunditatem uitiorum.

¬ªEt abstulit.¬´ Pars octaua. Has plagas intulit Deus Aegyptiis, ¬ªpopulum suum,¬´ scilicet Iudeos ¬ªabstulit¬´ de terra Aegypti ¬ªsicut oues,¬´ non quod illi se oues fecerent, sed ille ducebat eos tam benigne, sicut bonus pastor oues, ¬ªet perduxit eos tanquam gregem in deserto.¬´

¬ªEt deduxit eos¬´ per desertum ¬ªin spe¬´ promisse hereditatis, ¬ªet non timuerunt¬´ aliquem de inimicis, quod posset eis auferre promissam patriam, ¬ªet inimicos eorum operuit mare.¬´ Sic et nos ducit per desertum huius uite tanquam oues, et aufert de manu inimici, et ducit in spe eterne patrie,  nec timemus quod aliquis inimicorum iter nostrum possit impedire. Et inimicos nostros, peccata scilicet, dimergit in mare, id est, in aquas baptismi.

¬ªEt induxit eos in montem sanctificationis sue,¬´ scilicet, Sion, qui sanctificatus est ceremoniis eorum, ¬ªmontem¬´ dico ¬ªquem non gladius eorum ¬ªacquisiuit,¬´ sed ¬ªdextera,¬´ id est, potentia ¬ªeius.¬´

¬ªEt eiecit a facie eorum gentes,¬´ que prius illam terram obtinebant, ¬ªet sorte diuisit eis terram,¬´ secundum singulas tribus ¬ªin funiculo distributionis,¬´ scilicet equali mensura. Ita inducit nos Deus in montem sanctificatum sue habitationis, scilicet Ecclesiam, quam acquisiuit dextera eius, quia nullo modo potuisset illud fieri uel permanere,  nisi Dei operatione. Et eiecit a nobis gentes, scilicet uitia, ne permaneamus in priori genitura; uel gentes, demones, qui nos prius possidebant, ita quod remoueat a facie nostra, nec iam conspiciamus eos in nobis. Et diuidit nobis terram, id est Ecclesiam, qua alios facit presbyteros, alios coniugatos: et hoc sorte, id est, non humano iudicio, sed sola Dei electione: et hoc funiculo distributionis, quia unicuique dedit gratiam suam Deus ad mensuram.

Gentes eiecit, ¬ªet habitare fecit in tabernaculis eorum tribus Isrel.¬´ Sic uiros uidentes Deum facit inhabitare iam per spem locum unde corruerunt demones; uel ubi prius in nobis habitabant uitia, fecit uirtutes habitare.

 Et licet tot beneficia contulisset eis Deus, ipsi tamen iam habitantes terram promissionis, ¬ªtentauerunt, et exacerbauerunt Deum, excelsum, et testimonia eius non custodierunt,¬´ id est, precepta eius implere neglexerunt.

¬ªEt auerterunt se ¬ªab eo,¬´ et non seruauerunt pactum¬´ quod pepigerant cum Domino, dicentes: Quecunque precipiet nobis Dominus, faciemus, ¬ªet conuersi sunt in arcum prauum,¬´ id est, similes sunt facti prauo arcui, ¬ªquemadmodum patres eorum.¬´ Arcus prauus dicitur, qui cum minatur, nichil percutit: uel qui, cum debeat ferire hostem, percutit dominum. Ita et nos exacerbamus Deum, nec legem eius custodimus, et factum in baptismo pactum quod diabolo et pompis eius renuntiauimus,  non obseruamus, sed in arcum prauum conuertimur, bene nos facturos promittentes, et non complentes, uel quia dum aliis mala paramus, in nos ipsos mala refundimus.

Et ¬ªin iram concitauerunt eum in collibus suis,¬´ in quibus adorabant idola, ¬ªet in sculptilibus suis ad emulationem eum prouocauerunt,¬´ cum debitum Deo honorem suis sculptilibus impartirent. Et similiter in collibus, id est, in superbia nostra, nos Deum ad iram concitamus, et in sculptilibus, dum ad idololatriam conuertimur, uel dum nummos nimis cupide contemplantes ueneramur, uel libidini, uel alicui talium, quasi Deo sollicite seruimus.

¬ªAudiuit Deus.¬´ Pars nona. Continuatio. Sic prouocauerunt eum, et ideo ¬ªaudiuit Deus,¬´ id est  intellexit, ¬ªet spreuit: et redegit Isrel ualde ad nichilum,¬´ cui nulli hostium poterant resistere. Sic nos Deus spernit, et facit cedere cuilibet tentationi.

¬ªEt¬´ propter eorum nequitiam ¬ªrepulit tabernaculum¬´ quod erat in ¬ªSilo,¬´ quia permisit ab Allophilis arcam que erat in tabernaculo capi , ¬ªtabernaculum suum ubi habitauit in hominibus,¬´ quia in tabernaculo dabat Deus responsa. Similiter repellit illos qui militant in Ecclesia, in quibus habitauit ipse, si ipsi sint in Silo, id est, carnaliter uiuant.

¬ªEt tradidit¬´ ostendit quomodo repulit tabernaculum, quia ¬ªtradidit uirtutem eorum,¬´ id est, arcam, que erat uirtus eorum, quia ea presente semper uincebant inimicos, tradidit ¬ªin captiuitatem¬´  Philistinorum, ¬ªet pulchritudinem eorum,¬´ id est, eamdem arcam, de qua ipsi gloriabantur super omnes Gentes, ¬ªin manus inimici,¬´ scilicet eiusdem populi. Ita libertatem nostri arbitrii, que est uirtus nostra et gloria nostra, tradidit propter nequitiam nostram in seruitium diaboli.

¬ªEt conclusit in gladio populum suum,¬´ quia permisit eos ab inimicis occidi, ¬ªet hereditatem suam spreuit;¬´ similiter gladio diaboli permittit nos occidi.

¬ªIuuenes eorum comedit ignis,¬´ id est, furor inimicorum: ¬ªet uirgines eorum non sunt lamentate,¬´ sicut consuetudo exigebat. Ita iuuenes, id est, fortes in Ecclesia, comedit ignis concupiscentiarum, et uirgines  in corpore non sunt lamentate a prelatis Ecclesie, quia prorsus desperant de eis quandoque.

¬ªSacerdotes eorum,¬´ scilicet Ophni et Phinees, filii Heli ¬ªceciderunt in gladio¬´ Philistinorum; ¬ªet uidue eorum non plorabantur.¬´ Similiter sacerdotes nostri cadunt in gladio oris Dei, cum his que bene annuntiant contraria faciunt, et uidue nostre reales non plorantur a prelatis Ecclesie, quia de eis desperatur quandoque. uel per uiduas quoslibet in Ecclesia castitatem uouentes, possumus accipere, qui iuste non plorantur, si uotum frangentes, recedunt in usum libidinis.

¬ªEt excitatus est¬´ Dominus. Ostendit quomodo de persecutoribus uindicauit se Deus, quibus uidebatur ¬ªdormiens Deus¬´ tanquam ebrius, dum suos ita  affligi permitteret. Continuatio. Propter peccata sua ita permisit affligi suos, ¬ªet¬´ tandem ¬ªexcitatus est Dominus, tanquam dormiens, tanquam potens crapulatus a uino:¬´ quia sicut aliquis potens, si multum potatus, obdormit, excitatus, et ad iracundiam motus, maximum furorem exercet, ita Dominus quasi magnum furorem exercebat, cum se de Philisteis tam acerrime uindicauit.

¬ªEt percussit.¬´ Excitatus est, ¬ªet percussit inimicos suos,¬´ scilicet Azotios, ¬ªin posteriora,¬´ quia immisit eis mures, qui roderent eis anos: et hoc ¬ªopprobrium dedit eis sempiternum.¬´ Inimicos suos percutit Deus in posteriora, id est, in eis qui relinquentur post hanc uitam: quia aufert eis uitam eternam, et dat eis opprobrium sempiternum, quia  detruduntur in infernum.

¬ªEt repulit.¬´ Plaga decima. Continuatio: Sic se de populo suo uindicauit, ¬ªet repulit tabernaculum Ioseph; et tribum Ephraim¬´ que melior erat inter filios Ioseph, ¬ªnon elegit¬´ quod regem constitueret eum populo.

¬ªSed elegit tribum Iuda¬´ ut reges inde faceret ¬ªmontem Sion quem dilexit,¬´ in quo ille rex situs, domum edificaret suam.

¬ªEt edificauit sanctificium suum,¬´ id est tabernaculum suum, ¬ªsicut unicornis,¬´ id est, potenter, quod nullus possit eis resistere, ¬ªin terra, quam fundauit in secula:¬´ hoc non potest dici ad litteram, sed magis intelligendum est ad allegoriam. Ita Deus in hac uita repulit tabernaculum Ioseph, id est, augmentatos  in hoc seculo, quod non sint tabernaculum Dei, et tribum Ephraim, id est, fructificantes in hoc seculo. Et elegit Iuda, id est, confitentes: et montem Sion, scilicet sanctam Ecclesiam. Et edificauit sanctificium suum, id est, Ecclesiam sanctificatam sibi bonis prelatis et aliis bonis membris, sicut unicornis, ut supra. uel sicut, unicornium, quia illi qui sunt in Ecclesia, sunt similes unicorni, quia et uiriliter resistunt impugnatoribus et casti sunt: quam Ecclesiam fundauit permansuram in secula. Ita Iudei putauerunt terram et legem suam esse fundata in secula.

Tribum Iuda elegit ¬ªet¬´ inde ¬ªelegit Dauid seruum suum, et sustulit eum de gregibus ouium,¬´ et  ¬ªaccepit eum¬´ in regem ¬ªde¬´ euntem ¬ªpost fetantes,¬´ id est, post oues.

Elegit ¬ªpascere Iacob,¬´ id est, ut pascat ¬ªIacob seruum suum, et Isrel¬´ eumdem populum: non tantum seruum, ¬ªsed hereditatem suam. Et¬´ ipse Dauid ¬ªpauit eos in innocentia cordis sui¬´ prebendo eis exemplum innocentie, ¬ªet deduxit eos in intellectibus manuum suarum,¬´ id est, in intellectualibus operibus, factis cum discretione et intellectu, in quibus daret aliis exemplum bene et honeste operandi. Per Dauid Christum intelligimus, quem sustulit Deus de post fetantes, quia assumpsit eum in celum, cum ipse in hoc mundo multos fecundos Deo faceret: uel de Iudaico populo, ubi cum multos fecundos faciebat, sustulit ad gentilem populum, et  ad hoc elegit ut pasceret Iacob, id est, gentilem populum posterius natum, et supplantatorem Iudaici populi: et Isrel, id est, ipsos Iudeos pasceret eadem spirituali doctrina, quam et gentiles pascebat.



IN PSALMUM LXXuIII. TITULUS: Psalmus Asaph.

¬ªDeus, uenerunt Gentes.¬´ Psalmus iste conuenit Asaph, id est, fideli Synagoge, que hic loquitur de uastatione Hierusalem, quam uidet futuram sub Antiocho rege, in tempore Machabeorum : et similiter in Ecclesia Christi intelligit Propheta multoties euenturum. Materia est populus ille Dei Modus: In prima parte ostendit mala que sustinuit populus ille, et pollutionem templi Dei factam ab  Antiocho rege. In secunda parte, que incipit: ¬ªUsquequo, Domine, irasceris in finem?¬´ precatur uindictam de inimicis, et adiutorium populo Dei. In tertia parte, que incipit: ¬ªInnotescat in nationibus,¬´ petit quod per uindictam conuertat Deus inimicos, et semper possideat, et defendat filios mortificatorum, id est, illos qui in defensione ueritatis imitantur Iudeos istos: qui pro ueritate ab Antiocho interficiuntur, sicut Eleazarus, et septem fratres, qui magis mori elegerunt, quam mandatum Dei preterire . Intentio est nos ad compassionem inuitare. Et deplorans uastationem populi sui et fidelis Synagoge,

Sic incipit: O ¬ªDeus, Gentes,¬´ id est, gentiles, scilicet Antiochus et sui, ¬ªuenerunt in hereditatem  tuam,¬´ scilicet, Hierusalem, ¬ªpolluerunt templum sanctum tuum,¬´ quia in templo tuo fecerunt adorari idolum, et stupris, et aliis immunditiis illud polluerunt, et ¬ªposuerunt in pomorum custodiam,¬´ quia fecerunt eam desertam, sicut casule que sunt in pomariis uel uineis, que collectis fructibus deseruntur.

Et non tantum in uiuentes seuiunt, sed etiam mortuos, et hoc est ¬ªposuerunt morticina,¬´ id est, cadauera insepulta, ¬ªseruorum tuorum, escas uolatilibus celi,¬´ et non tantum auibus, sed etiam ¬ªbestiis terre¬´ scilicet lupis et canibus posuerunt escas ¬ªcarnes¬´ non tantum dico seruorum, sed etiam ¬ªsanctorum tuorum.¬´

 Et sanguinem ipsi ¬ªeffuderunt,¬´ id est, cum magna copia eos occiderunt ¬ªtanquam aquam,¬´ id est, uiliter, sine omni respectu misericordie et non in sola Hierusalem, sed etiam ¬ªin circuitu Hierusalem, et non erat qui sepeliret¬´ eos, quia uel prohibebantur uel in tanta tribulatione erant, quod nulli uacabat.

Et hic Propheta qui loquitur, uel quilibet de fideli populo, cognoscens de populo illo, et condolens malis eorum, quasi de proprio damno, ponit se in numero eorum dicens: ¬ªFacti sumus opprobrium uicinis nostris¬´ qui sepe nobis improperent, et ostendit per duas partes; opprobrium scilicet facti sumus ¬ªsubsannatio,¬´ id est, derisio que fit per nasum, ¬ªet illusio¬´ quia multis uerbis nos deridebant,  et eramus quasi eorum spectaculum ¬ªhis qui in circuitu nostro sunt.¬´ Per hec omnia uult Propheta commouere Deum iudicem ad misericordiam erga populum suum. Hec eadem mala sunt inuenta in Ecclesia eodem modo.

¬ªUsquequo.¬´ Pars secunda. Hec mala ueniunt populo tuo, sed ¬ªusquequo, Domine, irasceris?¬´ Id est, quasi iratus populum tuum tribulari permittis? Erit hoc usque ¬ªin finem,¬´ id est, usque ad tempus gratie. Et usquequo ¬ªaccendetur,¬´ id est, multiplicabitur ad puniendos tuos ¬ªzelus tuus,¬´ id est, indignatio pro peccatis eorum exhibita? ¬ªuelut ignis¬´ qui, quandiu materiam inuenit, non deficit: quasi tandiu tribulatio, quandiu aliquod peccatum purgandum erit. uel igni zelus Dei comparatur: quia  sicut ignis mollia comburit, et dura fortiora et probata reddit, sic tribulatio molles consumit et deficere facit; probatos uero fortes reddit.

Noli, dico, irasci populo tuo, sed ¬ªeffunde,¬´ id est, cum magna copia immitte ¬ªiram tuam,¬´ id est, uindictam tuam ¬ªin gentes,¬´ id est, in gentiles illos, ¬ªque te non nouerunt,¬´ nec te Deum esse crediderunt: ¬ªet¬´ non dico in minores de populo, sed effunde ¬ªin regna,¬´ id est, in reges, ¬ªque nomen tuum non inuocauerunt.¬´ Iudei quidquid facerent, nunquam te, o Domine, Deum suum esse negauerunt.

Ideo debes effundere, ¬ªquia comederunt,¬´ id est, destruxerunt ¬ªIacob,¬´ id est, populum Isrel, ¬ªet  locum eius,¬´ id est, ciuitatem Hierusalem, ¬ªdesolauerunt,¬´ id est, desolatum et deuastatum reddiderunt. uel comederunt Iacob, id est, quosdam de illis in corpus suum traduxerunt.

In illos iram effunde, et nostri miserere: hoc dicit ¬ªne memineris iniquitatum nostrarum antiquarum,¬´ id est, non tantum quas habemus nouiter factas, sed quas a primis patribus accepimus, et in quibus consueuimus, illas ne memineris, id est, ne punias, sed ¬ªcito misericordie tue,¬´ id est, remissiones peccatorum, et alie misericordie tue ¬ªanticipent nos¬´ id est, preueniant nos, antequam in iudicium adducamur: ideo precor ut misericordie tue anticipent nos, ¬ªquia pauperes facti sumus nimis,¬´ id est,  nullo modo secundum merita nostra sufficientes, ad premium uite eterne.

Sed contra nostram impossibilitatem tu, ¬ªDeus, adiuua nos¬´ ad bene operandum, qui bene facere debes, quia tu es ¬ªsalutaris noster,¬´ id est, a quo solo expectamus saluationem, ¬ªet libera nos¬´ a peccatis nostris ¬ªpropter gloriam nominis tui,¬´ id est, quia inde nomen tuum glorificabimus, et laudem inde nobis nullam attribuemus. Sicut illi Iudei petebant liberari ab Antiocho et aliis persecutoribus, sic Ecclesia, ne aliquando deuincatur a persecutore; libera dico ¬ªet propitius esto peccatis nostris, propter nomen tuum,¬´ ut etiam hec persecutio quam sustinemus sit destructio et combustio peccatorum nostrorum. Cum dicit adiuua, innuit se  ex libertate arbitrii aliquid posse. Adiuua dico ¬ªne forte dicant in Gentibus, Ubi est Deus eorum?¬´ Putabant enim gentiles Iudeos Deum non habere, quia inuisibilis erat, et improperantes Iudeis dicebant, quod nubes et inania colerent

Pars tertia. Ne illud dicant, et hoc potius eueniat, quod ¬ªultio sanguinis seruorum tuorum qui effusus est, innotescat in nationibus,¬´ id est, in gentibus, que proprie dicuntur nationes, quia remanent quales fuerunt nate, scilicet gentiliter uiuentes, intelligant Deum in se ulcisci, et propter hoc conuertantur. Dico ultio innotescat, et hoc cito, et hoc est ¬ªcoram oculis nostris,¬´ ita quod nos uideamus, et nostram uindictam intelligamus. Et ¬ªgemitus compeditorum,¬´ id est, ipsorum Iudeorum, qui compediti et captiuati  ligantur ab Antiocho et aliis, ¬ªintreat in conspectu tuo,¬´ ut placeat tibi liberare omnes.

¬ªSecundum et posside¬´ quidquid sit de liberatione captiuorum compeditorum, ¬ªfilios mortificatorum,¬´ id est, imitatores eorum, qui pro ueritatis defensione occiduntur, scilicet ut ueritatis defensores possint uocari, qui bene hoc potes, ¬ªsecundum magnitudinem brachii tui,¬´ ut non tantum deterreant eos pene quantum incitent corone.

Ita fac tuis, ¬ªet redde uicinis nostris improperium ipsorum, quod exprobrauerunt tibi, Domine¬´ dum exprobrarent tuis, ¬ªseptuplum,¬´ id est, multiplicem uindictam, scilicet per septuplum uult intelligi, quod pena illa compuncti illuminentur Spiritu septiformi: redde dico ita, quod ¬ªin sinu eorum¬´ sit,  id est, in secretiori parte, scilicet in anima.

Illud improperium reddatur eis, ¬ªnos autem¬´ improperium non meremur, sed potius exsistentes semper ¬ªpopulus tuus¬´ qui tibi diligenter seruimus, ¬ªet oues pascue tue,¬´ id est, quas tu pascis et reficis spirituali pastu, scilicet doctrina, ¬ªconfitebimur tibi,¬´ id est, laudabimus te ¬ªin seculum,¬´ id est, quandiu aliquod seculum erit. Potest et ita continuari: Hec mala nobis inferuntur, sed tamen nos confitebimur tibi semper, nec tantum confitebimur, sed etiam ¬ªannuntiabimus laudem tuam¬´ aliis ¬ªin generatione et generationem,¬´ id est, quandin aliqua generatio erit.



IN PSALMUM LXXIX. TITULUS: In finem, pro his qui commutabuntur, psalmus pro Assyriis, testimonium Asaph.

¬ªQui regis Isrel.¬´ Psalmus iste dirigit in finem habitus pro his qui commutabuntur. Loquitur enim de commutandis, ostendens Ecclesiam dilatandam per totum mundum; qui autem commutati sunt de Adam in Christum, sunt de Ecclesia: et ne dubitet aliquis hanc commutationem futuram, dicit testimonium Asaph, id est, hoc testatur fidelis Synagoga, que loquitur, ubi ponit Ecclesie dilatationem. Materia est aduentus Christi. Modus. In prima parte petit aduentum Christi, reputans sine eo omnia alia Dei beneficia esse inutilia: conquerens etiam de aduentus dilatione. In secunda parte, que incipit:  uineam de Aegypto transtulisti: ponit dilatationem Ecclesie, que per Christi aduentum fiet, et etiam multam Ecclesie deiectionem: et loquitur per quamdam similitudinem, quasi Deum comparet agricole, Ecclesiam uinee. In tertia parte, que incipit: ¬ªDeus uirtutum conuertere,¬´ petit consummationem Ecclesie, que futura est in nouissimis temporibus, cum etiam plenitudo Gentium et Iudeorum conuertetur. Intentio est nos facere certos de commutatione, quod etiam notatur in titulo.

Attendens autem Propheta, et quicunque loquitur de synagoga, alia omnia Dei beneficia sine aduentu Filii nostre salutis inefficacia, ita incipitur de aduentu filii: Deus ¬ªqui regis Isrel¬´ in preceptis tuis, ¬ªintende,¬´ scilicet mitte quem missurus es,  sine quo nichil ualet nobis, si bene fecerimus: ¬ªqui¬´ etiam ¬ªdeducis¬´ de uirtute in uirtutem ¬ªIoseph,¬´ id est, eumdem Isreliticum populum, ¬ªuelut ouem,¬´ intende.

¬ªQui sedes super Cherubim,¬´ id est, illum ordinem angelorum, qui interpretatur plenitudo scientie: Deus autem dicitur sedere et immorari in his in quibus plenitudo est scientie, et cognitionis Dei: quasi tu qui modo solis angelis cognitus es, ¬ªmanifestare¬´ id est, per assumptam humanitatem innotesce nobis, ¬ªcoram Ephraim, Beniamin et Manasse,¬´ id est, coram Iudeis: hec nomina ideo posuit, quia uidit apta nobis ad aliud significandum. Per Ephraim intelligimus omnes in Ecclesia, qui sunt fructificantes et crescentes in bonis operibus: per Beniamin,  qui filius dextere interpretatur, intelligimus omnes qui potiora instituunt, uel qui sunt in dextera iudicis collocandi: per Manassen, qui obliuiosus dicitur, eos qui eorum que sunt mundi obliuiscuntur, intelligit.

Dico manifestare, ita scilicet, ¬ªexcita potentiam tuam,¬´ id est, uirtutem, qua omnia creasti: que quidem potentia sopita et inutilis erit reputata, nisi illud compleatur, cuius alia facta Dei significata fuerunt: ¬ªet ueni,¬´ id est, sume carnem, ¬ªut¬´ per hunc aduentum tuum ¬ªsaluos nos facias,¬´ id est, de potestate diaboli nos omnino eripias.

Et ut nos saluos facias, ¬ªDeus conuerte nos¬´ ad te de infidelitate, ¬ªet ostende faciem tuam,¬´ id  est, Filium tuum, ut in Christo cognoscamus tuam diuinitatem, ¬ªet sic salui erimus.¬´

Ut autem ostenderet Propheta, adhuc aliquantulam aduentus Christi superesse moram, quasi Deum reputans iratum conqueritur. Continuatio: Dico ueni, et, o Domine, cur tantum differs? et hoc est ¬ªDomine Deus uirtutum,¬´ id est, celestium angelorum, ¬ªquousque irasceris super orationem serui tui?¬´ id est, iratum te ostendes mihi seruo tuo ad te oranti, differendo mittere Filium, cuius aduentum ego oro? Cum dicit, Deum ostendit talem, qui nos bene possit saluos facere: dat etiam intelligi quod nos cultores faciat Deus socios illarum uirtutum.

Et quousque, Domine, ¬ªcibabis nos pane lacrymarum?¬´  Per lacrymas accipit quascunque miserias huius uite, sed quia intelligit has sibi esse plenam refectionem et purgationem, uocat cibum et potum, et ideo dicit, ¬ªet¬´ quousque ¬ªdabis potum nobis in lacrymis?¬´ id est, que lacryme erunt quasi potus et bona refectio, que lacryme erunt ¬ªin mensura,¬´ id est, quales sustinere possumus. Fidelis Deus, qui non patietur uos tentari supra id quod potestis, dicit Apostolus.

Bene dico nos positos in lacrymis, quia tu ¬ªposuisti nos in contradictionem uicinis nostris,¬´ quia uicini nostri contradicunt nostre ueritati: et non tantum contradicunt, sed ¬ªetiam inimici nostri subsannauerunt nos,¬´ id est, deridebant rugato naso.

 Sed contra istos ¬ªDeus uirtutum conuerte nos, et ostende faciem tuam, et salui erimus.¬´ ¬ªuineam de.¬´ Pars secunda. Bene dico salui erimus, quia tu, Deus, nostram saluationem bene demonstrasti in figura illa, quando populum tuum de Aegypto eduxisti, et in terra promissionis plantasti: hoc dicit ¬ªuineam,¬´ id est, Iudaicum populum quem tu excolebas, sicut bonus agricola dilectam uineam, ¬ªtranstulisti de Aegypto; eiecisti gentes¬´ de terra promissionis. ¬ªet eam¬´ uineam ibi ¬ªplantasti,¬´ id est, firmiter collocasti, et inhabitare fecisti.

¬ªDux itineris fuisti in conspectu eius,¬´ quia in nube preeunte manifeste te eis ostendisti, ¬ªet plantasti radices eius,¬´ id est, principes per quos alii sustinebantur, ¬ªet¬´ populus ille ¬ªimpleuit terram¬´  promissionis. uel si per terram totum mundum accipiamus, dicemus hoc potius intelligendum de tota Ecclesia, significata per uineam, quam de uinea ipsa. ¬ªUmbra,¬´ id est, cura ¬ªeius¬´ et sollicitudo de eis reddendis ¬ªoperuit montes,¬´ id est, maiores, ne ipsi agerent pro sua uoluntate, sed cure subditorum intenderent, ¬ªet arbusta eius,¬´ id est, excrementa huius populi, operuit et impediuit ¬ªcedros,¬´ id est, altissimos eorum prelatos: non dico cedros diaboli, scilicet elatos huius mundi, sed ¬ªDei:¬´ quanto magis enim populus ille excrescebat, tanto maiori cura eorum prelati occupabantur.

¬ªExtendit palmites,¬´ id est, ¬ªfilios suos usque ad mare¬´ quo terminatur Iudee regnum ¬ªet propagines  eius,¬´ id est, extensiones eius, scilicet filios filiorum extendit ¬ªusque ad flumen¬´ Iordanis.

¬ªUt quid,¬´ quandoquidem tot beneficia fecisti illi populo ¬ªut quid destruxisti maceriam eius?¬´ id est, defensionem eius: ¬ªet¬´ ut quid ¬ªuindemiant,¬´ id est, conculcant, ¬ªeam omnes qui pretergrediuntur uiam,¬´ id est, precepta Domini; uel gentiles, qui legem non habent.

Bene dico, quod pretergredientes conculcent, quia ¬ªaper,¬´ id est, uespasianus, immundus quasi ueniens de ¬ªsilua,¬´ id est, de inculta terra, scilicet de gentilitate, ¬ªexterminauit eam,¬´ id est, extra terminos terre sue captauit eam, ¬ªet singularis,¬´ id est, Titus, ¬ªferus¬´ et superbus, ¬ªdepastus est eam,¬´ id est, prorsus dexstruxit, quia quos pater  suus uespasianus prius attriuerat, iste funditus consumpsit: qui ideo singulari, id est, apro, comparatur, quia ferus est sicut aper. Per uineam eductam de Aegypto, Ecclesiam intelligimus, eductam de tenebris huius mundi, cuius itineris dux est Christus, qui propositus est nobis, ut eius uitam imitemur. Et radices Ecclesie, id est, sanctos doctores, per quos sustentatur Ecclesia, plantasti ita, quod aliquo uento diaboli non possunt dimoueri: et ipsa Ecclesia impleuit terram, quia per totum mundum diffusa est: et umbra eius, id est sollicitudo et cura eius, operuit montes, id est, Apostolos impedit, dum eos a contemplatione sua reuocat, et arbusta eius, ut supra. uel umbra, id est, protectio Ecclesie operuit montes, quia nullus est tam altus in Ecclesia quin  sub protectione Ecclesie Dei protegatur et unione: quia si separetur de unione Ecclesie Dei, ab omni altitudine decidet.

Similiter arbusta eius cedros Dei et illa uinea, id est Ecclesia, extendit palmites, id est, predicatores suos, usque ad mare Orientale et Occidentale: et propagines, id est, filios suos quibus dilatatur, extendit usque ad flumen Iordanis, per medium mundi, usque ad baptismum peruenire fecit. Flumen ideo ponit, quia inde cepit baptismus, per quod per totum mundum Ecclesia dilatatur, et illius Ecclesie materiam destruit Deus, quando permittit suos tribulari, uel in peccata demergi: et qui pretergrediuntur uiam, id est, mandata Dei, uel ipsum Christum, per quem debent uenire ad Deum: uindemiant  eam, id est, conculcant et affligunt eam. Aper dicitur quasi asper, id est, diabolus, ueniens de silua, id est, de siluestribus hominibus, qui cultum Dei ignorant, exterminat Ecclesiam, dum membra eius alienat ab ea: et ipse idem diabolus singularis, ferus, depastus est eam Ecclesiam, quia totam fere consumet eam in tempore Antichristi.

¬ªDeus.¬´ Pars tertia. Hec mala eueniunt uinee tue, sed o ¬ªDeus uirtutum, conuertere,¬´ ab ira tua, quod iam non uelis inferre ei mala ¬ªet respice de celo,¬´ id est de humanitate Christi, ¬ªet uide,¬´ id est, fac uideri, quod tu diligas eam conferendo bona: ¬ªEt uisita uineam istam¬´ sanando eam quasi infirmam.

 ¬ªEt perfice eam¬´ uineam, id est, Ecclesiam, ¬ªquam plantauit dextera tua,¬´ id est, Filius tuus, ¬ªet¬´ perfice ¬ªsuper filium¬´ ut ipse, filius sit fundamentum Ecclesie, ¬ªquem confirmasti tibi¬´ dicendo: Hic est Filius meus dilectus, in quo mihi bene complacui .

Dico perfice, nec dubito, quia ¬ªperibunt¬´ in illa Ecclesia, ¬ªab increpatione uultus tui,¬´ id est, Filii ¬ªtui¬´ qui dicitur uultus et imago tue substantie, qui per se et per suos, homines increpat de peccato: peribunt dico ¬ªincensa igni,¬´ id est, peccata igni comparabilia, ueluti libido, et similia, ¬ªet suffossa,¬´ id est, peccato dolose facta: et per hec duo innuitur destructio omnium peccatorum.

Et ut hec Ecclesia ita perficiatur, ¬ªfiat manus  tua¬´ id est operatio tua, ¬ªsuper uirum¬´ id est, Christum, ¬ªdextere tue¬´ id est, uerbo tuo unitum: ¬ªet super filium¬´ non hominum, sed ¬ªhominis,¬´ id est uirginis, ¬ªquem confirmasti tibi.¬´ Hic innuit Christum Deum et hominem, qui, per operationem Dei, Ecclesiam possit perficere.

¬ªEt,¬´ si hoc fiat, ¬ªnon discedimus a te, qui prius discessimus, quando preter te aliud querebamus: et tu, Domine, ¬ªuiuificabis nos¬´ uera uita que Deus est: ¬ªet¬´ deinde ¬ªinuocabimus nomen tuum.¬´

Et ut a te non discedamus, ¬ªDomine Deus uirtutum, conuerte nos, et ostende faciem tuam, et salui erimus,¬´ ut supra. Et hic uersus toties repetitur quia summa materie pendet in eo.



IN PSALMUM LXXX. TITULUS: In finem, pro torcularibus psalmus ipsi Asaph, in quinta sabbati.

¬ªExsultate Deo.¬´ Psalmus iste Asaph est, id est, fidelis Synagoge, que loquitur hic: pro torcularibus habitus, id est, pro Ecclesia, que torcularibus comparatur, quia sicut in torculari uinum habetur quod reseruatur, et acinum quod eiicitur, ita in Ecclesia quidam ad beatitudinem assumuntur, quidam reiiciuntur. Torcularibus dico significatis, in quinta sabbati, id est, per opera facta in quinta sabbati. In ea enim die, produxit in animam uiuentem pisces et aues ex aquis: quia omnes aues ex aquis fecit: unde et monachis sunt permisse. Per aues que subleuantur in altum, boni de Ecclesia intelliguntur: quia, relictis mundanis,  ad celestia tendunt. Per pisces que in imo remanent et semper sunt solliciti, intelliguntur illi qui terrenis insistunt, et semper in appetitu mundi sunt solliciti: psalmus dico dirigens in finem. Materia est Ecclesia, scilicet quicunque renati sunt aquis baptismatis. Modus. In prima parte Asaph, id est, Propheta, uel alius fidelis de Synagoga, admonet perfectos de Ecclesia, scilicet qui per aues intelliguntur, exsultare in Domino et laudare eum. In secunda, que incipit: ¬ªAudi, populus meus,¬´ inducit fidelis Synagoga Deum loquentem, et increpantem malos de Ecclesia, que per pisces intelliguntur, ipsi tamen non desistunt. In tertia parte, que incipit: ¬ªInimici Domini mentiti sunt,¬´  increpat Synagoga malos, qui nolunt a sua nequitia cessare. Intentio est admonere ad uolatum.

Et admonet ipsa Synagoga perfectos, ita dicens: ¬ªExsultate Deo,¬´ id est, ad honorem eius, ¬ªadiutori nostro¬´ qui nos adiuuat ad bene operandum contra mundum deceptorem; ¬ªet iubilate,¬´ id est, inexplicabilem uerbis letitiam mente concipite, ¬ªDeo Iacob.¬´ Et ut possitis exsultare et iubilare, ¬ªsumite psalmum,¬´ id est, spiritualem operationem, ¬ªet date¬´ Deo ¬ªtympanum,¬´ id est, laudem et mortificationem carnis uestre: et ideo hoc facite, quia ¬ªpsalterium,¬´ id est, contemplatio, iunctum ¬ªcum cithara,¬´ id est, cum mortificatione carnis, scilicet actiua uita, est iucundum¬´ Deo, quia ¬ªidem accipimus per psalterium quod per  psalmum.

¬ªBuccinate,¬´ id est, aliis annuntiate laudem Dei ¬ªtuba,¬´ id est alta uoce, ¬ªin Neomenia,¬´ id est, in uestra inuocatione. Preceptum est in lege in figura nostre inuocationis, quod populus ille buccinaret in Neomenia, id est in noua luna. Mene enim Grece, mensis est Latine, neon uero nouum. Buccinate¬´ dico ¬ªin insigni die solemnitatis uestre,¬´ id est, in illuminatione uestre innouationis, que uobis debet esse magna solemnitas.

Ideo buccinate, ¬ªquia preceptum in Isrel est¬´ illis ad litteram , nobis spiritualiter, ¬ªet¬´ si negligitis, timendum est uobis, quia ¬ªDeo Iacob est iudicium¬´ in quo saluabit obedientes, et damnabit negligentes.

 Et ¬ªillud¬´ preceptum, scilicet legem suam, ¬ªposuit in Ioseph,¬´ id est, populum augmentauit, scilicet gentilem populum, qui superaccreuit Iudaico populo, ita quod esset illi ¬ªtestimonium,¬´ id est, quod testaretur quid esset faciendum, quid dimittendum, ¬ªcum¬´ ille populus ¬ªexiret de terra Aegypti,  linguam quam non nouerat, audiuit,¬´ id est legem. Similiter populus Christianus exiens de Aegypto, id est de tenebris infidelitatis, audit predicationem fidei et legem uiuendi quam prius non audierat.

¬ªDiuertit¬´ etiam Deus ¬ªdorsum eius¬´ populi, id est Isrelitici, ¬ªab oneribus¬´ que portabant in Aegypto, ¬ªet manus eius¬´ populi ¬ªseruierunt in cophino.¬´ Cophinus uas est, in quo cogebantur  portare fimum. Similiter diuertit Deus dorsum, id est, rationem qua eriguntur fideles ad superiora; ab oneribus peccatorum, et manus diuertit, id est operationes fidelium; a cophino, id est ab immunditia, in qua prius diabolo seruiebant.

In tribulatione diuertit, dicens: ¬ªIn tribulatione inuocasti me¬´ uerbis, ¬ªet liberaui te:¬´ etiam ¬ªin abscondito tempestatis exaudiui te,¬´ quando nec audebas, audientibus Aegyptiis, ad me gemere: precepit enim Pharao, quia audiuit eos ad Deum clamasse, ut sic operibus grauarentur, quod eis non uacaret ad Deum clamare. Ita exaudit Deus suos fideles in abscondito tempestatis, quando sedat in eis bellum suggestionis, que nondum ad apertum actum  prorupit et etiam ¬ªprobaui te¬´ postea apud aquam contradictionis;¬´ probauit Deus Isreliticum populum, et ipsum Moysen, dubitantes de diuina potestate . uel, ut alii dicunt, de se presumentem, et ideo non potuit populum in terram promissionis inducere. Sic probat Deus illos de Ecclesia ad aquam contradictionis, id est, ad doctrinas hereticorum, quibus boni contradicunt, et mali cedunt.

¬ªAudi.¬´ Pars secunda. Hec dixit Dominus bonis de Ecclesia, modo incipit malos admonere. Contra hec omnia bona feci tibi, et ideo o ¬ªpopulus meus,¬´ factus meus in baptismo, ¬ªaudi me,¬´ id est, intellige, ¬ªet contestabor te,¬´ id est testimoniis Scripturarum comprobabo que tibi dixero: et o ¬ªIsrel,¬´ id  est, uidens Deum fide, ¬ªsi audieritis me¬´ obtemperando preceptis meis, ¬ªnon erit in te Deus recens¬´ sicuti tu dicis: quia et si natus in tempore, tamen sum ceternus cum Patre: ¬ªneque adorabis¬´ in me ¬ªdeum alienum.¬´

Et uere non sum alienus, ¬ªego enim sum Dominus Deus tuus,¬´ id est creator tuus, et non recens, ¬ªqui eduxi te de terra Aegypti,¬´ id est, de infidelitate: dico audi, et ¬ªdilata os tuum, et implebo illud,¬´ scilicet amplifica cor tuum ad desiderandum, et ad intelligendum in psalmis illis, interius fide et dilectione, et exterius predicatione et confessione.

Ego sic admonui meos, ¬ªet¬´ tamen ¬ªpopulus meus¬´ qui omnes debent mei esse, ¬ªnon audiuit uocem meam,¬´ id est, admonitionem meam: et non  tantum non audiuit, sed ¬ªet Isrel mihi non intendit,¬´ id est noluit etiam attendere uerbum unum: ¬ªet¬´ ideo ¬ªdimisi eos secundum desideria cordis eorum¬´ ut uoluntati sue satisfacerent, et ipsi subtracta gratia mea, ¬ªibunt in adinuentionibus suis¬´ et etiam propriis inuentis suis, scilicet propter traditiones suas, irritum facientes mandatum Dei.

Sic dimisi eos, sed ¬ªsi populus meus audisset me¬´ credendo, et ipse factus uerus ¬ªIsrel, si in uiis meis ambulasset¬´ complendo ¬ªhumiliassem inimicos eorum¬´ ita quod ¬ªpro nichilo¬´ reputarentur, uel gratis humiliassem: ¬ªet super tribulantes eos misissem manum meam¬´ id est, operationem meam, ita quod operatio mea preualeret inimicis, et remoueret eos.

 ¬ªInimici Domini.¬´ Pars tertia. Continuatio. Dominus ita promiserat bene populo suo, sed sermo eius non cepit in illis: quia cum deberent amici esse, facti ¬ªinimici Domini mentiti sunt ei¬´ non peragentes promissa: ¬ªet¬´ ideo ¬ªtempus eorum,¬´ id est, uariatio eorum per penas ¬ªerit in secula¬´ eterna: uel tempus uindicte eorum.

¬ªEt¬´ merito damnabuntur, quia Deus ¬ªcibauit illos ex adipe frumenti,¬´ id est, intima medulla frumenti, scilicet secretiori et profundiori mysterio sue incarnationis, et aliis gratiis spiritualibus: ¬ªet saturauit eos melle de petra,¬´ id est, fortiori doctrina, quia mel est cibus fortior: petra autem erat Christus.



IN PSALMUM LXXXI. TITULUS: Psalmus Asaph.

¬ªDeus stetit.¬´ Psalmus iste conuenit Asaph, id est, fideli Synagoge, que loquitur contra Iudeos, quos uidet prophetico spiritu paratos inique agere contra Christum uisitatorem suum. Materia primus aduentus Christi est. Modus. In prima parte, ostendit inter homines habitaturum, scilicet, per assumptam carnem: et monet Iudeos ne inique iudicent in eum. In secunda parte, que incipit: ¬ªIudicate egeno,¬´ ostendit Christum, cum diues esset, pro nobis pauperem factum, et monet eos, ut non propter hoc minus sentiant de eo, sed iustum intelligant; et dat eis certum signum, quo Filium Dei possint eum cognoscere.  In tertia parte, que incipit: ¬ªEgo dixi Dii estis,¬´ ostendit quod, cum Christus uenisset homines exaltare, et Dei filios facere, quia Iudei eum non receperunt, exaltationem illam non habuerunt. Intentio est Iudeos specialiter commonere, ne Christo aliquid mali faciant, sed eius predicationi consentiant.

Quasi diceret: Nolite Christum uidentes eum egenum et pauperem despicere, putantes solum hominem, quia etiam Deus est. Unde dicit: ¬ªDeus¬´ homo factus, ¬ªstetit¬´ corporaliter ¬ªin Synagoga deorum,¬´ id est, bonorum Iudeorum; dicuntur etiam dii quicunque magni uiri. Unde dicitur in lege: Diis ne detrahas , non ut alius homo, sed ipse Deus ¬ªin medio¬´ eorum ¬ªdiiudicat,¬´ id est, discernit  ac separat a malis bonos, sed ¬ªdeos,¬´ quos ipse deficat; in hoc uersu plane Christi incarnationem demonstrat.

¬ªUsquequo.¬´ Christus Deus est, qui etiam deificat suos, ergo uos iudices Iudeorum usquequo ¬ªiudicatis iniquitatem?¬´ scilicet Christum redemptorem omnium morte dignum. Quasi iam diu se iustis satis contra seruos ad uineam missos, heredem modo ad uos missum recipite, ¬ªet¬´ usquequo uos in mortem ¬ªsumitis¬´ uobis ¬ªfacies peccatorum?¬´ id est, peccatoribus consentitis, et conformes eius uos redditis. Facies peccatorum sumit, qui modum sue nequitie accipit, qua discernitur ab aliis.

¬ªIudicate egeno.¬´ Pars secunda. uos iudices, nolite inique de Christo iudicare, sed ¬ªiudicate egeno et  pupillo,¬´ id est, ad honorem Christi, scilicet preter hominem iudicare Deum. Christum dicit egenum, quia semper terrenas facultates neglexit habere, secundum quod Apostolus ait: Cum esset diues, pro nobis factus est pauper ; pupillum dicit, quia sibi presidium humanum non quesiuit in terra; dico iudicate illi, et etiam ipsum ¬ªhumilem et pauperem iustificate,¬´ id est, iustum reputate, et sine illo nullum iustum esse posse. uos maiores, iudicate, uos iuniores, istum ¬ªpauperem eripite¬´ de maiorum potestate, et ereptum ne permittatis amplius capi: et hoc est: ¬ªet egenum de manu peccatoris¬´ populi ¬ªliberate.¬´ Ego ita monui eos, tamen ipsi¬´ nescierunt¬´ eum Deum esse ac Redemptorem  suum. Si enim cognouissent, nunquam Dominum glorie crucifixissent; dico nescierunt, ¬ªneque intellexerunt,¬´ sed ideo nescierunt, quia intelligere noluerunt; ideo autem non intellexerunt, quia ¬ªambulant in tenebris,¬´ id est, in dilectione terrenorum; de sua autem inscitia excusabiles non erunt, habentes certum signum, quo eum Deum esse cognoscere possent, quia ¬ªfundamenta terre mouebantur¬´ non dico in aliquibus locis, sed ¬ªomnia¬´ in quo beatus Dionysius cognouit eum Dei esse Filium. Ego dixi. Pars tertia. Ipsi non intellexerunt, sed tamen ¬ªego dixi: Dii estis¬´ id est, si uultis, potestis esse dii, id est, deificati, et non qualescunque dii, sed ¬ªfilii Excelsi¬´ non tantum nobiles et potentes, sed ¬ªomnes¬´ quantumcunque impotentes.

 Dico, filii Dei esse poteritis ¬ªuos autem¬´ non attendebatis meam admonitionem, ideo ¬ªmoriemini¬´ damnabiles, ¬ªsicut homines¬´ carnales, et uos maiores, superbiam uestram in Christum exercentes, ¬ªcadetis¬´ in profundum inferni, ita irrecuperabiliter ¬ªsicut unus de principibus¬´ cecidit, id est, diabolus qui inter principes celestes principalis erat. Licet multi cecidissent, ideo tamen dicit unus, quia omnes uniti sunt in mala uoluntate. uos quidem ita cadetis, sed tu ¬ªDeus surge¬´ de sepulcro, et ¬ªiudica terram,¬´ id est, terrenos Iudeos, illos damna et exceca: ¬ªquoniam¬´ his excecatis, ¬ªtu hereditabis in omnibus Gentibus;¬´ ex parte enim contigit cecitas in Isrel, ut plenitudo Gentium intraret.



IN PSALMUM LXXXII. TITULUS: Canticum psalmi Asaph.

¬ªDeus, quis similis?¬´ Psalmus iste quidem conuenit Asaph, id est, fideli Synagoge, que loquitur. Est canticum, quia ostendit nobis rem quamdam futuram de qua nobis maxime exsultandum est, scilicet, in secundo aduentu Christi damnandos persecutores nostros, et quoscunque malos: dicitur etiam psalmus, quia hic docet bene operari, et mala patienter sustinere. Materia est secundus Christi aduentus. In prima parte, petit ipsum Christi aduentum quo liberetur Ecclesia a malis que sustinet in hac uita, etenum erat multa mala que hic patitur Ecclesia. In secunda parte, que incipit: ¬ªFac illis sicut  Madian,¬´ precatur, ut Deus secundo ueniens, rectam uindictam sumat de malis illis: et etiam conuersionem quorumdam in uitam, quorumdam in maiorem excecationem. Intentio est, per timorem secundi aduentus, deterrere homines et maxime Iudeos a persecutione Ecclesie.

Quasi ita diceret Propheta: Homines te debilem et impotentem putant, cum patiaris tuos puniri, sed o ¬ªDeus, quis similis erit tibi?¬´ Nullus: et ideo o ¬ªDeus,¬´ qui tacuisti in tempore huius uite permittendo tuos puniri, ¬ªne taceas¬´ dare in eos sententiam, dicens: Ite, maledicti, in ignem eternum, ¬ªneque compescaris¬´ uindicta, sed potius comprime eos pena eterna.

 Ideo dico ne taceas, ¬ªquoniam inimici tui sonuerunt,¬´ id est, irrationabiliter sanctis tuis contradixerunt: ¬ªet¬´ ideo ne compescaris, quoniam ¬ªqui oderunt te, extulerunt caput¬´ suum, scilicet, Antichristum, quem ipsi filium Dei redemptorem predicabunt. uel caput suum, id est, superbiam suam contra te erexerunt.

Et non tantum contra te, sed contra tuos, et hoc est: ¬ªsuper populum tuum malignauerunt consilium,¬´ id est, maligno animo sunt consiliati, ad populi tui depressionem, ¬ªet¬´ non tantum sunt consiliati, sed etiam ¬ªcogitauerunt¬´ quis eorum peiorem sententiam posset dare ¬ªaduersus sanctos tuos.¬´

Et ¬ªdixerunt¬´ exhortantes inuicem se: ¬ªuenite, et disperdamus eos de terra,¬´ id est, gentem illam,  scilicet sanctos destruamus, in tantum quod nomen ¬ªIsrel¬´ scilicet Christianum, ¬ªnon memoretur ultra.¬´

Et unde eis tanta fiducia? Quoniam et multi erant et unanimes: et hoc est, ¬ªquoniam simul,¬´ id est, multi ¬ªcogitauerunt unanimiter,¬´ id est, habentes nocendi eamdem uoluntatem, et ¬ªdisposuerunt testamentum,¬´ id est pacta sua, ¬ªaduersum te,¬´ ut per suas pactiones legem Dei destruerent. Et qui fuerunt illi? ¬ªtabernacula Idumeorum, et Ismelite.¬´ Nota quod historialiter persecutores Isrelitici populi ponit hic, sed per hunc nomina apte significantur persecutores Ecclesie. Per tabernacula Idumeorum, qui sanguinei, uel terreni interpretantur, intelligimus congregationes illorum, qui terrenis inherent,  uel homicidas Ismelite, id est, obedientes sibi.

Inter ceteros persecutores est ¬ªMoab,¬´ scilicet abutens lege, ¬ªet Agareni,¬´ id est alieni, qui licet bonum habitum pretendant, tamen nocent cum locum inueniunt; ¬ªIebal¬´ id est, uana uallis, scilicet, hypocrite, qui humilitatem monstrant se habere, sed hoc in uanitate, et aduersum homines tamen bene operantur, ¬ªet¬´ disponit etiam contra te testamentum ¬ªAmmon,¬´ id est, turbidus populus, ueluti qui damno terrenorum contristantur, ¬ªet Amalech¬´ id est, lingens terram, scilicet, auari huius uite, qui nichil uitandum putant, unde habeatur pecunia, ¬ªet alienigene¬´ scilicet in sensu, quod supra habuimus per Agareni: sed Hebrea ueritas hic habet Philistei, id est, potione cadentes, per quod  intelligimus eos qui inebriantur diuitiis et prosperitate huius uite. Isti omnes aduersum te disposuerunt ¬ªcum habitantibus Tyrum,¬´ id est, angustiam: per quod possunt intelligi mercatores, qui nullam uitant angustiam in acquirenda pecunia.

¬ªEtenim¬´ isti bene possunt, quia ¬ªAssur¬´ id est, populus ille ¬ªuenit cum illis.¬´ Assur interpretatur deprimens, uel elatus, per quod diabolus intelligitur, qui deprimit bonos, et semper paratus est uenire cum aliis ad persecutionem Ecclesie Dei, et ipse singulariter potest dici elatus: et Assur cum omnibus aliis ¬ªfacti sunt in adiutorium filiis Loth.¬´ Filii Loth persecuti sunt historialiter populum Dei, per quos intelliguntur pagani, qui sunt filii apostate  angeli. Loth enim declinans interpretatur, per quod bene diabolus significatur.

¬ªFac illis.¬´ Pars secunda. Et sicut per populos persecutores populi Isrelitici significauit persecutores Ecclesie, ita per populos a populo Isrelitico destructos, significauit malos in secundo iudicio a Christo damnandos. Continuatio: isti ita disponunt aduersum te, sed tu, Domine, ¬ªfac illis sicut¬´ fecisti ¬ªMadian¬´ populo illi, quem per populum Iudaicum destruxisti. Madian interpretatur declinans iudicium, per quod intelliguntur illi qui negant iudicium futurum, ¬ªet¬´ sicuti fecisti ¬ªSysare¬´ qui interpretatur exclusio gaudii, per quod intelliguntur illi qui negant aliquod gaudium futurum bonis post hanc uitam, et ¬ªsicut¬´ fecisti ¬ªLabin¬´ qui deuictus  fuit in illo loco, scilicet ¬ªin torrente Cyson.¬´ Labin interpretatur sapiens sibi, per quod intelliguntur philosophi et alii sapientes huius mundi. Cyson interpretatur duritia; sapientes uero huius mundi destruuntur in torrente Cyson, id est, in abundanti duritia sua.

¬ªDisperierunt¬´ alii ¬ªin Endor,¬´ scilicet in loco qui interpretatur fons generationis, ¬ªet¬´ illi ¬ªsunt facti ut stercus terre,¬´ id est, in peccatis delapsi, computruerunt interius. Unde dictum est computruerunt iumenta in stercore suo. uelut stercus terre, quia sicut stercus impinguat terram et fructificare facit, ita isti mali, persequendo Ecclesiam, faciunt eam impinguescere interius, et fructiferam.

¬ªPone¬´ etiam, Domine, ¬ªprincipes eorum¬´ qui  persequuntur Ecclesiam, ¬ªsicut¬´ destruxisti ¬ªOreb, et Zeb Zebee, et Salmana. Oreb interpretatur siccitas, per quod intelligimus eos qui sicci sunt rore spirituali. Zeb, lupus, per quod raptores intelligimus. Zebee, uictima lupi, per quod intelligimus eos quos diabolus sibi incorporat. Salmana, umbra commotionis, per quod intelligimus instabiles in fide, qui ad tempus credunt, et in tempore tribulationis recedunt.

Et ut uniuersaliter comprehendam, ¬ªomnes principes eorum¬´ depone ¬ªqui dixerunt¬´ ore et opere, hoc scilicet ¬ªpossideamus sanctuarium Dei,¬´ id est, populum a Deo sanctificatum, ¬ªhereditate,¬´ ut eos nostris doctrinis excolamus, et Christus nullam partem obtineat in eis.

 Illos, o ¬ªDeus meus, pone ut rotam,¬´ id est, ut sicut rota semper uoluitur, et surgit a posteriori, et cadit in anteriora, sic illi semper uoluantur in cogitationibus mundanorum, et surgant a posterioribus, id est, a terrenis istis, in quibus eleuantur, et cadant in anteriora, id est, ad spiritualia, scilicet ut dimissis illis omnino decidant, scilicet terrena obliti, celestia desiderent. Unde Apostolus: Oblitus ea que retro, ad ea que anteriora sunt me extendo ¬ªet¬´ pone eos ¬ªsicut stipulam ante faciem uenti,¬´ ut sicut stipula non resistit uento, scilicet sic isti tentationibus non resistunt. Hanc quidem precipitationem malorum facit Deus in hac uita.

¬ªSicut ignis.¬´ In hac uita ita facies eius, in alia  autem combures eos igne puniente: et hoc est, sicut ignis ¬ªqui comburit siluam, et sicut flamma comburens montes.¬´ Silue bene comparat eos, quia ipsi sunt siluestres et inculti lege Dei: montibus comparat propter elationem.

¬ªIta.¬´ Sicut ignis siluam, ¬ªita¬´ tu ¬ªpersequeris eos,¬´ quasi impotentes se excusare ¬ªin tempestate tua,¬´ id est, in iudicio, quod ita subito ueniet quasi tempestas, et separabit grana a paleis, et dico persequeris, et comprehendes comprehensos, ¬ªturbabis eos in ira tua,¬´ ostendens eis te iratum, penam eternam inferendo.

Petiit damnationem malorum, modo petit conuersionem saluandorum, quasi diceret: Nolentes conuerti ita punies, sed ¬ªfacies eorum,¬´ persecutorum  scilicet, qui preuisi sunt ad salutem, ¬ªimple ignominia¬´ id est, ut erubescant de peccatis suis, ¬ªet¬´ sic, ut ¬ªquerent nomen tuum¬´ scilicet, ut fiant Christiani.

Qui autem obstinati sunt et nolunt hic erubescere, in alia uita ¬ªerubescant¬´ de turpitudinibus suis, ¬ªet conturbentur¬´ de penis, duraturis ¬ªin seculum seculi: et confundantur¬´ anima et corpore: ¬ªet¬´ illa confusio non sit reparabilis, sed ¬ªpereant¬´ eternis tormentis.

¬ªEt¬´ tunc saltem ¬ªcognoscant, quia tibi¬´ conuenit hoc ¬ªnomen Dominus¬´ et qui in hac uita putabant se altos et potentes, tunc cognoscant quia ¬ªtu solus Altissimus in omni terra,¬´ id est, super omnes terrenos, quia sicut potens es in remuneratione  bonorum, ita in damnatione malorum.



IN PSALMUM LXXXIII. TITULUS: In finem, pro torcularibus filiis Core psalmus.

¬ªQuam dilecta.¬´ Psalmus iste conuenit filiis Core, id est, filiis crucis, imitatoribus Christi, qui hic loquitur, habitus pro torcularibus, id est, pro Ecclesiis, que torcularibus comparantur; quia sicut in torculari cognoscitur quid sit uinum et quid sit acinus, sic per pressuras in Ecclesia cognoscitur qui sint boni, et qui mali: pro Ecclesia hic dicitur agere, quia ostendit hic magnam dignitatem ipsius Ecclesie, scilicet quod semper petit celestia. uel possumus dicere quod non sit uox filiorum Core,  sed Prophete, uel alicuius perfecti: sic, psalmus iste preponitur filiis Core incitandis, scilicet, simplicioribus Christianis: agens pro torcularibus, id est, de Ecclesiis, ut ostensa dignitate Ecclesie, filios Core monet ad eamdem dignitatem properare, dirigens in finem. uel ita: Psalmus iste agit pro torcularibus, id est, pro pressuris commendandis: tribulationes uocat torcularia, quia sicut torcular separat et exprimit uinum ab acinis, ita tribulationes huius uite discernunt bonos a malis, torcularibus dico ualentibus in finem. Unde dicitur: Beatus uir qui suffert tentationem, quoniam cum probatus fuerit, accipiet coronam uite. Materia est Ecclesia, in pressuris huius uite posita. Modus: In prima  parte, ostenditur quod Ecclesia, licet innumeris tribulationibus conteratur, tamen ad celestem Hierusalem peruenire desiderat. In secunda parte, que incipit: Beatus uir cuius est, ostendit auxilium quod Deus facit suis, et quam utile sit illud auxilium. In tertia parte, que incipit: Quoniam melior est, ostendit quod malit esse abiectus in domo Dei quam peccatorum abundare diuitiis, ut per auxilium quod sibi posuit in secunda parte, possit peruenire ad desiderium, quod proposuit in prima parte. Intentio est admonere nos, ut semper desideremus illam celestem Hierusalem.

Et ostendens ille qui loquitur, affectum Ecclesie, dicit: O ¬ªDomine uirtutum!¬´ id est, celestium angelorum, ¬ªtabernacula tua¬´ id est, illa superna habitatio  tua, sunt dilecta, id est, desiderata, et ¬ªquam dilecta,¬´ infinite scilicet. Illam supernam habitationem uocat tabernaculum, propter solam habitationem, quia sicut in tabernaculis habitatur, sic in illa superna Hierusalem. Cum dicit Domine uirtutum, innuit eum multas uirtutes suis conferre, et ideo ¬ªanima mea¬´ licet multis tribulationibus oppressa ¬ªconcupiscit¬´ intrare ¬ªin atria Domini,¬´ id est, in supernam Hierusalem quam atria nominat propter amplitudinem, ¬ªet¬´ concupiscendo ¬ªdeficit,¬´ id est, ab omnibus terrenis se abstinet, quod etiam in corpore deficiat. Unde in Canticis: ¬ªAmore langueo .¬´ uel deficit, quia quantumcunque concupiscat, tamen non potest comprehendere gaudium illius ciuitatis. uel per tabernacula  possumus accipere presentem Ecclesiam, ut sic dicamus tabernacula, id est presens Ecclesia, in qua ad tempus tibi militamus; quam dilecta sunt, id est, quam gloriosum et quam iucundum est stare et militare tibi in castris. Unde Apostolus: Non tantum gloriamur in spe, sed etiam in tribulationibus . Et Salomon: Fili, accedens ad seruitutem Dei, prepara animam tuam ad tentationem . Et quia ita iucunda sunt tua tabernacula, ideo diligo militare in illis, quia securus sum, quod per hanc militiam perueniam ad illam celestem habitationem: et hoc concupiscit et deficit, ut supra.

¬ªCor meum concupiscit,¬´ et hoc cum exsultatione, et hoc est, ¬ªcor meum¬´ id est, secretior pars mei,  scilicet, anima mea multis tribulationibus afflicta, ¬ªet¬´ etiam ¬ªcaro mea¬´ iam rationi subseruiens, multiplicioribus malis afflicta. Unde alibi : Sitiuit in te anima mea, quam multipliciter tibi caro mea. ¬ªExsultauerunt.¬´ id est, cum exsultatione sustinuerunt tribulationes huius uite, tendentes ¬ªin Deum¬´ ut eum obtineant ¬ªuiuum¬´ qui uiuere facit tendentes ad se in uita eterna.

Etenim cor meum exsultauit, id est, anima mea et caro mea, ¬ªetenim passer,¬´ id est, ipsa anima, ¬ªinuenit sibi domum, et turtur,¬´ id est, ipsa caro inuenit sibi ¬ªnidum, ubi ponat pullos suos,¬´ id est, ipsa opera sua. Passeri comparatur anima, quia sicut passer dimittit siluas, et nidificat in domibus,  in altis tamen locis, ubi tutus sit a manibus puerorum et laqueis: ita fidelis anima, dimissis terrenis istis, inuenit sibi domum celestem, in qua iam spe inhabitat, et contemplatione: et ideo iam uellet dissolui et esse cum Christo, sicut dicit Paulus : Si hec domus nostra dissoluatur, habemus domum non manufactam, eternam in celis . Per cuius domus contemplationem cauet sibi fidelis anima a laqueis inimicorum. Ideo turturi comparatur caro, quia sicut turtur gemit, ita caro fidelis gemit pressa multis miseriis, et ipsa inuenit sibi nidum, id est fidem, et alia sacramenta Ecclesie, in quibus ipsa ponat pullos suos, id est, tutos faciat et nutriat, scilicet, bona opera sua, que ipsa generat sicut auis pullos, quia, sicut turtur non  potest nutrire pullos extra nidum, nec tutos habere, sic fidelis extra fidem, uel extra Ecclesiam, non potest bona opera et Deo placentia facere. Unde dicitur, ¬ªSine fide impossibile est Deo placere .¬´ Et Augustinus: Non est locus ueri sacrificii extra catholicam Ecclesiam. Et sicut pulli non sunt in nido, nisi ad horam mansuri, sic fideles etiam in hac presenti militia non sunt eternaliter permansuri.

Et quem nidum inuenit turtur? ¬ªaltaria tua,¬´ id est, sacramenta Ecclesie, fidem et baptismum, et similia, super que opera nostra posita sunt Deo acceptabilia, sicut et ea que offeruntur in altari ¬ªDomine, uirtutum,¬´ id est omnium angelorum, quas quidem uirtutes mittis nobis in auxilium, et in  hoc apparet quia tu es ¬ªrex meus¬´ quod bene me regis in presenti militia, ¬ªet Deus meus¬´ id est Creator meus. uel ita: passer inuenit sibi domum, scilicet altaria tua. Domum celestem uocat altare, quia res alta est: de turture non mutatur quod dictum est.

¬ªBeati qui.¬´ Ostendit ad quem finem sit hec militia peruentura, scilicet ad uitam eternam. Continuatio: Tu dicis quia passer inuenit domum, et turtur nidum, et per hoc habitabunt in domo tua celesti, quod non est paruum, quia ¬ªbeati¬´ sunt illi, ¬ªqui habitant in domo tua, Domine,¬´ illa: hoc modo beati, scilicet, quia ¬ªin secula seculorum laudabunt te¬´ in quo apparet gaudium illorum, quia si contristarentur, non laudarent.

 ¬ªBeatus.¬´ Pars secunda. Illi erunt beati, qui in domo tua habitabunt, et etiam ille ¬ªuir beatus¬´ est ¬ªcuius est auxilium¬´ contra impedimenta mundi ¬ªabs te,¬´ id est, a te, ideo beatus, quia ille homo qui positus est ¬ªin ualle lacrymarum,¬´ id est, in miseriis huius mundi, ¬ªdisposuit in corde suo,¬´ scilicet cum magna ratione et diligentia ordinauit ¬ªascensiones,¬´ id est, quosdam gradus proficiendi de uirtute in uirtutem: ascensiones dico, perducentes eum ¬ªin locum quem posuit¬´ ipse, id est, celestem domum, quem solum ipse locum proposuit sibi appetere et amare. uel in loco quem ipse homo posuit, id est, fecit ex peccato primi parentis, quia Deus non creauit eum in miseria, sed in  perfectione. In hoc uersu ostendit auxilium Dei, et quam utile sit.

Bene dico quod poterit disponere ascensiones, qui habet auxilium Dei, quia non tantum dabit ei Dominus litteram occidentem, sed spiritum uiuificantem, et hoc est, ¬ªetenim legislator,¬´ id est, Deus qui dat legem monentem, ¬ªdabit benedictionem,¬´ id est gratiam adiuuantem, et per illam ¬ªibunt¬´ homines ¬ªde uirtute in uirtutem,¬´ id est, in hac presenti Ecclesia, et tandem ¬ªuidebitur Deus deorum in Sion,¬´ scilicet quando Deus erit omnia in omnibus.

¬ªDomine Deus uirtutum.¬´ Et quia tanta beneficia facis tuis, oro, Domine, quod facias et mihi, et hoc est, ¬ªDomine Deus uirtutum, exaudi orationem  meam,¬´ et non simpliciter exaudi, sed ¬ªauribus percipe,¬´ id est, in memoria reconde, tu, dico, ¬ªDeus Iacob,¬´ qui diligis omnes luctatores te diligentes, et ideo me debes diligere.

¬ªProtector.¬´ Pars tertia. Sicut supposuit orationem, qua peteret auxilium Dei, sic petit hic protectionem Dei, quam necessariam reputat sue obiectioni quam ostendit. Continuatio. Exaudi orationem, et ¬ªtu protector noster¬´ scilicet in aduersis: o ¬ªDeus; aspice,¬´ ut per misericordiam mee abiectioni subueniat, ne succumbam: ¬ªet¬´ si non sum dignus per me, ut in me respicias, ¬ªrespice in faciem Christi tui,¬´ id est, multitudinem iustitie Christi, per quam ipse ab omnibus discretus fuit, de cuius iustitie plenitudine ad nos aliquid emanauit,  et nos conformes pro modo nostro fecit. Et opus est ut respicias ut protector, quia ego ¬ªelegi abiectus esse in domo Dei,¬´ id est, in Ecclesia presenti ¬ªmagis quam habitare in tabernaculis peccatorum,¬´ id est, quam diuitiis abundare inter peccatores. Electiua oratio est. Cum dicit tabernacula, que sunt transitoria et in quibus breui tempore habitatur, innuit ea non esse appetenda. Cum dicit peccatorum, ostendit ea maxime esse fugienda: et premittit causam, quare se elegit esse abiectum et despicabilem in domo uel, sic: ¬ªquia melior est dies¬´ scilicet illa que est ¬ªuna,¬´ id est, continua, cui nunquam succedunt tenebre, ¬ªin atriis tuis,¬´ id est, in celesti habitatione, ¬ªsuper millia¬´ dierum istorum transeuntium quos appetunt stulti. Abiectum se ostendit  Dauid, cum se denudatum saltando ante arcam Domini, cum eam reduceret: unde etiam uxor sua deridebat eum.

Ideo elegi abiectus esse ¬ªquia Deus diligit misericordiam¬´ facere, id est, peccata remittere, et iustitiam dare: ¬ªet¬´ diligit ¬ªueritate,¬´ id est, promissiones complere: et quia diligit misericordiam, dabit mihi abiecto, et ambulanti in domo sua, ¬ªgratiam,¬´ id est, remissionem peccatorum: et quia diligit ueritatem, ¬ªdabit¬´ mihi ¬ªDominus gloriam,¬´ id est, premium mee militie, quam ipse promisit omnibus sibi militantibus. Gratiam et gloriam dabit Dominus, non quibuslibet, sed bonis: et hoc est: ¬ªnon priuabit bonis eos qui ambulant in innocentia,¬´  id est, perseuerant in innocentia: et ideo, o ¬ªDomine uirtutum, beatus homo qui sperat in te.¬´



IN PSALMUM LXXXIu. TITULUS: In finem filiis Core psalmus.

¬ªBenedixisti, Domine.¬´ Psalmus iste conuenit filiis Core, qui loquuntur, uel quibus proponitur: dirigens in finem, id est, in Christum. Materia est primus Christi aduentus, conferens Ecclesie multa beneficia. Modus. In prima parte, ostendit benedictionem esse datam terre, contra maledictionem quam dedit ei propter peccatum Ade, cum diceret: ¬ªMaledicta terra in opere tuo .¬´ Secunda pars incipit: ¬ªMitigasti iram tuam,¬´ in qua ostendit mitigationem ire Dei, quam iuste sustineamus ex  peccato primi parentis. In tertia parte, que incipit. ¬ªAudiam quid loquatur,¬´ manifeste annuntiat ipsum Christi aduentum, et innuit per quem hoc fiat et docet ubi Christus esset nasciturus. Intentio est nos admonere, ut cum magna exsultatione Christi aduentum suscipiamus, per quem tanta beneficia possidemus.

Quasi sic diceret: o ¬ªDomine, terram¬´ que prius maledicta erat in opere Ade, modo factam ¬ªtuam¬´ recipiens aduentum Filii tui in fide, ¬ªbenedixisti,¬´ ita scilicet, ¬ªauertisti captiuitatem,¬´ id est, peccatum, per quod omnes ante aduentum Christi tenebantur captiui a diabolo, ¬ªIacob,¬´ id est, populi illius, qui uult fieri similis Iacob.

¬ªRemisisti.¬´ Hanc scilicet captiuitatem auertens, ¬ªremisisti,¬´ id est, remittes ¬ªiniquitatem plebis  tue¬´ in baptismo, et non tantum remittes, sed sic ¬ªoperuisti,¬´ id est, cooperies, ¬ªomnia peccata eorum¬´ ut iam non ueniant in conspectum tuum, ut punias ea eternaliter, scilicet et peccatum dimisisti, et penam peccati. Unde alibi: Ex usuris et iniquitate redimes animas eorum. . ¬ªMitigasti.¬´ Pars secunda. Quasi aliquis diceret: Non credo Deum iniquitatem remisisse, peccata operuisse. Contra dicit Euangelium: uere remisisti, operuisti, quia, o Domine ¬ªiram¬´ quam habuisti pro peccatis omnium hominum, id est, quam habebas pro singulis peccatis, non dico prorsus remouisti, quia sumus mortales et passibiles, sed ¬ªmitigasti,¬´ id est, mitem fecisti, quia iam tribulationes sunt nobis mites et delectabiles, que in nobis spem eterne salutis  generant, ¬ªet auertisti¬´ te ¬ªab ira indignationis tue,¬´ scilicet ut non inferas penas procedentes ex tua indignatione, scilicet eternas penas. Et ut iram tue indignationis non incurramus, ¬ªconuerte nos¬´ ab infidelitate ad fidem, ¬ªDeus salutaris noster,¬´ id est, qui per aduentum Filii tui nobis salutem confers, et ¬ªa nobis¬´ conuersis ¬ªauerte iram tuam¬´ eternam.

Dico auerte, et auertes, quia ¬ªnunquid in eternum irasceris nobis?¬´ Non certe, quia placabilis eris in aduentu Filii tui, saltem ¬ªaut extendes iram tuam a generatione¬´ Ade, cui certum est te iratum fuisse propter peccatum ¬ªin generationem¬´ Christi. Non utique, imo placabilis eris generationi  Christi, per ipsius aduentum. Due sunt generationes, una Ade, que carnalium est, alia Christi, que spiritualis est, scilicet illorum qui se Christo conformare conantur: a qua sicut expelluntur mali Christiani, sic etiam includuntur illi boni qui fuerunt ante aduentum Christi.

¬ªDeus, tu¬´ non extendes iram, sed ¬ªconuersus¬´ ab ira ¬ªuiuificabis nos¬´ spiritualiter per aduentum Filii, ¬ªet plebs tua¬´ uiuificata, ¬ªletabitur in te¬´ iam secura de eterna beatitudine.

Et ut plebs tua possit uiuificari et letari, o ¬ªDomine, ostende nobis misericordiam tuam,¬´ scilicet Filium tuum, ut mittas quem missurus es: ostende scilicet, ut cognoscamus eum, et si non omnes presentia corporis, tamen per fidem, ¬ªet¬´ non tantum  ostende, sed etiam illud ¬ªsalutare tuum da nobis,¬´ ut uere saluet nos, et ut eum in fide teneamus, et operibus imitemur. ¬ªAudiam quid.¬´ Pars tertia. Continuatio. Rogo ostende, da salutare, et securus sum quod facies, quia ¬ªDominus Deus¬´ loquitur ¬ªin me,¬´ et ¬ªquid loquatur¬´ ego ¬ªaudiam,¬´ id est, non oblatrando, sed potius compescam me a mundanis istis, et bene debeo audire eum, ¬ªquoniam¬´ in me ¬ªloquetur pacem,¬´ id est, annuntiabit mihi ipsum Filium, qui erit auctor pacis et reconciliationis inter Deum et hominem, pacem dico non ad omnes, sed ¬ªin plebem suam.¬´ Dico in plebem suam, ¬ªet super sanctos suos,¬´ id est, in eos, qui ante aduentum ipsius sanctificati erant, ueluti Abraham et consimiles, quibus quidem aduentus Christi pacem cum  Deo contulit, qui eos de tenebris inferni liberauit, et non tantum super sanctos, sed ¬ªetiam in eos qui conuertuntur ad cor,¬´ id est, ad rationem, ueluti gentiles, qui prius dimisso Creatore, creaturam colentes, per aduentum Christi sunt conuersi ad cor, scilicet ut iam diligenti ratione colant suum Creatorem, et sic per aduentum Christi habeant cum Deo pacem.

Dicto aduentu Christi, determinat etiam locum sue natiuitatis eis, quasi ita diceret: Per aduentum eius multi conuertentur, sed tamen non apud eos Christus nascetur, sed inter Iudeos, et hoc dicit: ¬ªuerumtamen prope timentes eum,¬´ id est, Iudeos, qui Deum soli dicebantur timere, quia legem eius receperant, licet potius pro temporalibus quam pro celestibus  Deo seruirent, erit ¬ªsalutare ipsius,¬´ id est, Filius Dei ipsius perficiet salutem humano generi, ita erit illud salutare, ¬ªut gloria,¬´ id est, ipse Filius ¬ªinhabitet¬´ presentia corporis ¬ªin terra nostra,¬´ id est, in Iudea.

¬ªMisericordia, et ueritas.¬´ Ostendit quid faciat ille aduentus Christi nobis; dico, salutare habitabit in terra, et per ipsum ¬ªobuiauerunt sibi,¬´ id est, inter se conuenerunt in ipso Christo ¬ªmisericordia, et ueritas,¬´ qui dicitur ueritas, quia in eo omnia promissa per Prophetas sunt completa, ipse quoque misericordia dicitur, quoniam dedit uobis remissionem peccatorum et alia beneficia per solam misericordiam suam, scilicet in ipso conuenerunt Nouum et  uetus Testamentum. In Christo conuenerunt misericordia et ueritas, in omnibus uero ipsum Christi aduentum exspectantibus ¬ªiustitia, et pax osculate sunt,¬´ id est, conuenerunt. Nisi enim Christus aduenisset, homo nec iustitiam haberet cum Deo, nec pacem.

Ideo conuenerunt misericordia, et ueritas, iustitia et pax, quia ¬ªueritas¬´ Christus, ¬ªorta est de terra¬´ de uirgine, que terra fuit fructifera, ¬ªet¬´ ex hoc ¬ªiustitia de celo,¬´ id est, homine Dominico, uel de celo, id est, celestibus creaturis, in quibus solis ante aduentum Christi erat iustitia, ¬ªprospexit¬´ super omnes homines. uel aliter: iustitia et pax uere sunt osculate, quia ueritas est orta de terra, id est, de carne nostra peccatrice, scilicet nos, qui prius  sola uana et falsa faciebamus, modo operemur uirtutem, scilicet accusationem de peccatis, Deum colentes, solum iustum reputantes et alia huiusmodi, et quia ueritatem operamur, ideo iustitia de celo prospexit.

Etenim secundum hanc sententiam ita continuabimus. Bene dico, quod nos operamur ueritatem, ¬ªetenim Dominus dabit benignitatem,¬´ id est, futurus est ille per quem dabit benignitatem, id est Spiritum Sanctum benigne nos intus inspirantem, et per hoc dabit hanc benignitatem, quia ¬ªterra,¬´ id est, uirgo Maria, ¬ªnostra,¬´ id est, de nostra natura, ¬ªdabit fructum suum,¬´ id est, filium suum. Ad primam sententiam ita continuatur: uere de terra orta est ueritas, id est, Christus, quia Dominus dabit  benignitatem, id est, gratiam aspirantem quam non daret, nisi per Christum, et terra nostra, id est, caro humana, aspirata illa benignitate Dei, dabit fructum suum, id est bona opera.

Et ¬ªiustitia¬´ nostra ¬ªante eum ambulabit,¬´ parabit uiam qua Deus in nos descendat. uel ante eum, id est, in beneplacito eius, ¬ªet ponet¬´ ipse Deus, ¬ªin uia¬´ qua imus ad eum, ¬ªgressus suos,¬´ id est, operationes suas, scilicet multiplicabit gratiam suam in nobis. uel ipse iustus homo ponit gressus suos, id est, operationes; in uia, id est, in preceptis Dei, ut secundum precepta Dei operetur. uel in uia, id est, in Christo, ut ad imitationem Christi operetur.



IN PSALMUM LXXXu. TITULUS. Oratio Dauid.

¬ªInclina, Domine.¬´ Psalmus iste uocatur oratio, quia et per totum psalmi contextum orationem continet, et ad orandum nos monet. uoluit enim Dominus iehsu orare, ut nobis in se relinqueret exemplum orandi: fugit etiam ut in hoc nobis daret exemplum fugiende presumptuose mortis et temerarie, que oratio attribuitur uero Dauid, scilicet Christo, qui loquitur in hoc psalmo. Materia est Christus ipse patiens. Modus. In prima parte, petit sibi ante tempus passionis, scilicet ut Deus custodiat eum in tempore sue militie, ne inimici sui possint eum sibi aliquo modo conformare. In secunda parte, que incipit: ¬ªDeduc me, Domine,¬´ precatur Deum pro  suis. In tertia parte, que incipit: ¬ªDeus iniqui,¬´ precatur secundum ea que post passionem sequuntur, scilicet de sua glorificatione. Intentio est nos inuitare ad orandum.

Attendens autem Christus se secundum humanitatem non posse contingere, ad Dei altitudinem, quasi infirmus rogaret medicum, precatur Deum, ut per misericordiam condescendat sue infirmitati, sic dicens: ¬ªInclina, Domine, aurem tuam mihi, et exaudi me,¬´ et opus est ut inclines ¬ªquoniam¬´ non possum me ad te leuare, quia ¬ªinops sum¬´ quia ex me non habeo diuitias huius seculi, ¬ªet pauper sum ego,¬´ quia neque ex alio habeo diuitias istas. ¬ªCustodi animam meam¬´ a conformitate malorum, et pretendit meritum, dicens, ¬ªquoniam sanctus  sum,¬´ id est, immunis a peccato seculi et unusquisque fidelis potest dicere pro modo suo, sanctus, id est, sanctificatus sum. Unde dicit Augustinus: Iniuriam fidelis iam facit Christo, qui non dicit sanctus sum, ¬ªet saluum fac,¬´ id est, perseueranter custodias ¬ªseruum tuum¬´ quem debes saluare, quoniam seruus tuus sum, ¬ªDeus meus, sperantem in te,¬´ non in mundanis.

Propterea, quia dixi debes custodire, et etiam propter hoc, quia in te ipso habes misericordiam, et hoc est ¬ªmiserere mei, Domine,¬´ id est, per tuam misericordiam uisita me, et quia scit miseridiam Dei non esse dandam negligentibus, ostendit se idoneum, qui illa debeatur misericordia, cum dicit, ¬ªquoniam ad te clamaui tota die¬´ miserere,  et ¬ªletifica¬´ de spe eterne beatitudinis, ¬ªanimam serui tui,¬´ quoniam ad te, Domine, ¬ªanimam meam leuaui,¬´ quia eam non depressi in istis mundanis, sed ad te solum erexi.

Ideo ad te leuaui, ¬ªquoniam tu, Domine, suauis¬´ es gustantibus te, ¬ªet mitis¬´ sustinendo peccatores, ut conuertantur, ¬ªet¬´ etiam ¬ªmulte, id est, infinite misericordie omnibus inuocantibus te¬´ quia eis multa bona exhibes.

Et quia misericors es, ideo non tantum peto ut exaudias, sed etiam ¬ªauribus percipe,¬´ id est, firmiter reconde memorie ¬ªorationem meam, et intende uoci deprecationis mee¬´ de malis remouendis.

Et debes intendere, quia ¬ªin die tribulationis  mee¬´ in tempore mee militie ¬ªclamaui ad te; quia exaudisti me.¬´ Non enim Christus, qui semel exaudiebatur, dubius erat de exauditione non potest dicere hoc, nisi sanctus, quod clamet, quia exauditur, sed potius clamat ut exaudiatur. Cum Christus dicat se in tribulatione clamasse, innuit nobis, in tribulatione maxime ad Deum esse clamandum.

¬ªNon est similis,¬´ et merito clamo ad te, quia, o ¬ªDomine, in diis¬´ suis, siue in potentibus huius seculi, siue in celestibus creaturis, non est¬´ aliquis ¬ªsimilis tui¬´ in essentia, ¬ªet non est secundum opera tua,¬´ quia nemo potest facere ea que tu facis.

uere non est aliquis secundum opera tua, quia  ¬ªomnes Gentes quascunque fecisti,¬´ id est, aliqui de omni gente, ¬ªuenient¬´ per fidem ¬ªet adorabunt¬´ id est, uenerabuntur, et hoc ¬ªcoram te, Domine,¬´ id est, in beneplacito tuo, ¬ªet glorificabunt nomen tuum,¬´ id est, te nominabilem, id est, non quantum ad te, quia non potes augeri nec minui, sed cum aliis predicabunt te, necessario gloriosum cognoscent.

Et bene debent adorare et glorificare, ¬ªquoniam magnus es tu,¬´ incomprehensibilis scilicet, et omnipotens, ¬ªet tu solus Deus es, faciens mirabilia,¬´ quia si alii faciunt, per te faciunt.

¬ªDeduc.¬´ Pars secunda. Et quia tam bonus es, ideo, o ¬ªDomine, deduc me,¬´ id est, meos, ¬ªin uia tua,¬´ id est, in preceptis tuis, ¬ªet¬´ ego positus ¬ªin  ueritate tua ingrediar¬´ de uirtute in uirtutem. Alia translatio habet ¬ªambulo:¬´ ita ingrediar, ut ¬ªcor meum,¬´ id est, meorum ¬ªletetur¬´ de spe remunerationis, ut propter hoc ¬ªtimeat,¬´ id est, diligat, ¬ªnomen tuum:¬´ aliis,ut timeant, non dantur gaudia, sed aduersa. Et si dixeris: ¬ªConfitebor tibi,¬´ id est, laudabunt te mei, ¬ªDomine Deus meus, in toto corde meo,¬´ id est, meorum, quia cor uacuum ab omnibus aliis uacabit solummodo tue laudi: et non tantum confitebuntur mei in seipsis, sed etiam laudabunt te apud alios; et hoc est, ¬ªglorificabo nomen tuum in eternum.¬´

Ideo debent glorificare, ¬ªquia misericordia tua magna est super me,¬´ id est, super meos: ¬ªet¬´ ideo, quia ¬ªeruisti animam meam ex inferno inferiori.¬´  Abraham et Prophete ante aduentum Christi in inferno erant, sed non torquebantur. Erat infernus inferior, ubi anime malorum torquebantur: sicut et contrario: In domo Patris mei mansiones multe sunt; uel iste mundus dicitur infernus, ad comparationem celestis habitationis. Ille uero locus quo anime malorum ad torquendum descendunt, inferior infernus dicitur; uel ex inferno inferiori, id est, ex profunditate uitiorum: anime omnium fidelium defunctorum, quecunque non descendunt ad infernum, liberate sunt.

¬ªDeus, iniqui.¬´ Pars tertia. Continuatio: Precor ut hec facias meis, et me glorifica: et hoc est quod inferius ponit. Respice in me, et miserere mei: et ad hoc premittit quasdam causas: et opus est, Domine,  ut glorifices, quia, o ¬ªDeus, iniqui insurrexerunt super me,¬´ et non inferiores solum iniqui, sed ¬ªetiam Synagoga potentium quesierunt animam meam¬´ retinere in morte, ¬ªet non proposuerunt te in conspectu suo,¬´ id est, non considerauerunt te Deum mee humiliati esse unitum.

¬ªEt tu, Domine Deus miserator¬´ in exhibitione, quia multas miserationes fecisti omnibus sperantibus in te, ¬ªet misericors¬´ in natura, ¬ªpatiens,¬´ id est, non statim puniens peccata, sed exspectans peccatorem per patientiam, ¬ªet multe misericordie,¬´ quia maior est misericordia quam culpa, ¬ªet uerax¬´ in omnibus promissis implendis.

Qui aduersus uideris in passione mea, ¬ªrespice in  me,¬´ id est, attende meritum, ¬ªet miserere mei¬´ per misericordiam tuam resuscitando me, et sic ¬ªda¬´ mihi ¬ªpuero tuo,¬´ id est, deuoto per omnia, ¬ªimperium tuum,¬´ id est regimen in gentibus, et Iudeis, ¬ªet saluum fac¬´ me, custodiendo perseueranter imperium quod conferes, filium ancille tue, id est, uirginis Marie, que dixit: Ecce ancilla Domini, fiat mihi secundum uerbum tuum. ¬ªFac mecum,¬´ da mihi imperium, et quo illud obtineam, fac uotum, et hoc est, fac ¬ªsignum¬´ aliquod insigne factum, ueluti resurrectionem, et hoc mecum, quia ego promerendo ad hoc quantum potero laboro, et debes facere, quia hoc peto ¬ªin bonum¬´ scilicet ut inde bonum, id est, salus eueniat gentibus, ad hoc fac signum, ¬ªut uideant,¬´ id est, intelligant ¬ªqui  oderunt me, et confundantur,¬´ intelligentes se mala egisse, hoc scilicet uideant,¬´ quia tu, Domine, adiuuisti me¬´ in certaminibus que habui contra eos, ¬ªet consolatus es me¬´ in passione, quia uidentes eum resurgere, cognouerunt eum Deum in passione fuisse.



IN PSALMUM LXXXuI. TITULUS. Psalmus cantici filiis Chore.

¬ªFundamenta.¬´ Psalmus iste est cantici, quia proponit nobis magnam exsulationem, scilicet celestis Hierusalem dignitatem, quam Propheta exsultanter protulit, et nobis maximam exsultationem reliquit. Qui psalmus proponitur filiis Chore, ad hoc,  ut ipsi fiant de hac ciuitate. Materia ipsa est ciuitas superna. Modus: In prima parte, commendat eam ipse Propheta secundum seipsum. In secunda parte, que est: ¬ªMemor ero Raab;¬´ inducit Deum loquentem, et commendantem ipsam ciuitatem. Iterum in tertia parte, que incipit: ¬ªSicut letantium,¬´ Propheta ipse commendat eam, per gaudium eternaliter eam inhabitantium, intendit filios Chore ad effectum istius ciuitatis monere.

uox Prophete, quasi Propheta diu meditatus fuisset, dicens apud se: Parietes quidem istius ciuitatis boni sunt, tecta peroptima, ¬ªfundamenta,¬´ autem ¬ªeius in montibus sanctis.¬´ Montes sunt Apostoli et Prophete, et patriarche sunt fundamenta eius ciuitatis, de qua meditabatur, quia super eos fides  nostra est fundata: ¬ªet portas Sion,¬´ scilicet eiusdem ciuitatis, ¬ªdiligit Dominus.¬´ Portas accipit tam Apostolos quam illos qui introducunt homines in hanc Ecclesiam. Diligit dico ¬ªsuper omnia tabernacula Iacob,¬´ id est, super omnia carnalia sacrificia, quibus placabatur Deus in ueteri Testamento.

uidens Propheta quod per se illa bona non posset enumerare, conuertit se ad ipsam ciuitatem, dicens: o ¬ªCiuitas Dei¬´ superna ¬ªde te dicta sunt¬´ multa ¬ªgloriosa¬´ que non possum enumerare.

¬ªMemor.¬´ Pars secunda. Continuatio. Hec scilicet gloriosa sunt mihi dicta de te, quod Deus faciat gentes habitatores tui, quia ipse Deus hoc dixit:  Ego ¬ªero memor Raab.¬´ Raab interpretatur impetus, uel latitudo, per quod intelligimus gentiles illos qui impetuose et sine ratione discurrunt per lata desideria huius seculi; ¬ªet¬´ ero memor ¬ªBabylonis,¬´ id est, illorum qui in peccatis confusi sunt, ¬ªscientium me,¬´ id est, faciam eos scientes et cognoscentes me; uel, scientibus me per Apostolos, ero memor eorum.

¬ªEcce alienigene.¬´ Dico memor ero Raab, quam adducam in hanc ciuitatem, et ¬ªecce¬´ quasi in manifesto habes ¬ªillic,¬´ id est, in hac ciuitate ¬ªfuerunt,¬´ id est, erunt ¬ªalienigene,¬´ id est, potione cadentes, scilicet illi qui aliquando inebriabantur prosperitate et diuitiis huius seculi, conuertentur, et erunt membra in celesti Hierusalem, ¬ªet Tyrus¬´  scilicet illi qui prius angustiabantur in acquirendis bonis temporalibus, ueluti mercatores, erunt in ea. Tyrus namque angustia interpretatur, ¬ªet populus Aethiopum,¬´ id est, multi de illis qui prius fuerant nigri in peccatis.

¬ªNunquid.¬´ Quasi dicat Propheta: Hec gloriosa sunt dicta de ciuitate illa, et preter omnia hec, gloriosius omnibus predictis, quod ¬ªet homo,¬´ id est, Christus, secundum humanitatem ¬ªnatus est in ea¬´ ciuitate, ¬ªet ipse fundauit eam Altissimus¬´ secundum diuinitatem, et quia rem quam dicit mirabilem et quasi incredibilem uidet, premittit quamdam admirationem, dicens: ¬ªNunquid¬´ o ¬ªSion, dicet,¬´ id est, dicere poterit et intelligere, ¬ªhomo¬´ carnalis aliquis, quis et quantus sit ille, qui et ciuitatem  istam fundauit, et in ea natus est. Christus enim ipse anus fuit de Ecclesia, et hi de quibus natus est: nultus utique hominum, sed Spiritus sanctus potest hoc reuelare, ipse enim est de quo Ioannes ait: Cuius non sum dignus soluere corrigiam calceamenti eius .

¬ªDominus.¬´ Dixi homo natus est in ea, et ipse fundauit eam, quod bene credere debetis, quamuis mirum uideatur, quia ¬ªDominus narrabit in scripturis populorum,¬´ id est, que scripture proposite populis ad intelligendum, quasi iam Apostoli per Scripturas sacras hoc de Christo intelligerent, clamant in publico, et non tamen dico scripturas populorum, sed ¬ªhorum etiam principum, qui fuerunt  in ea¬´ ciuitate, scilicet Ecclesia sanctorum Apostolorum.

¬ªSicut.¬´ Tertia pars. Per hec predicta apparet commendabilis ciuitas Sion, et per hoc etiam, quia o Sion ¬ªhabitatio omnium¬´ nostrum, que ¬ªin te est¬´ post iudicium, est ¬ªsicut letantium,¬´ id est, similis letantibus in hac uita, sed quia infinitam cognouit eam, quanta esset determinare non potuit. Et cum ibi sint tanta gaudia, quibus uix aliquo modo possint comparari gaudia huius seculi, maxime nobis ad illam habitationem festinandum innuit.



IN PSALMUM LXXXuII. TITULUS. Canticum psalmi filiis Chore, in finem pro Melech, ad respondendum, intellectus Eman Isrelite 

¬ªDomine Deus salutis.¬´ Legitur quod, cum Dauid psalmum istum citharizaret, et chorus astans consona uoce responderet, superuenit quidam Eman uocatus, Orientalis, a loco Ezraita dicto, uel, ut Augustino placet, Isrelita, qui in hac figura Dauid precinentis, et chori respondentis, sensum psalmi animaduertit, Christum scilicet in hoc psalmo agere de sua passione, et fideles suos ei bene respondere, id est, ad imitationem Christi eos multa sustinere, iuxta quod Ezdras huiusmodi titulum psalmo apposuit, qui sic legitur: Istud canticum psalmi preponitur  filiis Chore, id est, quibuscunque Christianis, ad respondendum, id est, ut ipsi respondeant pro Melech, id est, uice chori, scilicet ut sicut chorus respondebat consone Dauid regi precinenti, quamuis diuerse essent persone, ita filii Chore, quamuis diuerse sint persone, tamen consone in fide et dilectione respondent Christo, prius citharizanti in mortificatione proprie carnis, ut et filii Chore animas suas ponant pro amicis, sicut apostolus ait: ¬ªChristus passus est pro nobis, uobis relinquens exemplum, ut sequamini uestigia eius.¬´  Melech chorus interpretatur, filiis Chore dico, directis in finem, si ita respondeant: et bene dico quod ita respondere debeant, quoniam hec talis responsio est intellectus Eman Ezraite, scilicet hanc talem responsionem  intellexit Eman in hoc psalmo. Eman interpretatur frater; Ezraita, aduena: quasi hanc talem responsionem faciendam Christo intellexit Eman, id est, frater scilicet quilibet fidelis, de quibus Dominus ait: Dicite fratribus meis. Frater dico Ezraita, id est, aduena in hoc mundo, scilicet qui hic non habet manentem ciuitatem, sed tendit semper ad celestem. uel Eman Isrelita, id est, frater Deum uidens, hoc intellexit quod filii Chore ita Christo debeant respondere. Hic psalmus canticum uocatur, quia proponit nobis passionem Christi, quam pro nostra reparatione cum magna exsultatione sustinuit: dicitur psalmus quia nos monet ad spiritualem operationem, scilicet ad patientiam, ut per exemplum Christi et fidelium suorum, quos Christo patiendo respondere  inducit, inuitet filios Chore ad eamdem responsionem. Materia est Christus patiens, et agit hic de sua passione aliter quam in supradictis, quia hic magis ostendit illatas contumelias quam alia mala. Modus: In prima parte, ponit orationem, et enumerat mala sibi illata. In secunda parte, que incipit: ¬ªClamaui ad te, Domine,¬´ petit resurrectionem per quasdam necessitates. In tertia, que incipit: ¬ªEt ego ad te, Domine, clamaui,¬´ ostendit suos in passione Christi respondere, scilicet ad imitationem sui multa sustinere. Intentio est per exemplum Christi et suorum ad patientiam inuitare, iuxta Apostolum: Qui dicit se Christo manere, debet, sicut ipse ambulauit, et ipse ambulare.

 uox ipsius Christi orantis sic: o ¬ªDomine Deus¬´ auctor ¬ªmee salutis,¬´ id est, immunitatis mee a peccato, ego ¬ªclamaui die et nocte,¬´ id est, extense oraui, et non ad conspectum hominum, sed ¬ªcoram te.¬´ Coram mundo clamat, qui mundana postulat; coram Deo clamat, qui solum Deum habere desiderat. Et quia ita clamaui, ¬ªintret oratio mea¬´ que est quasi legatus meus ad te, et quia posset intrare, et post ea expelli, dicit, ¬ªin conspectu tuo,¬´ id est, ita quod sit in beneplacito tuo: dicitur a similitudine alicuius, qui rem sibi beneplacitam in conspectu suo ponit, et opus est, ¬ªquia anima mea repleta est malis,¬´ id est, anxietatibus; unde ipse dixit: Tristis est anima mea usque ad mortem. . uel malis, id est, de peccatis eorum, ¬ªet uita mea  inferno appropinquabit,¬´ id est, anima mea, uel in tempore passionis proxime antequam ad inferos descendisset; uel appropinquauit, ita quod esset in inferno, ad quem sponte descendit, et ipsum spoliauit.

Et ¬ªestimatus sum cum descendentibus in lacum,¬´ id est, in infernum; uel in lacum, id est, in profunditatem peccatorum, quia falsa opinione reputauerunt me peccatorem, et quia mortuus in inferno remaneret, et ¬ªfactus sum¬´ reputatione eorum, quod tantum essem ¬ªsicut homo¬´ et non Deus, licet sim ¬ªinter mortuos¬´ in peccatis, ¬ªliber¬´ tamen ab omni peccato; uel inter mortuos liber, id est, non retentus in inferno cum ceteris mortuis, sed liberans alios. Sum etiam estimatus ¬ªsine adiutorio,¬´  id est, tam uilis, cui Deus nullum feret adiutorium.

Sum estimatus ¬ªsicut¬´ alii ¬ªuulnerati, dormientes in sepulcris, quorum,¬´ o Deus, tu ¬ªnos es memor amplius,¬´ id est, ut ad bonum resurgant: ita de me putabant, cum uiderent uulneratum et iacentem in sepulcro, ne amplius resurgerem; uel allegorice accipiamus uulneratos in peccatis dormientes, id est, quiescentes in sepulcris, id est, in corporibus in quibus putrescunt, consentientes delectationibus carnis: et non dormientes, quos reuocet Deus a malitia, sed quorum, o Deus, non es memor amplius, ¬ªet¬´ quamuis me ita repulsum putarent ¬ªipsi¬´ tamen et non ego ¬ªrepulsi sunt de manu tua,¬´ id est, de protectione.

Exaggerat passionem suam et illorum malitiam,  dicens: ¬ªPosuerunt¬´ etiam ¬ªme¬´ reputatione sua ¬ªin lacu inferiori,¬´ in profundum uitiorum, uel dignum qui descenderem in profundum inferni, scilicet ¬ªin tenebrosis¬´ locis ¬ªet in umbra mortis,¬´ id est, in loco illo ubi sola umbra necaret homines; uel in umbra, id est, in ignorantia, que est causa mortis: unde dicitur: Ignorans ignorabitur .

¬ªSuper me¬´ etiam reputatione eorum ¬ªest confirmatus furor tuus,¬´ id est, putant te, o Deus, continuo et omnimode erga me esse iratum: et preter illum furorem, Domine, quia ¬ªinduxisti omnes fluctus tuos,¬´ id est, perturbationes huius uite, ¬ªsuper me:¬´ et non tantum ab extraneis persecutiones habui,sed etiam amici mei defecerunt, et hoc est,  ¬ªlonge fecisti notos meos,¬´ id est, Apostolos meos ¬ªa me¬´ sicut legitur: Relicto eo, fugerunt, quod uidentes alii, ¬ªposuerunt me abominationem sibi,¬´ id est, delendum de consortio hominum. uel ipsi Apostoli posuerunt me abominationem sibi,sicut de B. Petro legitur: ¬ªCepit detestari et iurare, quia non noui hominem.¬´

¬ªTraditus sum¬´ etiam a discipulo, ¬ªet non egrediebar¬´ ad uindictam, quia non ostendit Deitatis potentiam quam ipse habebat. Unde et ipse dixit: Possem rogare Patrem meum, et exhiberet mihi plus quam duodecim legiones angelorum. Et ¬ªoculi,¬´ id est, Apostoli ¬ªmei, languerunt¬´ dubitauerunt, scilicet, de resurrectione mea, sicut de duobus illis legitur, qui euntes ad castrum Emaus, dicebant: Nos  sperabamus, quia ipse esset redempturus Isrel. Languerant dico, ¬ªpre inopia¬´ ueri luminis, quia non plene erant adhuc de Spiritu sancto roborati.

Unde Dominus improbans illis dubitantibus dixit: ¬ªO stulti, et tardi corde ad credendum,¬´ etc.

¬ªClamaui.¬´ Pars secunda. Quamuis essem ita derelictus ab amicis, tamen, o ¬ªDomine, clamaui ad te,¬´ scilicet ut dares resurrectionem, et ¬ªmanus meas,¬´ id est, operationes meas ¬ªexpandi,¬´ id est, per caritatem dilataui ¬ªad te¬´ pro merendum, et hoc ¬ªtota die,¬´ id est, assidue, uel toto tempore passionis.

¬ªNunquid¬´ et opus est ut me resuscites, quia me retento in sepulcro, ¬ªfacies mortuis mirabilia?¬´ ¬ªnunquid medici,¬´ id est, Apostoli et predicatores  ¬ªsuscitabunt¬´ predicationem suam, ¬ªet¬´ ipsi suscitati in anima, ¬ªconfitebuntur tibi?¬´ Non. Bene dicit, non suscitabunt, quia nec etiam medici essent, nisi Christus resurrexisset.

¬ªNunquid¬´ me retento ¬ªin sepulcro narrabit aliquis misericordiam tuam,¬´ scilicet, quod facias remissiones peccatorum, iustifices hominem, etc.? Non. Aut me perdito ¬ªin perditione,¬´ in corruptione, nunquid narrabit aliquis ¬ªueritatem tuam¬´ de impletione promissionis istius quod in semine Abrahe benedicentur omnes gentes, et aliarum? Non utique. uel ita: Si ego non fuero resuscitatus, ¬ªnunquid¬´ manens ¬ªin sepulcro,¬´ id est, in delectatione carnis putrescens, ¬ªnarrabo misericordiam tuam?¬´ Aut aliquis existens ¬ªin perditione,¬´ id est, in consuetudine  peccandi, ¬ªnarrabit¬´ non me resuscitato, ¬ªueritatem tuam?¬´ Non.

Et ¬ªnunquid¬´ non me resuscitato ¬ªcognoscentur mirabilia tua,¬´ id est, partus uirginis, ascensio, reparatio, humani generis, a positis ¬ªin tenebris?¬´ Non; etiamsi esset qui predicaret. ¬ªEt¬´ nunquid ¬ªiustitia tua,¬´ id et, remissio peccatorum, cognoscetur ab existentibus ¬ªin terra obliuionis,¬´ id est, ab illis qui obliti sunt tui propter terrena? Non.

¬ªEt ego.¬´ Pars tertia: Ego sic clamaui de resurrectione, ¬ªet¬´ obtenta ea ¬ªego clamaui,¬´ in meis, id est, mei clamabunt ¬ªad te, Domine, et oratio mea mane¬´ facta, id est, assidue, uel mane, id est, in  luce uirtutum, ¬ªpreueniet te¬´ non quod in se habeant orare sine tua misericordia, sed dicit preuenire, scilicet ut reddaris placabilis ante iudicium.

Dico, mei clamant, sed ¬ªut quid, Domine, repellis orationem meam,¬´ id est, meorum a te? uidetur enim Deus repellere cum non statim implet desiderium eorum, scilicet ut statim exuat eos a corpore, et eleuet eos ad celestia. ¬ªEt auertis faciem tuam a me¬´ id est, a meis, cum permittis eos tribulari.

Dico, ¬ªauertis faciem tuam,¬´ quia ¬ªego sum pauper¬´ id est mei sunt pauperes in his mundanis, ¬ªet in laboribus,¬´ secundum persecutiones huius seculi, et hoc ¬ªa iuuentute mea¬´ id est, ex quo fuerunt mei fortes et robusti in fide, non defuit eis tribulatio, et si fui exaltatus, et hoc dicit ¬ªautem¬´  in his mundanis, id est, si mei fuerint prosperati, nichil profuit, quia postea ¬ªhumiliatus sum,¬´ id est humiliati sunt mei ad penitentiam, ¬ªet conturbatus.¬´ sum, sustinendo labores, si mei conturbati sunt.

Et non mirum, si ego sum conturbatus, quia ¬ªire tue¬´ id est, uindicte tue uenerunt in me, et non remanserunt in me,¬´ quia mei ad horam sustinuerunt, ut postmodum gauderent in perpetuum; ¬ªet terrores tui¬´ de timore futuri iudicii, ¬ªconturbauerunt me¬´ id est, meos.

Bene dico, quod ire transierunt in me, quia mali homines, uel peccata ¬ªcircumdederunt me sicut aque, id est, cum magna inundantia, et uolentes me demergere, sicut aqua demergit homines: et hec ¬ªtota  die¬´ id est, assidue, non sigillatim, sed ¬ªsimul circumdederunt me,¬´ id est meos.

Non solum alia mala passi sunt mei, sed etiam ¬ªelongasti a me,¬´ id est, a meis, ¬ªamicum et proximum¬´ cognatione: ¬ªet notos meos¬´ quos mei uel qui meos nouerant, et hoc fuit ¬ªa miseria¬´ id est, propter miseriam illorum pro quo despecti erant.



IN PSALMUM LXXXuIII. TITULUS. Intellectus Ethan Ezraite uel Isrelite.

¬ªMisericordias Domini.¬´ Psalmus iste dicitur intellectus, quia secretam rem continet, scilicet Deum daturum misericordiam et ueritatem suam, quod ante aduentum Christi ualde secretum fuit, et perpaucis cognitum: et non est psalmus in solo litterali  sensu, sed etiam in allegorico: qui intellectus dicitur Ethan, id est, alicuius robusti, ueluti Dauid Prophete: quia et ipse Propheta, et quicunque habet intellectum huius psalmi, maxime corroboratur contra diabolum et in Dei laude consistit. Ethan dico Isrelite, non robusti in malo, sed uiri uidentis Deum; uel Ezraite, id est, aduene et peregrini in hoc mundo. Misericordia Dei et ueritas est materia. Modus: In prima parte, ostendit se dicturum de misericordia et ueritate, et ea que dicet se cognouisse Deo docente. In secunda parte, que incipit: ¬ªConfitebuntur celi,¬´ ostendit multam Dei potentiam. In tertia parte, que incipit: ¬ªTunc locutus,¬´ ostendit multas promissiones Dei ad Filium suum.  In quarta parte, que incipit: ¬ªTu uero repulisti,¬´ ostendit quod contra promissa uideatur Deus fecisse: ostendit enim Christum et suos multa mala incurrisse, cum eis Deus multa bona promisisset. In quinta, que incipit: ¬ªUsquequo, Domine, auertis?¬´ ponit preces pro malis que futura uidet Ecclesie, et innuit ea non nocere contra promissiones Dei. Intentio est nos admonere ut Deo gratias agamus pro collata gratia et ueritate. Possumus etiam dicere quod ideo posuit Ezdras Ethan in titulo, quia ipse fuit cum aliis precentoribus in recitatione.

uox cuiuslibet in illo priore populo, dicentis: ¬ªMisericordias Domini¬´ de reparatione humani generis, duraturas ¬ªin eternum,¬´ quia nos facient eternos, ¬ªcantabo,¬´ id est, cum cantico et deuotione  annuntiabo.

Et etiam ¬ªannuntiabo ueritatem tuam,¬´ id est completionem promissionum, in quibus uerax es, ¬ªin generatione¬´ Iudaica, ¬ªet generationem¬´ gentilem; uel, in generatione et generationem, id est, per omnes successiones generationum: et hoc ¬ªin ore meo.¬´ Idem uocat misericordiam et ueritatem, scilicet beneficia Dei: misericordia, quia gratis confertur a Deo; ueritas, quia iuxta quod promiserat implet Deus. ¬ªAnnuntiabo¬´ dico in ore meo, in quo semper habeo promptam ueritatem, ad annuntiandum aliis; uel in ore meo,id est, sicut habeo in ore, ita compleo opere.

Et qua auctoritate fretus hec annuntiabo? tua scilicet, et hoc est, ¬ªquoniam dixisti¬´ id est, interna  aspiratione mihi reuelasti, hec scilicet: ¬ªin eternum misericordia edificabitur,¬´ scilicet postquam peccata erunt dimissa, crescent multa dona spiritualia: edificabitur dico, non in malis, sed ¬ªin celis,¬´ id est, in altioribus sanctis, qui continent secreta Dei, ueluti ipsis Apostolis, ¬ªet ueritas tua,¬´ id est, eadem dona spiritualia, ¬ªpreparabitur in eis,¬´ quia per eos descendet in alios.

¬ªDisposui.¬´ Dixisti sic dicens: ¬ªDisposui testamentum¬´ id est, ordinaui pactum, non cum omnibus, sed ¬ªcum electis meis,¬´ id est, illis quos de numero predestinatorum elegi. ¬ªEt etiam ¬ªDauid seruo meo¬´ id est, Christo, ¬ªiuraui,¬´ id est immutabiliter promisi. Ubi enim Abrahe iurauit, et Christo: de quo ille erant promissiones, teste Apostolo:  ¬ªAbrahe dicte sunt promissiones, et semini eius, qui est Christus:¬´ hoc scilicet iuraui, ¬ªpreparabo semen tuum,¬´ id est, imitatores iustitie Christi, ducendo eos ¬ªusque in eternum.¬´

Et edificabo sedem tuam,¬´ id est illos in quibus quiescis, et iudicas ¬ªin generatione¬´ gentili, ¬ªet generationem¬´ Iudaicam, uel per omnes successiones, uel preparabo sedem tuam, id est, imitatores, qui te imitentur, non ad horam, sed in generatione hinc procedendo, usque in generationem futuram.

¬ªConfitebuntur.¬´ Pars secunda. Dixisti, ¬ªmisericordia edificabitur,¬´ et sicut dixisti, ita complebitur, quia ¬ªceli,¬´ id est, Apostoli, ¬ªconfitebuntur mirabilia tua¬´ ueluti de creatione celi et terre, e  hoc ostendit in parte mirabilium, cum dicit ¬ªetenim¬´ annuntiabunt ¬ªueritatem tuam¬´ non ubique, sicut mirabilia, quia inter omnes gentes possunt mirabilia Dei numerari, sed ueritas Dei, de natiuitate, passione, etc., potest et debet enuntiari tantum ¬ªin ecclesia sanctorum,¬´ in qua sola Dei natiuitas, et passio, et cetera, et colitur et amatur.

Et bene debent confiteri celi mirabilia tua, ¬ªquoniam quis in nubibus id est, inter Apostolos, et ceteros altiores in Ecclesia, equabitur¬´ in potentia ¬ªDomino?¬´ nullus; uel, quis erit ¬ªsimilis Deo¬´ in substantia ¬ªin filiis Dei?¬´ ueluti etiam in sanctis angelis? qui sunt stabiles et deificati. Nullus, quia omnes alii ab isto sunt creati et deificati. uere nullus equabitur Domino, nam ipse est ¬ªDeus¬´ et talis,  ¬ªqui glorificatur in consilio sanctorum,¬´ id est, quem sancti glorificant, et hoc cum magno consilio, quia uere cogitant quomodo dignius eum laudare queunt. Deus dico ¬ªmagnus,¬´ quia sua substantia complet omnia, et ¬ªterribilis¬´ propter iudicium quod facturus est ipse; dico existens ¬ªsuper omnes qui in circuitu eius sunt,¬´ id est in famulatu et comitatu eius, stipantes eum, quasi milites, Dominum; et hoc de angelis, et etiam de sanctis uiris potest intelligi.

Deus dico glorificatur, et etiam ipse Deus est Dominus omnium uirtutum, et ideo nemo potest esse similis ei; et hoc est quod dicit, faciendo conuersionem ad ipsum: ¬ªDomine Deus uirtutum¬´ celestium uel dator uirtutum nostrarum per quas facis homines  uirtutibus celestibus similes. Cum enim das homini plenitudinem scientie, facis similem seraphim. Similiter, per ceteras uirtutes sibi datas, ceteris ordinibus homines similes reddunt, et ideo ¬ªquis similis tibi?¬´ Nullus utique; tu enim ¬ªpotens es, Domine,¬´ ex te solo, nec aliquis habet potentiam, nisi per te. ¬ªEt ueritas tua¬´ est ¬ªin circuitu tuo¬´ in quibus tue promissiones complete sunt, apparet quod uerax es in promissis. uel, ueritas tua est in circuitu tuo, quia cum non habeas in circuitu et famulatu tuo, nisi eos qui ueraces sunt, apparet te ueracem esse, a quo tanta familia ueritatem recepit.

uere es potens, quia ¬ªtu dominaris potestati maris, motum autem fluctuum eius tu mitigas,¬´ ad litteram;  uel ita ad allegoriam: ¬ªTu dominaris potestati maris,¬´ id est, potentiam huius seculi, in quo nullus, nisi te permittente, potest aliquid mitigare ¬ªmotum fluctuum eius,¬´ id est, seditionum que mouentur in mundo; ¬ªtu mitigas,¬´ licet non prorsus auferas. Reliquisti enim sanctis tuis persecutiones, ad eorum probationem. Ad litteram: Christus mare mitigauit, quando, surgens de naui in qua dormiebat, imperauit uentis et mari.

¬ªTu humiliasti.¬´ Per hoc enim apparet potentia tua, Deus, quia tu humiliasti deiiciendo de celo in hanc inferiorem eris ¬ªsuperbum,¬´ id est, diabolum, qui singulariter superbus est, ¬ªsicut uulneratum.¬´ uulneratus fuit diabolus, quando luce et  dignitate, qua prius nitebat, priuatus fuit. ¬ªHumiliasti¬´ dico ¬ªin brachio uirtutis tue,¬´ id est, in uirtuoso brachio, id est, Filio tuo, et in hoc quoque apparet potentia tua, quia tu ¬ªdispersisti inimicos tuos,¬´ Iudeos, qui realiter dispersi sunt per totum mundum. Et hoc quoque fecisti in brachio tuo, per quod omnia operaris.

Et bene inimicos posuisti disperdere, ¬ªquia tui sunt celi, et terra¬´ uniuersa ¬ªest tua, orbem¬´ etiam ¬ªterre,¬´ id est, totum circulum mundi, ¬ªet plenitudinem eius,¬´ ueluti fructus, et pecora, et cetera; ¬ªtu fundasti,¬´ id est, creasti, et etiam ipsum diabolum creasti, et hoc est, creasti ¬ªaquilonem¬´ qui, quia frigidus uentus est, intelligitur diabolus, qui caret omni caritate, et qui de se ipso dixit:  Ponam sedem meam ad aquilonem, ¬ªet mare,¬´ id est, inimicos tuos amaricantes, et fluctuantes contra te, ¬ªtu creasti.¬´

Et quia tam potens es, ideo ¬ªThabor et Hermon,¬´ id est, Iudei et gentiles, ¬ªexsultabunt in nomine tuo,¬´ quia tibi suam exsultationem attribuent, ideo quia ¬ªtuum brachium¬´ est ¬ªcum potentia,¬´ id est, tuus Filius est cum efficientia, quia nichil sue uoluntati potest resistere. uel, ¬ªThabor et Hermon exsultabunt,¬´ id est, cum exsultatione pronuntiabunt tuum brachium, id est, Filium tuum, intelligentes illum esse cum potentia, et hoc ad laudem tuam, scilicet in nomine tuo exsultando. Thabor interpretatur ueniens lumen, per quod Iudei significantur, inter quos prius uenit lumen, quod est Christus.  Hermon interpretatur anathema, per quod intelliguntur gentiles, qui, cognito Christo, anathema dixerunt diabolo.

Dico Thabor et Hermon est cum potentia, et ¬ªmanus tua,¬´ id est, operatio illius brachii, uelut in conuersione malorum ad fidem ¬ªfirmetur,¬´ ut eos in iustitia fideque corroboret, et ¬ªdextera tua,¬´ id est, illa potentior operatio, scilicet in iustificatione et perfectione iustorum, ¬ªexaltetur,¬´ id est, usque ad celum perducat eos ¬ªiustitia et iudicium:¬´ scilicet, cum homines uidebunt te iuste iudicare, erit ¬ªpreparatio sedis tue,¬´ quia tunc cognoscent in quibus tibi sedem preparasti.

Ibi erit iustitia et iudicium, interim autem ¬ªmisericordia et ueritas,¬´ id est, remissio peccatorum  et alia beneficia per misericordiam et promissionem data, ¬ªprecedent faciem tuam¬´ ut per hec beneficia preuenientia te futurum iudicem aliqui preparentur, qui cum electis in iudicio saluentur, et quia misericordia et ueritas precedent, ideo ¬ªbeatus¬´ est ¬ªpopulus qui scit¬´ hanc ¬ªiubilationem,¬´ id est, qui ineffabile gaudium Dei concipit, ita quod hoc faciat conscientia, scilicet laudem sibi attribuens, et rationabile obsequium bene discernens.

Bene dico beatus, quia, o ¬ªDomine,¬´ illi ¬ªambulabunt in lumine tui uultus,¬´ id est, cognitione Filii tui, qui tuus dicitur uultus, quia per eum ipse cognosceris. ¬ªEt exsultabunt tota die,¬´ id est, assidue, et ¬ªin nomine tuo¬´ glorificando, ¬ªet¬´ tandem  ¬ªexaltabuntur in iustitia tua,¬´ quando obtinebunt regnum celeste per iustitiam quam tu eis dedisti.

Ideo exaltabuntur, ¬ªquoniam tu es gloria uirtutis eorum, id est, tibi, non sibi, uirtutem suam attribuunt, et te, non se, reputant gloriosum: et quia ille qui loquitur intelligit se de numero illorum, ponit se inter eos sic dicens: Et ideo ¬ªcornu nostrum,¬´ id est, fortitudo nostra ¬ªexaltabitur,¬´ id est, excrescet ¬ªin beneplacito tuo,¬´ id est, per Filium tuum, in quo tibi bene complacuit .

Cornu dico exaltabitur, quia Christus assumet nostram humanitatem, per quam nostra quoque exaltabitur humanitas; et hoc est: ¬ªquia Domini est assumptio nostra,¬´ id est, Dominus assumet  carnem nostram: et cuius Domini determinat, dicens: ¬ªet sancti Isrel,¬´ id est, illius qui sanctificat Isrel, hoc est, Christi, sine quo nullus sanctificatus fuerit, scilicet ¬ªregis nostri,¬´ id est, ipsius Christi, qui nos in iustitia regit.

¬ªTunc locutus.¬´ Pars tertia. Postquam ostendit potentiam Filii, ostendit promissiones factas Filio, per quas comprobatur potentia supradicta ipsius Filii. Continuatio: Tu dixisti, misericordia mihi edificabitur in celis, et non notat tempus, sed ¬ªtunc,¬´ id est, similiter, sicuti et mihi ¬ªlocutus es¬´ aliis ¬ªsanctis tuis in uisione,¬´ id est, in aliqua spirituali reuelatione, ¬ªdixisti,¬´ id est, per inspirationem eis reuelasti; hoc scilicet: ¬ªPosui adiutorium meum in potente,¬´ id est in Filio, quem tuis  fidelibus adiutorem constituisti, ¬ªet¬´ ipsum ¬ªelectum de plebe mea,¬´ quia inter omnes alios fideles ipse melior fuit, quia in eo peccatum omnino non fuit, ¬ªexaltaui,¬´ id est, exaltabo de uirtute in uirtutem, et usque ad dexteram meam perducendo.

Hoc dixisti: ¬ªinueni Dauid,¬´ id est Christum ipsum, ¬ªseruum meum¬´ fidelem, qui in nullo me offendet: et ¬ªeum¬´ inuentum ¬ªunxi oleo meo sancto,¬´ id est, Spiritu sancto.

uere unxi oleo, quod apparet per hunc effectum; ¬ªmanus enim mea,¬´ id est opera mea, ¬ªauxiliabitur ei¬´ ad operandum, ¬ªet brachium meum,¬´ id est, uerbum ipsi humanitati unitum, ¬ªconfirmabit eum,¬´ ut nulli persecutioni cedat, sed potius in uirtute crescat.

 Alie promissiones Dei de Filio suo, brachium tuum confirmabit eum, et ideo ¬ªinimicus,¬´ id est, diabolus, ¬ªnichil proficiet in eo¬´ ut cum tentet eum, faciat eum sue persuasioni consentire: ¬ªet filius iniquitatis,¬´ id est, ipse diabolus, qui apposuit ut tentaret, ¬ªnon apponet nocere eum,¬´ id est, ut faciat eum nocentem, scilicet ut tentatio ipsius in Christo effectum habeat; uel aliter, filius iniquitatis, qui uoluit nocere Christo, aliquando non apponet cum aliis tentationibus quas ei fecerat, nocere eum, id est, nec audebit tentare eum, ueluti post resurrectionem cognoscens eum uere Filium Dei, nullo modo ausus fuit presumere ut tentaret eum.

 Et per hec omnia ¬ªconcidam inimicos eius,¬´ ut qui prius erant inimici, sint concisi et destructi ab inimicitia, et hoc ¬ªa facie ipsius,¬´ id est, per cognitionem ipsius; ita loquitur, quasi de aliquo imperatore a cuius facie inimici dissipantur; ¬ªet odientes eum in fugam conuertam,¬´ id est, ut uitia que prius amplectebantur iam fugiant, et ipsi Christum sequantur.

Et ueritas mea, et misericordia mea erit cum ipso, ¬ªquia in ipso et misericordie dabuntur, et promissiones Dei omnes complebuntur, et cornu eius,¬´ id est, fortitudo Christi, et sublimitas, ¬ªexaltabitur,¬´ id est, crescet semper in maius; uel, ¬ªexaltabitur,¬´ id est, manifestabitur per totum mundum, et hoc ¬ªin nomine meo¬´ ampliando.

 ¬ªEt ponam.¬´ Alie promissiones Dei de Filio suo. Cornu eius exaltabitur, ¬ªet¬´ insuper ¬ªmanum,¬´ id est, operationem ¬ªeius ponam in mari,¬´ id est, in amaricantibus fluctibus huius seculi, ut per manum ipsius conuertantur isti a sua amaritudine, ¬ªet in fluminibus,¬´ id est, in aquis baptismi ponam ¬ªdexteram eius,¬´ id est, propitiationem ipsius, et potiorem operationem, quia ibi omnia peccata condonantur. uel, in fluminibus, id est in principibus, quorum cura fluit in populum sicut flumina in mare, scilicet, non tantum conuertet operatio Christi minores huius mundi, sed etiam aliquos de maioribus.

Ipse inuocauit. Et merito sic exaltabo, et amplificabo Christum, quia ¬ªinuocauit me¬´ dicens: ¬ªPater meus es tu, Deus meus,¬´ id est, creator meus  secundum humanitatem, ¬ªet susceptor¬´ meus, quia mee humanitati uerbum uniuisti, et per hoc causa ¬ªsalutis mee,¬´ scilicet immunitatis a peccato, resurrectionis, ac totius iustitie.

Ipse sic inuocauit, ¬ªet ego Primogenitum ponam,¬´ id est, ante omnes alios ad immortalitatem resuscitabo, et ponam ¬ªillum Excelsum¬´ donando ad confessionem, ¬ªpre regibus terre¬´ ad litteram, uel allegoriam.

Et non tantum Christo secundum propriam personam faciam hoc, sed ¬ªseruabo illi¬´ in suis ¬ªmisericordiam meam,¬´ ducens eos per misericordiam ¬ªin eternum, et testamentum meum,¬´ id est, pactum meum, et promissiones mee, erit ¬ªfidele ipsi, complendo in suis quod de ipsis promissum  est.

Dico,¬´ seruabo illi misericordiam,¬´ ¬ªet¬´ per hanc misericordiam ¬ªponam semen eius,¬´ id est, imitatores ipsius, perdurantes in seculum seculi: ¬ªet thronum eius,¬´ id est, regnum ipsius, illos scilicet in quibus iudicans sedebit, ponam ¬ªsicut dies celi,¬´ id est, clarissimos, utpote immortales et impassibiles.

¬ªSi autem.¬´ Dico, custodiam, et ponam sicut dies celi, nec tantum pro merito perfectis, sed etiam peccantes misericorditer reuocabo: et hoc dico: ¬ªSi autem¬´ illi, qui debent esse ¬ªfilii eius,¬´ id est, Christi, ¬ªdereliquerint,¬´ id est, nulla ratione uoluerint recipere ¬ªlegem meam, et¬´ si illi  qui debent esse filii, ¬ªnon ambulauerint in iudiciis meis,¬´ scilicet in aliqua discretione mentis, uidelicet, neque iuste iudicent neque recte discernant quid faciendum sit, quid non, ¬ªuisitabo in uirga iniquitates eorum?¬´

Et non tantum eos leuiter peccantes uisitabo, sed ¬ªsi iustitias meas,¬´ id est, iustificationes, ¬ªprofanauerint,¬´ id est, profanos et exsecrabiles aliis predicauerint ut, exemplo uite sue, fugienda et exsecrabilis lex Christiana uideatur, ¬ªet si mandata mea,¬´ id est, institutiones uiuendi, ¬ªnon custodierint.¬´

¬ªuisitabo in uirga,¬´ id est, leuiori correctione, ¬ªiniquitates eorum,¬´ ut per illam correctionem deleantur eorum iniquitates; ¬ªet¬´ si nolunt uirga corrigi, ¬ªin uerberibus,¬´ id est, grauiori afflictione,  uisitabo ¬ªpeccata eorum.¬´

uisitabo in uerberibus et in uirga eos, ¬ªmisericordiam autem meam non dispergam ab eo¬´ Christo, secundum caput et corpus, ¬ªneque nocebo¬´ ei Christo, toti scilicet, ut post mortem maneant pene. Ego dico existens ¬ªin ueritate mea,¬´ id est, impletor promissionum: non enim Deus promissa impleret, si Christo et membris suis noceret.

Dico non nocebo, ¬ªneque profanabo,¬´ id est, profanum et detestabile faciam ¬ªtestamentum meum,¬´ id est, pactum meum, quod pepigi cum antiquis patribus; ¬ªet¬´ illa ¬ªque procedunt de labiis meis,¬´ id est, que ego promitto per sanctos Prophetas, ¬ªnon faciam irrita,¬´ id est, inexpleta.

Ideo quidem non faciam irrita, quia ¬ªiuraui¬´  realiter iurans per angelum Abrahe, ¬ªin sancto meo,¬´ id est, in mea sanctitate, uel ¬ªin sancto meo,¬´ id est, in Filio meo, per quem sanctificatur omne humanum genus, et hoc ¬ªsemel,¬´ id est, impermutabiliter, et quia iuraui, ¬ªsi mentiar Dauid¬´ quin compleam promissiones, non ero Deus; potest impleri quodlibet impossibile, quia defectiua oratio est. Hoc quidem iuraui ¬ªsemen eius¬´ Dauid, id est, Christi, ¬ªmanebit in eternum.¬´

¬ªEt thronus eius sicut sol in conspectu meo,¬´ quantum ad animas, in quibus maior claritas erit ¬ªet¬´ secundum corpus erit ipse thronus ¬ªsicut luna,¬´ non dico sicut luna crescens, et decrescens, ut in hac uita, sed ¬ªperfecta,¬´ et quod thronus Christi talis futurus sit, inde est ¬ªtestis in celo fidelis,¬´  id est, Christus, cuius ascensionem in nostra carne iam Propheta preuiderat in Spiritu sancto.

¬ªTu uero.¬´ Pars quarta. Tu dicis misericordiam non dispergam, et cetera faciam, sed econtra tamen uideris facere, quia ¬ªrepulisti, et despexisti, distulisti Christum tuum.¬´ Per simile loquitur, quasi aliquis dominus iratus alicui fideli seruo, pellit eum de domo sua, et ille expulsus a multis despicitur, et etiam differt Dominus ille reconciliari cum illo fideli. Similiter, Christus uidetur repulsus fuisse de celesti regno Dei, quandiu in presenti seculo corporaliter habitauit, in qua habitatione Christus omnibus inimicis suis despicabilis fuit. Et etiam uideris distulisse gratiam tuam, quia eum in huius seculi miseria  diutius permisisti permanere. Eodem modo, Christi membra uidentur esse repulsa a Deo, etc.

Ideo uideris repulisse, quia ¬ªauertisti,¬´ id est, uideris auertisse ¬ªtestamentum,¬´ id est, pactum, ¬ªserui tui¬´ quod fecisti cum Christo et seruis eius, uel ea que predicta sunt, ¬ªmisericordiam meam non dispergam,¬´ etc., ¬ªet sanctuarium eius,¬´ Christi, id est, fideles eius, in quibus habitabat, ¬ªprofanasti,¬´ id est, profanos uideri fecisti, et hoc non in uno tantum loco, ¬ªsed in terra,¬´ id est, per totum mundum.

Et per hoc etiam promissiones serui tui euersas permittis uideri, quia ¬ªdestruxisti,¬´ id est, permittis destrui, et occides ¬ªomnes sepes eius,¬´ id est omnes munitiones eius, uidelicet, bonos prelatos  qui in defensione Ecclesie officium sepium obtinent. ¬ªPosuisti¬´ etiam, id est, pones ¬ªfirmamentum eius,¬´ id est, Apostolos, qui alios in fide firmare deberent, ¬ªformidinem,¬´ quia et ipsi timuerunt, ut Petrus et alii; uel, ¬ªformidinem,¬´ quia cum sancti Apostoli et martyres turpissime occiderentur, timebant alii ad fidem accedere.

Et destructis sepibus, ¬ªomnes transeuntes uiam,¬´ id est, precepta Dei, uel ipsum Christum, qui est uia, ¬ªdiripuerunt eum,¬´ id est, Christum in membris suis, quosdam occidendo, quosdam sibi incorporando, uel bona eorum auferendo, et per hec omnia ¬ªfactus est¬´ Christus totus ¬ªopprobrium uicinis suis.¬´

Tuos ita dispersisti, et econtrario ¬ªexaltasti,¬´ id  est, exaltari permisisti in his temporalibus, ¬ªdexteram¬´ id est, potentiam ¬ªdeprimentium eum,¬´ et in hoc ¬ªletificasti omnes inimicos eius,¬´ id est, maleuolos Christi et membrorum eius.

¬ªAuertisti¬´ etiam ¬ªadiutorium gladii eius,¬´ Christi, scilicet adiutorium uerbi Dei, quod iam nullam defensionem haberent sui per uerbum diuinum, ¬ªet¬´ etiam ¬ªnon es auxiliatus ei in bello¬´ contra hereticos, quin quandoque deuincerentur, et hereticis incorporarentur: permittit enim Deus multos, qui, secundum humanum iudicium, de corpore Christi uidentur in corpus diaboli traduci.

¬ªDestruxisti¬´ etiam ¬ªeum,¬´ Christum secundum membra, ¬ªab emundatione,¬´ quod persecutiones immisse ad purgationem eorum, non emendant eos,  sed potius destruunt, et a corpore Christi recedere faciunt; ¬ªet sedem eius,¬´ id est, illos in quibus Christus et sedere et quiescere uidebatur, ¬ªcollisisti,¬´ id est, permittes destrui: ipsos collisos dico proiectos ¬ªin terra,¬´ id est, in appetitu terrenorum.

¬ªMinorasti¬´ etiam ¬ªdies temporis eius,¬´ uel in membris eius: quando enim aliquis uidetur utilis in Ecclesia et a Deo conseruandus, cito moritur et aufertur. Et quid plura dicam? ¬ªeum,¬´ Christum, ¬ªperfudisti confusione.¬´ Confundentur enim iusti, uel de peccatis suis preteritis, uel de penis sibi illatis.

Usquequo, ¬ªDomine?¬´ Pars quinta. Per hec omnia uideris te auertisse ab illis membris, sed ¬ªusquequo, Domine, auertis¬´ ab illis? id est, permittis eos  a te uideri auersos: erit hoc usque ¬ªin finem¬´ id est, omnimode: nequaquam fiat hoc, Domine: et usquequo, Domine, ¬ªira tua¬´ id est uindicta tua, que ¬ªsicut ignis exardescet,¬´ id est perseuerabit uel fiet hoc usque in finem? Non sit, Domine. Iram Dei comparat igni; quia sicut ignis comburit mollia, et solida probat, ita uindicta Dei comburit molles, fortes probatos reddit.

Ne auertas, Domine, sed potius ¬ªmemorare que mea est substantia,¬´ id est, quam fragilis humana natura est: quia; nisi memoratus fueris, ¬ªuane constituisti omnes filios hominum,¬´ quia non liberabuntur a potestate diaboli. Sed ¬ªnunquid¬´ constituisti omnes filios hominum, ut habeas inde debitam laudem? Absit, Domine.

 Ideo dico tibi ut memores, quia alius non est qui possit adiuuare; unde dicit: ¬ªQuis est homo qui uiuet, et non uidebit mortem?¬´ Nullus utique. Et hoc dicit: quis ¬ªeruet animam suam de manu inferi,¬´ id est, de potestate inferi? Nullus.

Ideo etiam dico ¬ªmemorare,¬´ quia ita consueuisti antiquis patribus misericordias facere, et sic te facturum iurasti, et hoc est, quod sub interrogatione ponit: ¬ªUbi sunt, Domine, misericordie tue antique,¬´ id est, quas antiquis patribus consueuisti exhibere. Misericordie dico complende, ¬ªsicut iurasti Dauid,¬´ id est, Christo Filio tuo, permanens ¬ªin ueritate tua,¬´ quia semper comples quecunque promittis. Iurauit Deus sicut supra dictum est, semen eius in eternum manebit.

 Et quandoquidem iurasti, ¬ªmemor esto opprobrii seruorum tuorum,¬´ id est, quod sustinent serui tui: opprobrium dico ¬ªmultarum gentium,¬´ id est, a multis gentibus seruis tuis illatum: ¬ªquod¬´ opprobrium ego ¬ªcontinui in sinu meo,¬´ id est, in anima mea, in qua ego opprobria continui, quia ea utilia mihi fore putaui.

¬ªQuod¬´ opprobrium ¬ªexprobrauerunt,¬´ id est, obiecerunt, ¬ªinimici tui, Domine: quod exprobrauerunt:¬´ opprobrium dico non aliqua causa Christi, uel suorum, sed ¬ªcommutationem Christi tui,¬´ scilicet illud quod Christus et sui faciebant, causa mutandorum hominum de mortalitate ad immortalitatem. Improperabant enim illi Christum crucifixum, suos fuisse pannosos et abiectos, etc.  Bis ponendo, ¬ªexprobrauerunt,¬´ notat assiduitatem exprobrationis.

Ipsi exprobrauerunt, sed non preualuerunt; et hoc est: ¬ªbenedictus Dominus in eternum,¬´ quia ab omnibus tribulationibus nos liberauit. ¬ªFiat, fiat.¬´ In hac geminatione magnam affirmationem insinuat. Hic ostendit quod predicte aduersitates promissiones Dei non destruunt.



IN PSALMUM LXXXIX. TITULUS. Oratio Moysi, hominis Dei.

¬ªDomine, refugium.¬´ Attende quod non ¬ªMoysi¬´ ideo quod Moyses hunc psalmum inter orationes suas composuisset, ut alii uolunt, quia in nullo de libris  Moysi hec oratio inuenitur, sed cum Dauid hunc psalmum sicut et ceteros fecisset, tamen intelligens Esdras Dauid Prophetam in hoc psalmo Deum orasse pro liberatione populi fidelis, exponendo humanum defectum, quo genere orationis Moyses Deum orare consueuerat, uocauit hunc psalmum orationem Moysi, scilicet similem orationibus quas faciebat Moyses. Ideo psalmus iste uocatur oratio, quia quod continet uel oratio est pro nostra redemptione, uel cause sunt quare pro hominibus sit orandum. ¬ªOratio Moysi, dico, hominis Dei:¬´ hoc dicit ad differentiam aliorum qui Moyses uocantur; uel ideo dicit ¬ªhominis,¬´ quia per defectum humanum quem in in psalmo describit, qui est communis cum omni homine, ostendit naturam Moysi, quem ipsum hominem  ostendit. Ideo apponit ¬ªDei,¬´ quia ostendit contra humanum defectum liberatorem Deum, tam Moysi quam aliorum filiorum Dei. Materia est liberatio, et contra humanos defectus. Modus: In prima parte, ostendit potentem Deum, qui possit hominem liberare a quantocunque defectu. In secunda parte, que incipit: ¬ªNe auertas hominem,¬´ precatur Dei liberationem, et contra describit hominis multiplicem defectum. In tertia parte, que incipit: ¬ªDexteram tuam sic notam fac,¬´ precatur aduentum Christi, per quem intelligit omnem futuram esse liberationem humani generis. Intentio est nobis desperationem tollere, ut licet multiplicem cognoscamus nostrum defectum, tamen attendentes Deum liberatorem nostrum, iam non desperemus de salute.

 Quasi ita diceret Propheta, qui loquitur: Iam, fratres, non desperemus, quoniam Deum habemus, ad quem refugiamus, et hoc dicit: ¬ªDomine¬´ Deus qui prius iratus fuisti nobis, quando per peccatum primi parentis fugimus a te, modo tu ¬ªfactus es nobis refugium,¬´ ad quem in omni periculo nefugientes, securitatem inuenimus contra hostes. Erat eis Deus refugium per spem futuri Saluatoris quam habebant. Dico ¬ªfactus es refugium,¬´ et hoc non paucis, ¬ªa¬´ prima generatione¬´ iustorum, protendendo usque ¬ªin¬´ nouissimam ¬ªgenerationem.¬´ Cum dicit Deum factum esse refugium nobis, innuit eum uelle nostram liberationem; cum uero subdit eum eternum esse, ostendit talem qui nos possit liberare.

 ¬ªDico factus es nobis refugium, nec propter hoc dico te ex tempore esse, sed potius ¬ªpriusquam montes,¬´ id est, angelice creature, ¬ªfierent, aut terra¬´ quam uidemus, ¬ªet orbis, id est, ipsum firmamentum, cum omnibus que continet, ¬ªtu es¬´ id est, uerum esse habes; unde dicitur in Moyse: ¬ªQui est, misit me ad uos ;¬´ et uere es, quia ¬ªDeus.¬´ Et licet ostendisset eum fuisse ante omnes creaturas, tamen quia posset habuisse principium et finem exspectare, ut hec remoueat, addit, ¬ªa seculo et in seculum,¬´ id est, sine principio. Alia translatio habet, ¬ªab eterno:¬´ et ¬ªin seculum seculi,¬´ id est, sine fine tu es. Alia translatio habet, ¬ªin eternum.¬´

 ¬ªNe auertas.¬´ Pars secunda. Que dicit: Quia, o Domine, talis es, ideo ¬ªne auertas¬´ a te, ut permittas terrenis adherere ¬ªhominem¬´ positum ¬ªin humilitate,¬´ id est, in deiectione et miseriis huius uite: uel tendentem in humilitatem, hec humilia et caduca appetendo, quia in humilitate est homo, non debes auertere, ¬ªet¬´ item ideo quia ¬ªdixisti¬´ per multos Prophetarum, et si alius non dixisset, tamen sufficit nobis quod Propheta iste dixit nobis: ¬ªConuertimini, filii hominum¬´ quia si ¬ªconuertimini ad me, et conuertar ad uos.¬´

¬ªQuoniam misericordia.¬´ Ostendit modum humilitatis et deiectionis hominis, ad hoc continuatur: Opus est ne auertas, ¬ªquoniam¬´ inter cetera mala que sustinet homo, habet quod uita sua, quantumcunque  prolixa, nichil reputatur: et hoc ¬ªmille anni,¬´ id est, uita hominis quantumcunque prolixa, comparata uite que est ¬ªante oculos tuos,¬´ id est, eternitati, est ¬ªtanquam dies hesterna:¬´ et in aliquo non comparatur hesterne diei, nisi secundum hoc quod preterita; et hoc est quod dicit: ¬ªque preteriit,¬´ id est, sicut dies preterita nichil reputatur, sic quantumcunque uita hominis prolixa: nec legitur aliquis uixisse mille annos, sed etiamsi tantum uiueret, uita illa pro nichilo reputanda esset.

Dico mille anni sunt tanquam dies preterita, ¬ªet¬´ tanquam ¬ªcustodia in nocte,¬´ id est, actus in labore et cecitate. Custodia enim semper in sollicitudine est. Per noctem intelligimus cecitatem, in qua filii seculi detinentur: et ut plus dicam, ¬ªanni¬´  hominum ¬ªeorum erunt,¬´ id est, de numero earum rerum ¬ªque pro nichilo habentur,¬´ ueluti ea que tantum per somnium possidentur.

¬ªMane.¬´ Enumerat alios hominis defectus: dico, pro nichilo anni habentur, et ita fiat, Domine; et hoc est: ¬ªmane¬´ hominis, id est, infantia ¬ªtranseat,¬´ id est, cito pereat, ¬ªsicut herba¬´ que leuiter perit: ¬ªmane,¬´ id est, iuuentus, que dicitur mane quia adhuc crescit homo: ¬ªfloreat,¬´ id est, uigeat fortitudine corporis, scientia, aliisque quibuscunque modis: ¬ªet transeat uespere,¬´ id est, senium, hoc est, homo in decrepita etate, ¬ªdecidat¬´ ab omni uigore corporis, consumptus labore et dolore; ¬ªinduret¬´ in cadauer, ¬ªet arescat¬´ in puluerem redactus. Potest et ita continuari: Precor ne auertas hominem,  hoc tamen non oro quin temporales defectus et penam sustineat peccati.

Ideo concedo decidant, transeant, et similia, quia uideo aliter esse non posse, ¬ªquia¬´ nos ¬ªdefecimus,¬´ id est multos defectus patimur. et hoc ¬ªin ira tua,¬´ id est, in uindicta quam tu sumis pro peccato primi parentis; et preter mala que iam sustinemus, etiam ¬ªturbati sumus¬´ interiori nostro ¬ªin furore tuo,¬´ id est, in consideratione uenturi iudicii in quo furorem tuum exercebis.

Ideo dico nos in ira deficere, quia tu, Deus, ¬ªposuisti iniquitates nostras in conspectu tuo,¬´ id est, penam dedisti pro peccatis nostris. Sicut enim dicitur Deus peccata non aspicere, quando condonat  peccata, ita dicitur aspicere, quando punit peccata: et etiam ¬ªseculum nostrum,¬´ id est, totam uitam nostram posuisti ¬ªin illuminatione uultus tui,¬´ id est, clarissime uidisti, ad peccata singula punienda: quia nec etiam cogitatio latebit uultum tuum.

¬ªQuoniam.¬´ Bene dico quod iniquitates in conspectu posuisti, quod apparet in effectu, ¬ªquoniam omnes dies nostri defecerunt,¬´ id est, uita humana breuis facta est, et dum uiuimus, in miseria et labore uiuimus, et hoc est ¬ªet in ira tua defecimus¬´

¬ªAnni nostri.¬´ Ecce quomodo defecimus, scilicet ¬ªanni nostri meditabuntur,¬´ id est, nos in annis nostris meditabimur: meditari dicit, quia homo in huiusmodi operibus nunquam ad perfectionem uenit; ¬ªsicut aranea,¬´ que inane et uile facit opus,  ut uilem capiat predam, scilicet muscas, et in hoc totam se euiscerat. Similiter homines inania faciunt, et magnos labores consumunt, ad hoc ut adipiscantur que uilia sunt et caduca; et in hoc sua uiscera consumunt, quia corpus et animam similiter perdunt; et quia in annis aliquando bene, aliquando male, possemus meditari, addit: ¬ªdies annorum nostrorum¬´ meditabuntur sicut aranea, quia nec una die cessamus ab inani meditatione; unde Salomon in Ecclesiastico: Quid superbis, puluis et cinis? In uita tua proiicis intima tua. Et bene dico, ¬ªdies nostri defecerunt,¬´ quia ¬ªin ipsis¬´ diebus nostris, ut multum dicam, secundum etatem hominum sunt ¬ªseptuaginta anni,¬´ id est, si aliquis multum uiuit, septuaginta annis uiuit. uel legant, ¬ªmeditabuntur¬´  passiue, sic, anni nostri, id est, tota uita nostra, meditabuntur, id est, reputabuntur a sapientibus sicut aranea.

¬ªSi autem.¬´ Dico hominis septuaginta anni: ¬ªsi autem¬´ est ¬ªin potentatibus,¬´ scilicet quod homo uiuat in fortitudine corporis, ut plures sint ¬ªoctoginta anni, et amplius eorum,¬´ id est, si amplius uiuant, uita eorum est ¬ªlabor¬´ eis in corpore, ¬ªet dolor¬´ in mente. uel possumus per septuaginta et octoginta allegoriam intelligere, ut per septuaginta intelligamus uetus Testamentum, quod et de temporalibus loquebatur, et sola temporalia promittebat, sicut ibi legitur: Si uolueritis et audieritis me, bona terre comedetis. Per septem dies etiam uoluitur hec tota uita, in quibus utimur his temporalibus.  Per octoginta intelligamus Nouum Testamentum, in quo postpositis temporalibus, sola celestia docemur appetere, quia requiem eternam appetere docemur, que requies succedit finitis septem diebus huius uite, quam requiem iam accepit nostra natura in Christo in resurrectione, facta in octaua die cuius requiei signum erat, requies quam faciebant Iudei in septima die. Secundum hanc sententiam littera sic legatur: ¬ªAnni nostri sicut aranea meditabuntur,¬´ ut supra, sed tamen erunt dies, id est, illuminationes annorum nostrorum, et in ipsis diebus, id est, illuminationibus, erunt ¬ªseptuaginta anni¬´ a uita, acta secundum uetus Testamentum. Habet alia translatio, ¬ªseptuaginta annis,¬´ quod sic legitur:  ¬ªAnni nostri sicut aranea meditabuntur,¬´ sed dies annorum nostrorum, id est, illuminationes quas in annis nostris habemus, sunt in septuaginta annis. ¬ªIpsis¬´ non est relatiuum, sed demonstratiuum. Anni quidem acti secundum uetus Testamentum, non erant in potentatibus, quia nullus sub ueteri Testamento quantumcunque sanctus, qui tamen dicuntur homines Noui Testamenti, potuit peruenire ante mortem Christi ad octauum diem, id est, ad requiem significatam per requiem celebratam in septima die, et designatam per octauam diem. Si autem ¬ªin potentatibus¬´ sunt dies nostri, tunc sunt octoginta anni, id est, uita acta secundum Nouum Testamentum, que dicitur esse ¬ªin potentatibus,¬´ quia fideles Noui Testamenti post mortem statim in  requiem perducuntur. Et amplius eorum labor et dolor, id est, quidquid extra uetus et Nouum Testamentum agitur, labor et dolor est, quia si quis sine istis uiuit, labores et dolores in eternis miseriis consequetur.

¬ªQuoniam.¬´ Ideo Deus uitam abreuiauit et labores et dolores contulit, ¬ªquoniam superuenit mansuetudo,¬´ id est, misericordia Dei superuenit ire, et ipsam iram contemperauit, ut ira Dei iam non sit nobis ad damnationem, sed ad purgationem, ¬ªet¬´ per illam Dei mansuetudinem ¬ªcorripiemur¬´ a peccatis nostris.

¬ªQuis.¬´ Quandoquidem Deus iram suam mansuetam facit, non tamen ut nos non puniat, sed etiam ut nos corrigat, ergo ¬ªquis nouit potestatem,¬´ id est,  efficaciam ¬ªire tue,¬´ id est, quis considerat iram tuam esse datam ad correctionem? ¬ªet¬´ quis nouit ¬ªdinumerare iram tuam,¬´ seilicet ut ita consideret in uindicta tua esse prosperitates, sicut sunt aduersitates? Iram dico illatam ¬ªpre timore tuo,¬´ id est, ut homo te timeat.

¬ªDexteram.¬´ Pars tertia. Domine, sicut iram contulisti, ¬ªsic,¬´ Domine, ¬ªdexteram tuam,¬´ id est, Filium tuum, per quem liberationem facias humani generis, ¬ªfac notam,¬´ scilicet ut fide et dilectione recipiamus eum: ¬ªet¬´ fac nos ¬ªeruditos corde¬´ non in carnalibus, sed ¬ªin sapientia,¬´ scilicet ut in ipso Christo tuam dignitatem intelligamus. uel, ita dedisti iram, et sic, id est, per illam iram, fac notam dexteram tuam, id est, Filium  tuum, ut attendentes miserias nobis illatas pro peccatis, Christum nostrum liberatorem cognoscamus.

¬ªDexteram tuam notam fac,¬´ et per ipsam dexteram ¬ªconuertere¬´ ad nos, ¬ªDomine,¬´ conuersos ¬ªusquequo,¬´ id est, usque ad aliam partem conuersionis, scilicet ut peccata dimittas. Alia translatio habet, ¬ªaliquantulum,¬´ ¬ªet deprecabilis esto super seruos tuos.¬´

¬ªIam peto ut conuertaris, ut sis deprecabilis, quia iam, Domine, ¬ªrepleti sumus mane misericordia tua,¬´ spe per resurrectionem Christi, quam credimus futuram in mane per illuminationem uirtutum; et non tantum repleti sumus misericordia, sed etiam ¬ªexsultauimus,¬´ scilicet spe illius misericordie,  ¬ªet¬´ etiam ¬ªdelectati sumus¬´ inter multa mala huius uite: et hoc est, ¬ªin omnibus diebus nostris¬´ de quibus constat, qui nunquam aguntur sine miseria.

¬ªEt non tantum letati sumus inter mala, sed etiam ipsa mala faciunt nos letari, et hoc est, ¬ªletati sumus pro diebus, quibus nos humiliasti,¬´ et non tantum dico pro diebus, sed etiam pro ¬ªannis¬´ in ¬ªquibus¬´ multipliciores possunt esse miserie, quam in diebus, quibus annis ¬ªuidimus¬´ in ipsa experientia ¬ªmala,¬´ id est, multa aduersa nobis illata: considerantes enim hec mala nobis prodesse ad uitam eternam, spe illius uite in nobis magnam letitiam generant.

¬ªConuertere¬´ dico, et ¬ªrespice¬´ oculo misericordie  ¬ªin seruos tuos, et in opera tua,¬´ scilicet tum quia serui tui sunt, tum quia eos fecisti: ¬ªet dirige filios eorum¬´ in constantiam: filios, id est, imitatores.

Dico ¬ªrespice,¬´ ¬ªet¬´ sic ¬ªsit splendor Domini Dei nostri,¬´ id est, illuminatio Spiritus sancti ¬ªsuper nos.¬´ uel, splendor, id est, crux Christi, scilicet ut intelligamus uictoriam Christi factam in cruce, in qua diabolum potestate priuauit, et nobis uitam restituit: ¬ªet¬´ per illum splendorem ¬ªdirige opera manuum nostrarum,¬´ scilicet quecunque opera; et sit etiam splendor Dei ¬ªsuper nos,¬´ id est, in anima nostra, que est pars superior: ¬ªet¬´ per illum splendorem ¬ªdirige opus manuum nostrarum,¬´ scilicet caritatem, que est speciale opus. uel ita  sub una distinctione dicamus: Dirige opera manuum nostrarum super nos, id est, ut ipsa opera ducant nos ad maiorem altitudinem quam nos simus digni. uel, super nos, id est, pro supernis, non pro temporalibus, bene operemur.



IN PSALMUM XC. TITULUS. Laus cantici ipsi Dauid.

¬ªQui habitat.¬´ Psalmus iste canticum dicitur, quia rem nobis proponit, unde nobis maxime exsultandum est; ostendit etiam nobis quomodo Deus omnes fideles suos a quolibet genere tentationum eripiat, in quo ipse liberator laudabilis apparet omnibus: et ideo conuenienter dicitur ¬ªlaus cantici,¬´ quasi laudabile canticum, quod attribuitur  Dauid Prophete, qui loquitur. Materia est ereptio Dei, quam facit uniuerso iustorum corpori ab omni tentationum genere: et per oppositum, ipse tentationes a quibus iusti liberantur. Modus: In prima parte, ostenditur qualis sit ille qui a Deo liberatur, scilicet sperans omnino in Domino. Ostenditur in eadem parte qualis sit protectio Dei, et a quantis periculis, et quam infinitis fiat illa Dei protectio. In secunda parte, que incipit: ¬ªCadent a latere tuo,¬´ ostendit quod Christus malos, qui suos hic multis tentationibus persequuntur, tandem damnabit, et suos remunerabit. In tertia parte, que incipit: ¬ªQuoniam in me sperauit,¬´ inducit Propheta Deum promittentem membris Christi, et in hac uita  protectionem, et post hanc se daturum eternitatem. Intentio est nos instruere contra tentationes, scilicet ut putemus nunquam per nostras uires nos posse tentationibus resistere, sed semper ad Deum refugiamus, et ab ipso liberari exspectemus.

¬ªAc si ita diceret Propheta: uos iusti quicunque, non presumetis de uobis, sed uniuersam spem uestram proiicite in Domino, quoniam qui habitat,¬´ id est, perseuerat, ¬ªin adiutorio,¬´ id est, ut aliunde nullum putet sibi esse auxilium in quo bene habitandum est, quoniam ipse Altissimus est: et hoc est, ¬ªAltissimi¬´: qui ita habitat, ¬ªcommorabitur in protectione Dei,¬´ id est, assidue protegitur a Deo, Dei dico ¬ªceli¬´ in quo quod ualida et magna sit protectio eius denotatur. In hoc primo uersu, notatur  tota summa huius prime partis, quamuis breuiter continetur, ubi enim dicit, ¬ªqui habitat,¬´ ponit illum qui liberetur. Cum dicit in protectione Dei, ponit protectorem, et dat intellectum nobis eorum a quibus sit illa protectio, scilicet a tentationibus.

¬ªDicet.¬´ Ostendit qualis sit ille qui habitat in adiutorio, scilicet ille ¬ªdicet Domino: Susceptor meus es tu,¬´ quia ex uilitate peccati ad altitudinem iustitie me suscepisti, ad quam per meas uires nullo modo poteram peruenire, in quo positus, cum pericula imminerent, non confido in meis uiribus, sed tu es, Deus, ¬ªrefugium meum¬´ ad quem refugio, ut possim liberari ab omni instantia periculorum, et semper, quia ¬ªDeus meus est, sperabo in eum,¬´ quia nunquam de me in aliquo presumam, sed semper ad  eum in omni necessitate recurram.

Merito sperabo, ¬ªquoniam ipse liberabit me de laqueo¬´ id est, de malefactis ¬ªuenantium,¬´ id est demonum et malorum hominum, qui uenantur homines sicut uenatores feram, a quorum factis liberatum se dicit iustus iste, quia nullis factis illum possunt sibi conformare, ¬ªet¬´ etiam liberauit me ¬ªa uerbo aspero.¬´ uerbum asperum reputat iustus, uel quando contumeliis afficitur, uel quando blandis uerbis etiam ad decipiendum tentatur.

¬ªScapulis.¬´ Ostenso qualis sit ille qui liberandus est, ostendit qualis sit liberatio. Continuatio. Et conuertit se Propheta ad eum qui liberandus est: Tu dicis, ¬ªSperabo in eum,¬´ et ipse Deus ¬ªobumbrabit tibi,¬´ scilicet sic te proteget, ut estum non  sentias, ¬ªscapulis suis,¬´ id est, potentia et fortitudine sua, que per scapulas intelligitur, quia hec est fortior pars in alis auium: ¬ªet sub pennis eius¬´ id est, sub misericordia eius, uel preceptis eius Dei, quibus homines ad celum uolant, ¬ªsperabis.¬´

Et si periculum immineat, ¬ªscuto circumdabit te¬´ ne possint te inimici ledere, ¬ªueritas eius¬´ id est, ipse, ut per hoc uerax appareat. Nisi enim protegeret suos, falleret in promissis, et ecce ponit a quantis tentationibus liberet Deus hominem. Et quia circumdabit te, ideo ¬ªnon timebis a timore nocturno,¬´ o Christe, cum omnibus membris tuis, scilicet a leui et occulta tentatione.

Et etiam non timebis ¬ªa sagitta uolante in die,¬´  id est, a leui tentatione et manifesta, et etiam non timebis ¬ªa negotio perambulante in tenebris,¬´ id est, ab aliqua graui tentatione et occulta, qualis fuit Christo machinatio mortis, quam ei latenter parauerunt Iudei. Per negotium, accipimus quoscunque grauissimos actus ad alicuius seductionem, ut heretici grauiter laborant ut aliquem iustum decipiant. Quod dicit, ¬ªperambulante,¬´ habemus perseuerantiam in illis actibus; per hoc quod dicit, ¬ªin tenebris,¬´ habemus occultam tentationem. Et etiam non timebis ¬ªab incursu et demonio meridiano¬´ id est, ab incursu demonii meridiani, id est, non timebimus a grauissima persecutione manifesta, qualis esset persecutio, si aliquis nefandus episcopus predicaret et preciperet fornicationem uel simoniam,  sicut Guibertus demens. Per hoc quod dicit, ¬ªincursu,¬´ habemus uehementem, et impetuosam tentationem; per hoc quod dicit, a ¬ªdemonio¬´ illatam, habemus grauissimum et infatigabilem persecutorem; quod dicit, ¬ªmeridiano,¬´ habemus manifestum. Hieronymus in Origenem demonium meridianum appellat hereseos proteruitatem. Hic notauit quatuor genera tentationum: duas leues, unam occultam, per timorem nocturnum; aliam manifestam, per sagittam uolantem in die. Iterum duas graues: unam occultam, per negotium ambulans in tenebris. aliam manifestam, per incursum demonii meridiani.

¬ªCadent a latere.¬´ Pars secunda. Dico, tu, Christe, cum tuis non timebis ab aliquo timore nocturno, uel ab aliquo genere tentationum, sed potius damnabis  malos illos qui inferunt tentationes tibi et tuis; unde dicit: O Christe, ¬ªmille,¬´ id est, infiniti qui presumunt se futuros in latere tuo, et tecum iudicaturos; ¬ªcadent a latere tuo,¬´ id est, non reputabuntur cum illis qui consiliarii et iudices tecum erunt; ¬ªet decem millia¬´ id est, infiniti qui presumunt se ponendos in dexteris, id est, inter saluandos, cadent ¬ªa dexteris tuis,¬´ quia a sinistris ponentur. Mille dicit a latere cadere, et plures a dexteris, quia plures sunt illi qui presumunt se saluandos quam qui presumunt se cum Christo iudicaturos: illi cadent, ¬ªad te autem nullus¬´ talium aliquo modo ¬ªappropinquabit,¬´ sed potius precipitabuntur in infernum, cum dices eis: ¬ªDiscedite a me,  maledicti, in ignem eternum.¬´

Dico, ¬ªnon appropinquabit,¬´ ¬ªuerumtamen¬´ potius oppositum fiet: quia tu, Christe, ¬ªconsiderabis,¬´ omnia, scilicet peccata hominum, ¬ªoculis tuis,¬´ quos nec profundissima cogitatio latere potest: ¬ªet¬´ tunc ¬ªuidebis,¬´ id est, uideri facies et notam omnibus ¬ªretributionem,¬´ id est, iustam damnationem ¬ªpeccatorum.¬´

¬ªQuoniam.¬´ Bene dico, peccatores damnabit, quoniam me et alios iustos, et hoc dicit ¬ªquoniam tu es, Domine¬´ Christe ¬ªspes mea,¬´ in quo bene debeo sperare, quia tu ¬ªposuisti Altissimum,¬´ id est, Deum, ¬ªrefugium tuum,¬´ scilicet nullam securitatem posuisti tibi in homine, uel in aliqua  mundana re, sed in solo Deo, in quo solo securitas potest inueniri, quia ipse Altissimus est.

Et quia in Deo posuisti tibi refugium, ideo ¬ªnon accedet ad te malum,¬´ aliquod, scilicet peccatum: immunis enim Christus exstitit ab omni peccato, ¬ªet flagellum,¬´ id est, correctio uel punitio pro peccato, ¬ªnon appropinquabit tabernaculo tuo¬´ in quo ad tempus militasti Deo. Cum dicit Christum saluatum, quia Deum fecit sibi refugium, innuit saluationem aliorum iustorum, quia ipsi spem suam in Deo constituunt.

Ideo ¬ªnon accedet ad te malum, quoniam angelis suis mandauit de te,¬´ id est, mandatum fecit de te, Christe, ¬ªut¬´ ¬ªipsi custodiant te in omnibus uiis tuis,¬´ id est, in omnibus operibus tuis, iuxta  quod dicitur: ¬ªEt accesserunt angeli et ministrabant ei.¬´

¬ªIn manibus.¬´ Dico ¬ªangelis suis mandauit¬´ et ipsi angeli ¬ªportabunt te,¬´ id est, adiuuabunt te, ¬ªin manibus,¬´ id est, in operibus suis, ministrando et subseruiendo tibi: ideo portabunt ¬ªne forte¬´ tu ¬ªoffendas pedem tuum,¬´ id est, affectionem tuam, ¬ªad lapidem,¬´ id est, ad legem, que per lapidem significatur, quia scripta fuit in tabulis lapideis: offendisset Christus in lege si eam carnaliter implendam intellexisset. uel, angeli portabunt te in manibus, quemadmodum in ascensione.

Angeli subseruiunt tibi, et tu ¬ªambulabis super aspidem et basiliscum, et conculcabis leonem et draconem.¬´ Per hec quatuor diabolus intelligitur,  sed diuersis de causis. Per aspidem namque significatur diabolus, quia sicut aspis occulte mittit uenenum, ita diabolus occultas mittit tentationes, quibus interficiat animas fidelium; super quem Christus ambulauit, quia nulla occulta tentatione diaboli potuit impediri; per basiliscum, qui manifeste mittit uenenum, intelligitur diabolus, qui manifeste tentat fideles; super quem ambulauit Christus, quando ab ipso diabolo manifeste tentatus in morte, nullo modo ab ipsis tentationibus est superatus; per leonem diabolus intelligitur, secundum quod uiolenter agit, ueluti quod ausus fuit in Christum manum mittere, et eum morti dare; per draconem intelligitur diabolus, secundum hoc quod deuorat et incorporat sibi quoscunque potest: super quem ambulauit  Christus dum morte sua eius destruxit potentiam.

¬ªQuoniam.¬´ Pars tertia. Dico quia ¬ªangelis suis mandauit de te,¬´ ita dicens eis, ¬ªQuoniam in me sperauit,¬´ totus Christus, maxime tamen hic de membris eius agitur. ¬ªLiberabo eum,¬´ id est, membra ipsius Christi percutiantur telis inimici. ¬ªProtegam eum, quoniam cognouit nomen meum,¬´ scilicet non suam quesiuit gloriam, sed meam.

¬ªClamauit ad me, et ego exaudiam eum, cum ipso sum in tribulatione,¬´ id est, tunc ¬ªeripiam eum¬´ quod amplius nulla tribulatio circumdabit eum, que ereptio est in fine cuiusque fidelium; ¬ªet glorificabo eum,¬´ in membris suis.

 Ita scilicet glorificabo eum, quia ¬ªreplebo eum longitudine dierum,¬´ id est, eternitate. ¬ªOstendam¬´ Christo ¬ªilli¬´ in membris suis ¬ªsalutare meum,¬´ id est, saluatorem Christum, qui erit uera uita et refectio omnium.



IN PSALMUM XCI. TITULUS. Psalmus cantici in die sabbati.

¬ªBonum est confiteri Domino.¬´ Tractatus iste psalmus dicitur, quia monet nos bene operari, scilicet confiteri et psallere Domino: ¬ªPsalmus dico cantici,¬´ id est, magne exsultationis habite in die sabbati, id est, in consideratione eterne quietis, que significatur per sabbatum: quia in sabbato quieuit Deus ab omni opere quod patrauit: et illa Domini  requies fuit signum illius quietis quam habituri sunt fideles post labores huius uite. Precepit quoque Dominus in lege sabbato homines quiescere, in signum eiusdem quietis eterne: quam requiem, quia nostra natura in Christi resurrectione plene obtinuit, quasi iam rem significatam obtinentes, non feriamur in sabbato. Ostenditur quippe in hoc psalmo quoniam iusti, licet in hac uita laborent, tamen obtinebunt requiem sempiternam, de quo maxime est exsultandum unicuique fidelium. Materia est iustus laborans in hac uita, tandem assecuturus requiem eterne beatitudinis: et per oppositum iniustus, quiescens in hac uita, tandem laborabit in alia. Modus: In prima parte, monet bene operari, et in hac uita laborare, ut tandem exsultemus  in eterna beatitudine: et ideo dicitur ¬ªPsalmus cantici,¬´ id est, pendens ex cantico. In secunda parte, que incipit: ¬ªuir insipiens,¬´ ostenditur quod iniusti, qui in hac uita, ubi laborandum est, florent et requiescunt, in alia uita damnati laborabunt. In tertia parte, que incipit: ¬ªIustus ut palma florebit,¬´ ostendit requiem quam habebunt sancti post hanc uitam. Intentio est consolari contra labores huius uite, per quos ad eternitatem ducimur.

uox Prophete quasi ita diceret: uos, iusti, nolite desperare in laboribus huius uite, sed potius confitemini, et psallite, quia ¬ªbonum est confiteri Domino,¬´ utroque modo confessionis, scilicet et se de peccatis accusando, et Deum laudando; et post confessionem, bonum est ¬ªpsallere,¬´ id est, bene operari,  non ad gloriam hominis, sed ¬ªnomini tuo,¬´ id est, ad ampliandum nomen tuum, o ¬ªAltissime:¬´ et ideo nomen tuum merito est ampliandum.

Dico, bonum est confiteri et psallere, ¬ªad annuntiandum,¬´ id est, ut possint homines annuntiare aliis ¬ªmisericordiam tuam mane,¬´ id est, in prosperitate beneficiorum uestrorum, hoc est uirtutum, ut si habeant aliquas uirtutes, annuntient hoc non ex se, sed ex misericordia Dei esse: ¬ªet¬´ ad annuntiandum ¬ªueritatem tuam,¬´ id est, iustitiam tuam, ¬ªper noctem,¬´ id est, in aduersitate, id est, si habeant aduersitatem, cognoscant hoc esse ex iustitia Dei, qui iuste pro commissis suis puniat eos.

Ostendit quomodo debeamus psallere, scilicet ¬ªin  psalterio,¬´ id est spirituali operatione, ueluti in contemplatiua uita; ¬ªdecachordo,¬´ id est, complente decem precepta legis. Et bonum est psallere Domino ¬ªin cithara,¬´ id est, in mortificatione carnis, et hoc non cum tristitia, sed ¬ªcum exsultatione.¬´

Ideo dico bonum est confiteri et psallere, ¬ªquia¬´ o ¬ªDomine, delectasti me in factura tua,¬´ id est ¬ªin¬´ bonis ¬ªoperibus¬´ que tu creasti et fecisti in me: et deinceps ¬ªexsultabo¬´ in omnibus bonis que sunt ¬ªmanuum tuarum,¬´ id est, tue operationis, quia nullus bene agit, nisi te, non ipso operante.

Et quia non tantum in me bona facis, sed etiam in ipsis bonis operibus me delectari facis, ideo merito possum dicere quia ¬ªmagnificata sunt opera tua, Domine,¬´ et ¬ªquam¬´ sunt magnificata, ultra  quam possit exprimi, et ¬ªcogitationes tue,¬´ id est, dispositiones tue, que fiunt ex cogitatione et consilio, ueluti quod boni tribulantur, et mali florent, ¬ªsunt facte, nimis profunde,¬´ id est, inscrutabiles. Unde alibi dicitur: Iudicia Dei abyssus multa. 

¬ªuir insipiens.¬´ Pars secunda. Cogitationes Dei ita sunt profunde, sed tamen ¬ªuir insipiens,¬´ id est, qui sapiens est in seculo et caret uera sapientia, ¬ªnon cognoscet hec¬´ que dicturus sum, ¬ªet stultus,¬´ id est, ille qui nec in Deo, nec in seculo sapiens est, ¬ªnon intelliget hec.¬´

Scilicet, ¬ªcum exorti fuerint peccatores,¬´ qui dicuntur exoriri cum in magnas diuitias uel magnas ueniunt potentias, ¬ªsicut fenum,¬´ id est, comparabiles  feno, quod licet ad tempus floreat et pulchrum sit, tamen cito arescit: ¬ªet apparuerint,¬´ id est, insignes in suis potentiis, cognoscentur a multis ¬ªomnes qui operantur iniquitatem.¬´

Hec non intelligent, quod cum ita ¬ªfuerint exorti,¬´ ut, id est, qualiter ¬ªintereant in seculum seculi,¬´ id est, in eternum: ipsi peribunt, ¬ªtu autem, Domine,¬´ qui in mundo uisus es humilis, permanebis ¬ªAltissimus in eternum¬´.

Et uere interibunt, ¬ªquoniam,¬´ o ¬ªDomine, ecce inimici tui,¬´ id est, gentiles ¬ªperibunt;¬´ uel ideo geminatur, ut rem que quasi incredibilis uideatur, credibilem reddat. ¬ªPeribunt¬´ dico, ¬ªet¬´ hoc modo scilicet, ¬ªdispergentur omnes qui operantur iniquitatem;¬´ ad hoc quod dicit, ¬ªperibunt,¬´  ¬ªdispergentur,¬´ dicit cum a bonis separantur: Illi peribunt, ¬ªet cornu meum,¬´ id est, altitudo mea, que est ¬ªsicut unicornis,¬´ quia ad unum tendit, scilicet ad ipsum Deum; unde dicitur: Unam petii a Domino, ¬ªexaltabitur,¬´ recipiendo immortalitatem et impassibilitatem. ¬ªEt senectus mea,¬´ id est, mea nouissima, scilicet ea que sequuntur post hanc uitam, erit ¬ªin misericordia uberi,¬´ id est, in abundanti remuneratione: sicut econtrario senectus impiorum erit in malitia uberi. Dico ¬ªsenectus mea erit in misericordia uberi ¬ªet¬´ iam ¬ªoculus meus¬´ interior ¬ªdespexit inimicos meos,¬´ et cognoscens uitam illorum esse inutilem, et potentiam breuem, ¬ªet ab insurgentibus in me malignantibus,¬´ id est,  contra me, ¬ªaudiet auris mea¬´ hoc quod sequitur.

¬ªPlantati.¬´ Pars tertia. Scilicet ¬ªiustus florebit,¬´ in alia uita, ¬ªut palma.¬´ Bene palme iustum comparat, quia sicut truncus palme turpis est inferius, in superiori uero sunt elate, pulchre, florentes: sic iustus exterius propter tribulationes in hac uita, que inferior est, turpis et pannosus, et contritus per multas tribulationes, in alia uero uita florescet ¬ªet multiplicabitur¬´ ineffabili gloria eterne beatitudinis, ¬ªsicut cedrus Libani¬´ que altior crescit aliis cedris, et est imputribilis: sic iustus erit quando ditabitur altitudine et immortalitate. Et bene debent ibi multiplicari, quia hic sunt ¬ªplantati in domo Domini,¬´ id est, firmiter radicati in presenti  Ecclesia, et propter hoc ¬ªflorebunt in atriis domus Dei nostri,¬´ id est, in superna Hierusalem, que propter amplitudinem per atria designatur. uel in atrio domus Dei nostri, id est, in initio celestis habitationis, scilicet, in ipso iudicio florebunt.

Et ¬ªadhuc,¬´ id est, preter illas iustitias quas modo habent iusti, ¬ªmultiplicabuntur¬´ ipsi ¬ªin senecta uberi,¬´ id est, in nouissimis, ubi erit uber et copiosa misericordia Dei, ¬ªet¬´ interim ¬ªerunt bene patientes,¬´ non male, sicut faciunt hypocrite, ¬ªut annuntient,¬´ id est, digni sint annuntiare aliis: istud scilicet, quia Dominus Deus noster est rectus retribuendo merita cuiusque, et quia post retribuere merita, et non quantum exigerent merita ipsa, addit, ¬ªet non est iniquitas in eo,¬´ quia etiam  plus reddit unicuique quam promeruisset. uel ¬ªrectus¬´ est dum permittit suos tribulari, ut eos in alia uita remuneret, ¬ªet non est iniquitas in eo,¬´ in hoc quod permittit malos in hac uita florere, quos in alia eterna damnatione damnabit.



IN PSALMUM XCII. TITULUS. Laus cantici Dauid, in die ante sabbatum, quando fundata est terra, uel inhabitata.

¬ªDominus regnauit, decorem.¬´ Ad litteram Terra fundata fuit in sexta feria, non quod ipsa tunc formaretur, sed quia in sexta feria factus est homo, quo facto, terra fundata est, id est, stabilis et possessa: que inanis esset et superuacue fundata, nisi haberet hominem possessorem. uel in sexta feria  inhabitata est ab homine quando factus fuit homo, non quod de hac litterali fundatione agamus, sed de designata per istam, scilicet de recreatione hominis, facta per sanguinem Christi in sexta etate, scilicet in tempore gratie, que sexta etas per sextam feriam designatur: sicut post sextam feriam sabbatum sequitur, ita post sextam etatem uera requies sequitur. Titulus sic exponitur: Tractatus iste laus cantici dicitur, id est, laudabile canticum. Canticum dicitur, quia rem proponit exsultabilem, scilicet, fundationem Ecclesie et alias Christi potentias multas, in quibus ipse Christus laudabilis patet; unde dicitur ¬ªlaus cantici¬´ attributa Dauid Prophete, qui hic loquitur: ¬ªCantici dico habiti in die  ante sabbatum,¬´ id est, in consideratione diei primi sexte etatis: que dies ideo dicitur, quia in ea ueram illuminationem recipimus; que etas est ante sabbatum, id est, ante requiem eternam, ¬ªquando,¬´ id est, qua die, scilicet, in tempore gratie, fundata est terra, id est, reparatus est homo, per quem fundata, et stabilis facta est terra, quod inanis esset, nisi homo repararetur, quia cum omnia ad Dei laudem facta sint, a nulla creatura terrena, nisi homo uiueret, laudaretur. Materia est Christus, fundator Ecclesie, de qua agit per multas commendationes, utens demonstratiuo genere. Preuidens Propheta Christum esse uenturum in humilitate, et propter hoc contemnendum esse a Iudeis, multipliciter commendat eum, ut, cum uenerit, non ei derogemus, sed  honorem debitum persoluamus: et hec est intentio, ut non propter humilitatem Christum contemnamus, sed eum Deum redemptorem credamus.

Ac si ita diceret Propheta: uos quicunque uidentes Christum in humilitate, nolite despicere: quia ipse qui humilis ueniet, ipse idem ¬ªDominus regnauit,¬´ id est, per mortem suam mortis imperium, et fortem armatum, id est, diabolum, superauit. Et postquam eum regem determinauit, de quo ageret, commendat eum, dicens: Ille qui sic regnauit, ¬ªindutus est decorem,¬´ id est, habuit sibi unitam Deitatem; et hec commendatio est prima pars psalmi. Et ipse idem Dominus ¬ªindutus est fortitudinem,¬´ id est, potentiam, quia ipse semper et potenter sustinuit, et hec est alia pars; ¬ªet¬´ per hoc quod talis fuit, ¬ªprecinxit se,¬´  id est, preparauit se ad constitutionem Ecclesie. Dictum est ad similitudinem operarii, qui precinctus expeditior est ad operandum.

Et ostendit in effectu quod precinxit se. uere precinxit, ¬ªetenim firmauit¬´ in fide ¬ªorbem terre,¬´ id est, Ecclesiam, collectam de toto circuitu terre; ¬ªqui¬´ orbis est ita firmus, quod ¬ªnon commouebitur¬´ aliqua tentatione; et hec commendatio est aliqua pars psalmi.

Et ¬ªex tunc,¬´ id est, ex quo firmasti orbem terre, est ipsa Ecclesia ¬ªparata sedes tua¬´ in qua tu sedes et quiescis; sedes dico per ipsam fundationem tibi paratam, et ne per hoc temporalis esse intelligeretur, ostendit eternum, cum dicit, ¬ªtu es a seculo,¬´ id est, ab eterno, non in seculo  factus, sed factor seculi. uel ita sedes tua est parata, et ex tunc a seculo etiam tu es.

Et hec est commendatio. Alia pars. Sed licet sic fundata esset Ecclesia, tamen ¬ªflumina,¬´ id est, potentes huius seculi, ¬ªeleuauerunt¬´ o ¬ªDomine, eleuauerunt flumina uocem suam,¬´ id est, comminationem suam contra illam sanctam Ecclesiam tuam, et contradictionem suam. Quod bis dicit ¬ªeleuauerunt,¬´ notat perseuerantiam ipsorum potentium contra Ecclesiam.

¬ªEleuauerunt¬´ etiam ipsa ¬ªflumina fluctus suos,¬´ id est, persecutiones suas et turbationes suas contra Ecclesiam. Flumina dico concitata ¬ªa uocibus,¬´ id est, ab admonitionibus ¬ªaquarum multarum,¬´ id  est, populorum multorum. Concitant enim sepe minores fortiores ad persecutionem Ecclesie.

Et non tantum flumina eleuauerunt fluctus contra Ecclesiam, sed etiam sunt facte ¬ªelationes maris,¬´ id est, uniuersi populi, ¬ªmirabiles,¬´ id est, infinite, intolerabiles, et ¬ªin¬´ omnibus istis eleuationibus ¬ªaltis¬´ est ¬ªmirabilis Dominus¬´ sedando huiusmodi eleuationes, uel quia non permittit fidelem suum aliqua huiusmodi tentatione deuinci. Et in his tribus uersibus, qui continent uictoriam Christi, est quinta pars psalmi.

¬ªTestimonia tua,¬´ id est, prophetie et scripture alie, ¬ªsunt facta nimis credibilia,¬´ id est, multum, dum quidquid in eis promissum fuit, te ueniente impletum est, et hec commendatio est sexta pars  psalmi. Et etiam, o Domine ¬ªdomum tuam,¬´ id est, Ecclesiam presentem, in qua tu habitas, ¬ªdecet sanctitudo,¬´ id est, ipsius domus est ei decens ornamentum, sicut dicitur: Regiam domum decent pallia; et hoc ¬ªlongitudine dierum,¬´ id est, in eternum: et hec commendatio est septima pars psalmi.



IN PSALMUM XCIII. TITULUS. Psalmus Dauid quarta sabbat.

¬ªDeus ultionum Dominus.¬´ Psalmus iste conuenit Dauid Prophete, qui hic loquitur, habitus de rebus significatis per res factas in quarta sabbati. In quarta, enim fecit Deus luminaria, per que significantur sancti uiri lucentes in Ecclesia, de quibus  in hoc psalmo agitur. Et sunt quedam tenebre in hoc mundo, ueluti quod homines non putant Deum non curare hec terrena, cum uideant a superbis uiduas, pupillos, et alios homines Dei, quorum ipse Dominus in lege preceperat misereri, multis modis uexari: que tamen tenebre non obtenebrant, neque obscurant luminaria sancte Ecclesie, quia boni nunquam inducuntur in hunc errorem, quod Deum putent non disponere terrena, sed mala hec patienter sustinent, securi de remuneratione; et semper lucent inter malos, prebentes exempla bone operationis, iuxta quod dicitur: In medio nationis praue et peruerse, inter quos lucetis, sicut luminaria in mundo. Materia sunt sancti, lucentes splendore uirtutum inter mala huius uite: et per oppositum,  superbi illi qui, persequentes pauperes Dei, et tamen multiplici prosperitate florentes, causa sunt quare aliqui ducantur in errorem, et putent Deum non curare hec terrena. In prima parte, increpat superbos illos, et comminatur eis eternum interitum. In secunda parte, que incipit: ¬ªIntelligite, insipientes in populo,¬´ admonet erroneos, qui putant Deum hec mundana non curare, ut intelligant, et iusta dispositione hec omnia ordinari cognoscant, minatur etiam eis quod quandoque arguantur, bonos uero ostendit a Deo nunquam derelinqui. In tertia parte, que incipit: ¬ªQuis consurget mihi,¬´ demonstrat quod hic Deus suos adiuuat, et tandem digne remunerabit, et malis reddet secundum iniquitates  ipsorum. Intentio est nos remouere ab illo errore, ne putemus Deum non curare.

Ac si ita diceret Propheta: Nolite putare Deum hec mundana despicere et non disponere, quoniam ¬ªDeus ultionum Dominus¬´ est; et ideo si eum non ordinare dicatis, puniet uos, quia ipse dominatur ultioni, per quod Christus intelligitur, cui omne iudicium datum est, et ipse idem ¬ªDeus ultionum libere egit,¬´ ueluti cum uendentes de templo eiecit, et cum in omni tempore sue militie immunem se a peccato custodiuit.

Et tu, Christe, qui es Deus ultionum, qui humilem te ostendisti, ¬ªexaltare,¬´ per resurrectionem, ¬ªqui iudicas terram,¬´ id est, uniuersos de tota terra, et ¬ªredde retributionem superbis.¬´

 Et quandoquidem superbe agunt, ¬ªusquequo, Domine, peccatores, usquequo peccatores gloriabuntur?¬´ id est, permittis eos de malitia sua gloriari. Contra ipsam naturam uidetur esse, quod et mala faciunt, et inde gloriantur; naturale enim est de malis compungi. Quod ingeminat, ¬ªusquequo peccatores,¬´ notat assiduitatem malitie ipsorum.

Bene dico eos peccatores, quia ipse peccatores ¬ªeffabuntur¬´ in manifesto, ¬ªet loquentur¬´ inter familiares ¬ªiniquitatem,¬´ sed ¬ªloquentur omnes qui operantur iniustitiam.¬´

Supponit quam iniustitiam, dicens, ¬ªpopulum tuum, Domine, humiliauerunt¬´ contumeliis, ¬ªet hereditatem tuam uexauerunt.¬´

¬ªuiduam et aduenam interfecerunt, et pupillos  occiderunt.¬´ Quorum omnium in lege Dominus preceperat misereri; uel uiduam et aduenam interfecerunt, et pupillum, possumus accipere allegorice.

Et cum hec facerent, ¬ªdixerunt: Non uidebit Dominus,¬´ id est, Dominus eorum non attendet; et si etiam uiderit, ¬ªnon intelliget,¬´ id est, non curabit ¬ªDeus Iacob¬´ de istis pannosis, id est, fidelibus, non quod ipsi impii uocent eum Deum, sed hoc dicit Propheta ex se.

¬ªIntelligite.¬´ Pars secunda. Continuatio. Ipsi dicunt: ¬ªDominus non uidebit,¬´ et hoc est, o uos ¬ªinsipientes in populo,¬´ id est, uos qui docetis populum sapientiam mundi, et tamen caretis uera sapientia, qui uidentes superbos florere et populum Dei affligere, putatis Deum ¬ªhec¬´ mundana non disponere  ¬ªintelligite et¬´ uos, ¬ªstulti,¬´ qui, neque in mundo sapientes estis, neque Deum iudicem futurum attenditis, ¬ªaliquando,¬´ scilicet uisis miraculis, saltem ¬ªsapite¬´ Deum hec omnia disponere.

Bene debetis sapere Deum hec omnia disponere, nam dicite modo: ¬ªQui plantauit aurem,¬´ id est qui dedit homini facultatem audiendi, ¬ªnon,¬´ id est nonne, ¬ªaudiet?¬´ Audiet utique, id est, intelliget. ¬ªAut qui finxit oculum,¬´ id est, qui ministrauit uisum, ¬ªnon considerat¬´ interiorem, sed exteriorem oculum? Faciet utique.

Et ille ¬ªqui corripit gentes¬´ flagellis suis, ¬ªnonne arguet¬´ impios de peccatis suis? Faciet utique. Et  ¬ªqui docet hominem scientiam,¬´ id est fidelibus suis dat ueram cognitionem, nonne malos arguet? uel, qui corripit gentes, id est, populum suum, si non parcit filiis ad correctionem, nonne grauissime arguet malos? Et ille qui docet hominem scientiam, nunquid ignorabit peccata nostra? uos putatis eum ignorare peccata, sed certe ¬ªDominus scit¬´ etiam minutissimas ¬ªcogitationes hominum,¬´ et hoc scit, ¬ªquoniam uane sunt.¬´

Cogitationes uestre uane sunt, sed certe, o ¬ªDomine, beatus¬´ est ille ¬ªhomo, quem tu erudieris¬´ uirga tua, sicut pius magister discipulum, ¬ªet eum¬´ quem tu ¬ªdocueris de lege tua,¬´ beatum dico, dando ei intellectum diuine Scripture.

Ad hoc dico ¬ªdocueris,¬´ ¬ªut mitiges ei,¬´ id est,  ut mitigationem et patientiam ei facias, quia aliter non ualebit scientia Scripturarum, nisi in eis addiscat esse patiens, ei dico presso ¬ªa diebus malis,¬´ id est, a tribulationibus que in istis diebus inferuntur; ¬ªmitiges¬´ dico, ¬ªdonec fodiatur peccatori fouea;¬´ ad litteram, scilicet quousque mortuus sepeliatur. Quandiu enim uiuit, non cessat mala inferre. uel, fodiatur peccatori fouea, id est, donec consumatur nequitia eius: in quam sepe incidit foueam, quia per suam nequitiam, per quam mala infert aliis, seipsum illaqueat.

uere beatus quem tu erudieris, ¬ªquia Dominus a se non repellet plebem suam,¬´ sed potius in angelorum societatem recipiet: ¬ªetiam in hac uita hereditatem suam non derelinquet,¬´ quoniam semper ei  pro sua necessitate in tribulationibus assistat.

¬ªNon derelinquet¬´ dico, ¬ªquoadusque iustitia¬´ suorum, que in hac uita fuit conculcata, ¬ªconuertatur in iudicium, id est, quousque ipsi iudicent alios. Et, ne paucos intelligeremus eos quorum iustitia conuertetur in iudicium, dicit, ¬ªet qui iuxta illam,¬´ id est, qui sunt participes iustitie. Alia translatio habet, ¬ªqui tenet illam,¬´ ¬ªomnes¬´ scilicet ¬ªqui sunt recti corde.

¬ªQuis consurget.¬´ Pars tertia. Continuatio. Dico quod Dominus plebem suam non derelinquet. Quis ergo erit meus defensor, et meus adiutor? Nullus equidem, nisi Deus; et hoc est: ¬ªQuis consurget mihi aduersus malignantes,¬´ id est, ad meum opus, ut me defendat a malis? ¬ªaut quis stabit mecum¬´  adiuuando perseuerantem in certamine ¬ªaduersus operantes iniquitatem?¬´ scilicet qui mihi conferunt mala, ut me faciant patienter sustinere persecutiones eorum.

Dico ¬ªquis stabit mecum,¬´ et tamen de uiribus meis non presumo, sed in Domino confido, nam ¬ªnisi quia Dominus adiuuit me, paulo minus,¬´ id est, parum abfuit, quin ¬ªhabitasset anima mea in inferno,¬´ id est, in profunditate uitiorum, scilicet putassem quod Deus non curaret animam meam.

Dico, nisi Dominus adiuuisset, anima mea in inferno habitasset, sed cur te Dominus adiuuit? quia ¬ªsi dicebam¬´ per confessionem accusando me de peccatis, ¬ªmotus est pes meus,¬´ id est affectio mea a  uia uera ad aliquod illicitum, ibi etiam, o ¬ªDomine, misericordia tua adiuuabat me¬´ retrahendo a peccato, et me in bono opere confirmando. In hoc itaque magna consolatio nobis est, quia non tantum Deus fideles suos dum persistunt in uirtute corroborat, sed etiam in lapsu uisitat et confortat.

Dico, misericordia adiuuit me, quia ¬ªsecundum multitudinem dolorum meorum,¬´ id est peccatorum, de quibus doleo, ¬ªconsolationes tue¬´ existentes ¬ªin corde meo, letificauerunt animam meam.¬´

Me letificabis, sed malos non, et hoc est, ¬ªnunquid adheret tibi sedes iniquitatis?¬´ id est mali, quos hic conuenienti nomine nominat. Tibi dico ¬ªqui fingis laborem in precepto,¬´ id est, qui precipis laborare in bonis operibus illos qui debent tibi  adherere; uel ¬ªqui fingis laborem in precepto, ut tuum preceptum impleatur.

Ideo non adheret tibi sedes iniquitatis, id est, ipsi mali, quia ipsi ¬ªcaptabunt in animam iusti,¬´ id est, frequenter uolent seducere et sibi conformare ¬ªanimam iusti:¬´ id est, si non possunt decipere, ¬ªcondemnabunt sanguinem,¬´ licet ¬ªinnocentem.¬´

Ipsi captant animam iusti, effundunt sanguinem, ¬ªet¬´ hec omnia ¬ªfactus est mihi Dominus in refugium¬´ ne cedam tribulationibus, ¬ªet¬´ ipse ¬ªDeus meus¬´ est factus ¬ªin adiutorium spei mee,¬´ id est, iuuat me ab bene operandum, ut tamen requiem quam obtineo spe misericordie, obtineam rerum ueritate.

Mihi factus est refugium, ¬ªet illis¬´ qui effundunt  sanguinem iustorum, ¬ªreddet Dominus iniquitatem ipsorum,¬´ id est, prout gesserunt, retribuet eis. Dicet aliquis: Non reddet eis mala, quia iniquitas eorum profuit sanctis; respondet: Non reddet secundum hoc quod profuit iniquitas eorum, sed secundum malam intentionem ipsorum, et hoc est quod dicit: ¬ªet in malitia eorum,¬´ id est, malam intentionem ipsorum, ¬ªdisperdet eos, disperdet illos Dominus Deus noster;¬´ bis dicendo ¬ªdisperdet,¬´ certos nos de eorum perditione constituit.



IN PSALMUM XCIu. TITULUS. Laus cantici ipse Dauid.

¬ªuenite, exsultemus Domino.¬´ Psalmus iste canticum dicitur, quia proponit nobis magnam exsultationem,  scilicet tempus gratie, in quo in terram promissionis, uidelicet in requiem eternam, intratur. Dicitur ¬ªlaus,¬´ quia laudabilis ille ostenditur, per quem aditus intrandi in requiem nobis preparatur: que laus cantici, id est, laudabile canticum, conuenit Dauid Prophete, qui hic loquitur. Materia est ipse Christi aduentus, quo nobis eterna requies acquiritur. Modus: In prima parte, admonet Propheta secundum se Iudeos specialiter, quasi unus de illis eis compatiens, ut Christum saluatorem suum uenerentur et adorent, ponendo multas causas quare eum recipere debeant. In secunda parte, que incipit: ¬ªNolite obdurare corda uestra,¬´ inducit Propheta ipsum Deum commonentem ne indurarent  corda sua sicut patres eorum, sed potius cognoscant Christum uisitatorem suum. Intentio sua est remouere Iudeos a duritia sua, et ne sibi reddant Deum iratum sicut fecerunt patres eorum.

Ac si ita commoneret eos Propheta: uos nolite esse increduli sicut fuerunt patres uestri, sed ¬ªuenite¬´ per Christum ad fidem, et ¬ªexsultemus,¬´ id est, cum exsultatione seruiamus huic ¬ªDomino¬´ et etiam ¬ªiubilemus Deo,¬´ id est, quia ipse est Deus ¬ªsalutari nostro,¬´ ipsi Christo, qui nos saluat et redimit de manu diaboli: et ideo bene debemus iubilare ei.

¬ªIubilemus¬´ dico, et etiam ¬ªpreoccupemus faciem eius,¬´ aliquando uenturi iudicis, ¬ªin confessione,¬´ scilicet prius confiteamur ei peccata nostra  quam ipse ad iudicium ueniat; ¬ªet in psalmis iubilemus ei,¬´ id est, iucunditatem quam mente concipimus, bonis operationibus iudicemus.

Ideo debemus ei iubilare et exsultare ¬ªquia¬´ ipse est ¬ªDeus¬´ noster, id est, creator omnium: ipse est etiam ¬ªmagnus,¬´ id est, omnipotens ¬ªDominus,¬´ quia omnibus dominatur: ¬ªet rex magnus super omnes deos¬´ gentium, uel angelorum.

Et alia causa est quare debemus iubilare ei, ¬ªquia in manu,¬´ id est, in potestate ¬ªeius sunt omnes fines terre,¬´ id est, homines totius orbis: ¬ªet¬´ ipsius sunt ¬ªaltitudines,¬´ id est, exaltationes, potentie, dignitates, ¬ªmontium,¬´ id est, potentium huius uite. Nullus enim potest eleuari in hoc seculo, nisi eo permittente.

 Alia est causa, ¬ªquoniam ipsius est mare, et ipse fecit illud, et siccam manus eius fundauerunt,¬´ ad litteram: uel allegorice, per mare possumus accipere amaricantes huius uite qui Dei sunt et qui Dei permissione seuiunt, et ipse fecit illud, id est, ordinauit ipsorum malitiam; unde dicitur: Faciens pacem, et creans malum : et ¬ªsiccam,¬´ id est, illos qui sunt sicci a fluctibus huius mundi et sitientes imbrem iustitie; unde alibi: Anima mea sicut terra sine aqua tibi .

Et quia tam potens est, ergo uos Iudei, qui a Deo recessistis in regionem longinquam dissimilitudinis, ¬ªuenite¬´ passibus fidei, ¬ªadoremus,¬´ id est, singulari ueneratione Christum colamus, id est, eum summum bonum reputemus, ¬ªet procidamus,¬´ id  est, humiliemur in concupiscentiis nostris, nos ipsos puluerem et cinerem reputemus, ¬ªet ploremus¬´ pro peccatis nostris, non ad conspectum hominum, sicut hypocrite, sed ¬ªante Dominum;¬´ et hoc debemus, quoniam ipse est ille ¬ªqui fecit nos;¬´ ideo etiam ¬ªquia ipse est Deus noster¬´ factus per carnem assumptam: quasi ideo hoc debemus, quia et creator et recreator noster est.

Et ideo debemus, quia ¬ªnos¬´ sumus ¬ªpopulus pascue eius,¬´ quia nos reficit spiritualibus donis, et etiam corpore suo et sanguine; ¬ªet¬´ etiam sumus ¬ªoues,¬´ id est, simplices et innocentes, quod est ¬ªmanus eius,¬´ id est, operatio ipsius, quia solius Dei opere innocentes possumus esse.

 Dico quia estis populus et oues, hac conditione, ¬ªsi audieritis uocem eius¬´ qui prius locutus patribus in prophetis, ¬ªhodie,¬´ id est in hoc tempore gratie, quando nobis loquitur per proprium Filium. Unde Apostolus: ¬ªQuandiu hodie nominatur inter uos?¬´ Dico et uocem eius audieritis, tunc scilicet ¬ªnolite obdurare corda uestra.¬´ uel ita: Quandoquidem uos estis populus pascue et oues manus eius, ergo ¬ªsi uocem eius audieritis, hodie¬´ ut supra, ¬ªnolite obdurare corda uestra.¬´

Pars secunda. ¬ªNolite obdurare,¬´ sicut obdurauerunt, patres uestri, et hoc est, ¬ªsicut in irritatione secundum diem tentationis¬´ facte ¬ªin deserto,¬´ id est nolite sequi diem tentationis, ut Deum in deserto, ¬ªubi tentauerunt me patres uestri,¬´ cordibus dubitantes  de potentia mea, et tunc probauerunt me esse Deum, et quia ¬ªprobauerunt et uiderunt,¬´ audierunt ¬ªopera mea,¬´ id est, manna plui illis, et alia multa signa feci eis.

Et quia sic me tentauerunt, ergo ¬ªfui offensus generationi illi quadraginta annis:¬´ tot enim annis morati sunt in deserto; ¬ªet dixi¬´ eis per Moysen et alios electos meos: ¬ªSemper isti¬´ homines ¬ªerrant¬´ et non inscii, sed ¬ªcorde,¬´ quia in conscientiis suis errasse se intelligunt.

Et licet dixissem eis ita, ¬ªisti¬´ tamen ¬ªnon cognouerunt uias meas,¬´ id est, non approbauerunt precepta mea; et ideo ¬ªsi introibunt in requiem meam,¬´ id est eternam patriam significatam per terram promissionis, non erit ibi aliquis bonus,  ¬ªut¬´ ego ¬ªiuraui in ira mea,¬´ scilicet, eos non introituros in requiem meam. Figura aposiopesis, id est, defectio orationis.



IN PSALMUM XCu. TITULUS: Psalmus Dauid quando domus edificabatur post captiuitatem.

¬ªCantate Domino.¬´ Psalmus iste conuenit Dauid prophete qui hic loquitur, respicienti eum statum, scilicet ad tempus gratie; quando edificata est domus, id est Ecclesia, post captiuitatem diaboli, a quo propter peccatum captiuum tenebatur genus humanum. Tangit historiam quando, post captiuitatem Babylonie, templum Salomonis reedificatum est, non tantum de historia, sed de significato intelligimus  Prophetam egisse. In hoc psalmo, est materia primus et secundus Christi aduentus. Modus: in prima parte monet quascunque gentes, non tantum Iudeos, sicut in precedenti psalmo fecit: ¬ªCantate huic Domino, qui uenit ad nos¬´ respectu primi aduentus. In secunda parte, que incipit: ¬ªAfferte Domino, patrie gentium;¬´ monet non tantum cantare, sed etiam afferre, et bene operari ad gloriam huius Domini, et hoc respectu secundi aduentus. Intentio est in istis admonitionibus, scilicet ut cantemus et bene operemur ad gloriam istius Domini.

Ac si ita diceret Propheta: Nolite cantare Domino canticum uetus, ut laudetis eum pro solis bonis temporalibus, sed potius ¬ªcantate Domino canticum  nouum,¬´ id est, laudate eum amore iustitie, scilicet quia per Filium suum nobis iustitiam contulit; nec dico solis Iudeis, sed ¬ªcantate, omnis terra,¬´ tam gentiles quam Iudei, cantate ¬ªDomino.¬´

Tertio ponens ¬ªcantate Domino¬´ Trinitatem indicat. ¬ªEt benedicite nomini eius.¬´ Solum enim nomen Dei habemus, nondum etiam rem: quod nomen multum ualet, non quia prolatum, sed quia creditum. Ille benedicit nomen Domini, qui bene uiuendo dat aliis exemplum bene uiuendi, sicut econtrario ille dicitur maledicere nomen Domini, ex quo alii trahunt sibi exemplum male uiuendi. Dico, ¬ªcantate, et benedicite,¬´ et ¬ªannuntiate salutare eius,¬´ ipsum Filium Dei, per quem genus humanum saluatur, et in domum Dei reedificatur, et hoc ¬ªde die  in diem,¬´ id est, assidue, uel de die, id est, de ueteri Testamento, in quo aliqua fuit illuminatio, eundo in diem, id est in Nouum Testamentum; annuntiate salutare eius, scilicet comprobate Christum regem esse et saluatorem omnium, per auctoritatem ueteris et Noui Testamenti.

Ostendit quid debeant de illo salutari annuntiare, et inter quos, cum dicit: ¬ªAnnuntiate gloriam eius¬´ salutaris, id est, ipsum Christum gloriosum predicate, quia Dei Filius fuit, et hoc ¬ªinter gentes,¬´ nec dico paucas gentes, sed ¬ªin omnibus populis mirabilia eius,¬´ partum uirginis, qui mortuos suscitauit.

Et bene debetis ei cantare ¬ªquoniam¬´ ipse est ¬ªmagnus¬´ secundum potentiam, ¬ªet Dominus¬´  omnium, ¬ªet laudabilis,¬´ secundum misericordiam: et hoc ¬ªnimis,¬´ quia nullus potest perscrutari quanta sit potentia uel misericordia eius. ¬ªTerribilis est¬´ etiam timore futuri iudicii ¬ªsuper omnes deos¬´ quos gentes putant, et etiam super omnes creaturas angelicas deificatas.

uere ipse est Deus terribilis super deos gentium, ¬ªquoniam omnes dii gentium demonia¬´ sunt; iste ¬ªautem Dominus¬´ de quo loquitur, ¬ªcelos fecit¬´ materiales, uel quoscunque altissimos uiros.

Item propter hoc debetis cantare ei, quia hanc utilitatem inde habetis, confessionem et pulchritudinem, et tandem magnificentiam. Hoc dicit: ¬ªIn conspectu eius,¬´ id est cum ipse aliquem oculo misericordie respicit. Inde procedit ¬ªconfessio,¬´  quia confitetur ille peccata, et deinde ¬ªpulchritudo,¬´ id est, ornatus in multis uirtutibus, et tandem ¬ªin sanctificatione eius,¬´ id est in sancta habitatione, scilicet celestis Hierusalem. Unde alia translatio dicit: ¬ªin sanctuario eius, sanctimonia,¬´ id est, omnis puritas. Tunc enim neque ira, neque talis motio aliqua erit in sanctis Dei, sed puritas et uera caritas regnabit; et in sanctificatione eius erit ¬ªmagnificentia,¬´ quia tunc erunt immortales, et impassibiles, et socii angelorum.

¬ªAfferte.¬´ Pars secunda. Quandoquidem tanta est utilitas in conspectu eius, ergo uos ¬ªpatrie gentium,¬´ id est uos gentes de quacunque patria, ¬ªafferte Domino gloriam,¬´ id est gloriosum  ostendite eum bonis operibus uestris, ¬ªet honorem,¬´ id est gratiarum actionem de collatis beneficiis; ¬ªafferte¬´ et ¬ªgloriam nomini eius,¬´ ampliando quidem nomen et famam eius, id est, ipsi Domino gloriam conferamus. Ter ponens: ¬ªAfferte,¬´ significat Trinitatem.

Hoc modo afferte Domino gloriam, scilicet ¬ªhostias,¬´ id est facite uos ipsos hostias dantes passioni ad honorem Dei, ¬ªet¬´ sic ¬ªintroite in atria eius,¬´ id est, in collegia sanctorum, qui dicuntur atria, quia Deus in eis habitat; et ¬ªadorate Dominum in atrio sancto eius,¬´ id est in celesti habitatione.

Ego dico, ¬ªadorate,¬´ et utinam ¬ªuniuersa terra commoueatur¬´ ad penitentiam ¬ªa facie eius,¬´ id est  ad cognitionem ipsius, et uos commoti ¬ªdicite in gentibus,¬´ id est, ad gentes commouendas; et dat eis materiam quid dicant, hoc scilicet, ¬ªquia Dominus regnauit¬´ a ligno; ita dicit alia translatio: et hic habemus auctoritatem a Propheta passionis Christi.

Probat per effectum quod regnauit Dominus, dicens, ¬ªetenim correxit,¬´ id est, corrigendo de peccatis ad iustitie opera direxit, ¬ªorbem terre, qui non commouebitur¬´ a fide, aliqua tribulatione, quod ait Apostolus: Neque mors, neque uita poterunt nos separare a caritate Christi. Dicite etiam ad commouendam terram, quia iste Dominus ¬ªiudicabit,¬´ ueniens secundo, ¬ªpopulos in equitate,¬´ id est unicuique reddens pro merito.

 Et ideo ¬ªletentur celi,¬´ id est altiores sancti, ¬ªet exsultet terra,¬´ id est, humiliores sancti; ¬ªcommoueatur mare,¬´ id est amaricantes in hac uita pre timore futuri iudicii; ¬ªet plenitudo eius,¬´ id est singula uita, id est homines pro singulis uitiis moueantur ad compunctionem, et quanto magis necesse est ut commoueantur, dico ¬ªletentur;¬´ et ita erit, quia ¬ªcampi,¬´ id est humiles et fructificantes, ¬ªgaudebunt¬´ de puritate sue conscientie; ¬ªet omnia que in eis sunt,¬´ id est omnes sensus eorum, quia secundum omnes sensus et omnes uirtutes, gaudebunt hic spe future saluationis.

Et tunc, id est cum ipse iudicabit, ¬ªexsultabunt omnia ligna siluarum,¬´ id est gentes, que prius erant siluestres et inculte, ¬ªa facie Domini,¬´ id est  propter presentiam qua fruentur: ¬ªquia uenit,¬´ nec dico de primo aduentu, sed ¬ªquia uenit iudicare terram.

Et ipse ¬ªiudicabit orbem terre,¬´ id est homines collectos de toto circuitu terre, ¬ªin equitate,¬´ id est singulis reddens pro meritis; ¬ªet populos¬´ quoscunque ¬ªin ueritate sua,¬´ id est secundum hoc quod unusquisque eorum ueritatem sibi commissam dispensauit. uel orbem possumus accipere ad litteram, quem iudicabit Dominus, quia ueniens ad iudicium, igne purgabit sordes elementorum, quas ex hominum iniquitatibus contraxerunt.



IN PSALMUM XCuI. TITULUS: Psalmus ipsi Dauid, quando ei restituta est terra eius.

¬ªDominus regnauit, exsultet terra.¬´ Psalmus iste conuenit Dauid, id est, Christo, non quod Christus hic loquatur, sed quia de eo agitur. Psalmus dico habitus, quando ei terra restituta est, id est, homines, quos perdiderat per idololatriam, ad cultum Dei sunt reuocati, id est restituti Christo. Materia est Christus Ecclesiam sibi constituens. Modus: in prima parte ostendit eum Regem esse, et commendat eum multis modis, quasi utens demonstratiuo genere et in eadem parte, ut eum talem adorent, non sua sculptilia. In secunda parte, que incipit: ¬ªAudiuit, et letata est Sion,¬´ quasi conuersos admonet  ut exsultent, et odio diabolum habeant. Intendit homines ab idololatria reuocare et ad cultum unius Dei permanentis in secula aduocare.

uox Prophete, quasi diceret: O uos gentes, que hactenus in idolorum cultura permansistis, nolite deinceps colere idola, sed solum Christum colite, quia ipse ¬ªDominus regnauit,¬´ id est regnum sibi et in Iudeis, et gentibus acquisiuit; et ideo ¬ªexsultet terra¬´ Iudea, que suscepit istum Regem. ¬ªLetentur¬´ etiam ¬ªinsule multe,¬´ id est ecclesie per remotissimas partes constitute, que contunduntur fluctibus huius mundi, nec tamen submerguntur, sicut insule maris. Describit istum Dominum, qualis sit malis, et qualis sit bonis, dicens: ¬ªNubes et caligo in circuitu eius,¬´ id est obumbrans eum, non  quod in ipso remaneant, quia ipse est lux in tenebris lucens, sed ipsi habent lippientes oculos, ne possint solis claritatem intueri, et dicitur hoc ex sola similitudine alicuius rei, que propter nubem non posset uideri. Quantum ad bonos, ¬ªiustitia et iudicium¬´ est ¬ªcorrectio sedis eius,¬´ id est aliqui corriguntur, et fiunt seges eius per iudicium, id est per discretionem boni, et mali quam habent, et faciunt iustitiam, quia bonum exsequuntur, et malum uitant.

Et ostendit quomodo corrigantur sui, quia ¬ªignis,¬´ id est caritas, quam emittit Spiritus sanctus, de quo ipse Christus ait: ¬ªIgnem ueni mittere in terram, et quid uolo, nisi ut ardeat¬´: ¬ªprecedet ante ipsum,¬´ id est parabit ipsi Domino. Nullus enim est dignus  in quo habitet Dominus, nisi prius a Spiritu preparetur sancto; ¬ªet¬´ ille ignis ¬ªinflammabit¬´ amore Dei ¬ªinimicos eius,¬´ illos scilicet qui prius erant inimici ¬ªin circuitu,¬´ id est ex omni parte.

Per alias partes commendat eum sic: ¬ªFulgura eius,¬´ id est miracula que ipse fecit in mundo, ¬ªalluxerunt orbi terre,¬´ id est, resplenduerunt per totum mundum, et ¬ªterra uidit¬´ hoc, id est terreni cognouerunt hoc, ¬ªet commota est¬´ ad penitentiam.

Et tunc ¬ªmontes,¬´ id est potentes huius seculi, ¬ªfluxerunt¬´ a uitiis suis ¬ªsicut cera,¬´ fluxerunt; dico, montes ¬ªa facie Domini,¬´ id est, propter cognitionem Dei, et non tantum montes, sed ¬ªomnis  terra¬´ fluxit ¬ªa facie Dei,¬´ id est, de uniuersa terra homines.

Alluxerunt miracula, et ¬ªceli,¬´ id est sancti apostoli et predicatores ¬ªannuntiauerunt iustitiam eius,¬´ quomodo ipse iustificat hominem; et tunc ¬ªomnes populi,¬´ id est aliqui de omnibus populis, ¬ªuiderunt gloriam eius,¬´ id est cognouerunt eum gloriosum esse.

Et quandoquidem ipse talis est, ergo ¬ªconfundantur,¬´ id est digni sunt confusione, ¬ªomnes qui adorant sculptilia,¬´ id est imagines pictas, ¬ªet qui gloriantur in simulacris suis.

uere debetis illa idola dimittere et ipsum Christum adorare, quia et ipsi angeli adorant eum, et hoc dicit sub quadam admonitione: Omnes angeli  celestes, adorate eum.¬´

Pars secunda. Ego sic admoneo adorare, et hanc admonitionem ¬ªaudiuit Sion,¬´ id est, Ecclesia de Iudeis ¬ªet letata est.¬´

¬ªEt¬´ etiam ¬ªfilie Iude,¬´ id est, gentiles, facti filii Christi, qui de tribu Iuda fuit, uel, filie Iude, id est, confessionis filie ¬ªexsultauerunt¬´ de reparatione sua, quam intellexerunt esse factam per Christum; ¬ªexsultauerunt,¬´ dico, ¬ªpropter iudicia tua, Domine,¬´ scilicet cecitas ex parte in Isrel contigit, ut plenitudo gentium intraret, et alia quecunque Dei iudicia.

Ideo exsultauerunt, ¬ªquoniam tu Dominus altissimus super omnem terram,¬´ id est, habitantes super omnem terram, et ¬ªexaltatus es super omnes deos¬´  gentium, uel angelicas creaturas, et hoc ¬ªnimis¬´ inscrutabiliter.

Et quia ipse talis est, ideo uos ¬ªqui diligitis Dominum, odite malum,¬´ id est, aduersarium istius Domini, etsi ipse corporibus possit inferre mala, tamen ¬ªDominus custodit¬´ contra tribulationes ¬ªanimas sanctorum suorum¬´ ne incorporentur a diabolo, et tandem ¬ªliberabit eos de manu peccatoris,¬´ id est, de potestate diaboli.

Et debetis diligere Dominum, quia in ipso Domino, id est, in Christo ¬ªiusto est orta lux,¬´ id est, cognitio Diuinitatis per fidem ¬ªet rectis corde orta est letitia¬´ de puritate sue conscientie.

Et quia lux orta est iusto, ergo uos, ¬ªiusti, letamini¬´ non in mundanis, sed ¬ªin Domino, et confitemini  memorie sanctificationis eius,¬´ id est, laudate eum, quia memor fuit ut uos sanctificaret.



IN PSALMUM XCuII. TITULUS: Psalmus Dauid.

¬ªCantate Domino.¬´ Psalmus iste conuenit Dauid prophete, qui hic loquitur. Materiam habet primum et secundum Christi aduentum. Modus: in prima parte monet homines cantare Domino, respectu primi aduentus, et supponit causas. In secunda parte, que incipit: ¬ªIubilate Deo, omnis terra,¬´ monet homines iubilare Deo, et actione et contemplatione agere, respectu secundi aduentus. Intentio est in ipsis admonitionibus ut Deo cantemus. et licet de  eis agat tantum per totum contextum, tamen psalmus iste ab alio ¬ªCantate¬´ diuisus est:

Quasi ita diceret Propheta: Nolite Domino tantum cantare propter antiqua beneficia, scilicet quia uos de Aegypto eduxit, et alia uobis mirabilia ostendit, sed ¬ªcantate Domino canticum nouum,¬´ id est, laudate eum de reparatione facta per Filium, et bene debetis, ¬ªquia¬´ ipse ¬ªfecit¬´ nobis multa ¬ªmirabilia.¬´

Inter cetera mirabilia Dei, unum ponit insigne dicens ¬ªsaluauit sibi dextera,¬´ sicut alia translatio dicit ¬ªsaluauit eum dextera eius, et brachium sanctum eius.¬´ Per dexteram et brachium eius ipsam diuinitatem, scilicet uerbum Dei, accipimus, quod uocatur dextera secundum operationem, brachium, propter fortitudinem, scilicet quia in ipsa humanitate  Christus que fecit, non aliena, sed propria sua uirtute fecit. uerbum autem illud Christum saluauit, quia et immunem a peccato custodiuit, et mortuum eum uita eterna suscitauit.

Et ipsum brachium, scilicet ¬ªsalutare suum,¬´ id est, Iesum, per quem saluauit genus humanum, ¬ªnotum fecit Dominus¬´ Pater, ut in Christi humanitate cognosceret diuinitatem, et idem salutare ¬ªreuelauit iustitiam suam,¬´ id est, non per figuras, sed manifeste demonstrauit, et hoc ¬ªin conspectu gentium,¬´ scilicet ut eum gentes per fidem cognoscerent. Idem qui uocatur salutare quia saluat genus humanum, uocatur iustitia, quia homines iustificat

Et per hoc quod notum fecit salutare, ille qui uidebatur oblitus, differendo misericordiam, recordatus  est misericordie sue et ueritatis sue, ¬ªet hoc¬´ ¬ªdomui Isrel,¬´ id est, ad opus Iudeorum. Idem beneficium Dei, quod uocat misericordiam, quia ex sola Dei benignitate est datum, uocat ueritatem, quia in ipso complete sunt promissiones Dei.

Et non tantum domui Isrel, sed etiam omnibus gentibus; unde dicit, ¬ªtermini terre,¬´ id est, homines positi in remotissimis finibus terre, et hoc non in loco uno, sed ¬ªomnes uiderunt,¬´ id est, cognouerunt ¬ªsalutare Dei,¬´ facti ¬ªnostri¬´ per assumptam humanitatem.

¬ªIubilate.¬´ Pars secunda. Et quoniam recordatus est misericordie et alia fecit, ergo ¬ªomnis terra iubilate¬´ huic ¬ªDomino,¬´ id est, ineffabilem iucunditatem de ipso mente concipite; ¬ªcantate¬´ ei etiam  mente et uoce, et exsultate,¬´ id est, gaudium mentis in ipso corpore ostendite; ¬ªet psallite,¬´ id est bene operamini operatione spiritali.

¬ªPsallite¬´ dico ¬ªin cithara,¬´ id est, ut a spiritali operatione ad actiuam descendatis, ueluti si proximum pio ac fideli amore diligatis, etiam de rebus propriis seruiatis, etiam cantantes ¬ªin cithara et uoce psalmi,¬´ id est, ut ab actuali operatione ad spiritalem et contemplatiuam ascendatis. Sicut per citharam actiuam operationem, ita per psalterium et uocem psalmi spiritalem accipimus. Cantantes etiam ¬ªin tubis ductilibus¬´: per tubas quibus fiebat exhortatio ad bellum, uel monitio ad solemnia, intelligimus exhortationem predicationis; ductiles erant,  quia de puro argento erant, quod non crepabat dum malleo cuderetur, sed bene ducebatur, et dilatandum est. Ac si breuiter diceret: Predicate et exhortamini alios ad bellum, et ut agant solemnia, ¬ªet¬´ predicationem uestram dilatate cantantes etiam in ¬ªuoce tube cornee,¬´ id est ut cornu comparabiles sitis duri, nec propter aliquam tribulationem a predicatione ueritatis cessantes. Cornu quidem ex carne excrescit in quamdam duritiem, cui bene comparantur illi qui, licet in carne fragili uiuant, tamen duri ac patientes fiunt laborum. Unde Apostolus: ¬ªIn carne, ambulantes non secundum, carnem militamus.¬´

Dixit ¬ªiubilate,¬´ modo dicit quare faciendum sit, scilicet quia conspicitis, quasi iam presentem uidetis,  ipsum Regem in iudicium uenientem, hoc dicit: ¬ªIubilate in conspectu regis Domini,¬´ et quia iam quasi ueniens conspicitur, ideo ¬ªmare,¬´ id est omnes amaricantes, ¬ªmoueatur¬´ ad penitentiam, ¬ªet plenitudo eius,¬´ id est plenitudo uitiorum sit eis causa quare potius moueantur. Moueatur et contremiscat ¬ªorbis terrarum:¬´ ad litteram, qui etiam in aduentu ipsius iudicis cremabitur, ¬ªet omnes qui habitant in eo¬´ moueantur; hoc est quod dixerat ¬ªmare et plenitudo eius.¬´

Dico ¬ªmare moueatur, flumina¬´ autem, id est sapientes uiri, qui alios potant spirituali doctrina, ¬ªplaudent manu,¬´ id est, cum exsultatione bene operabuntur ¬ªsimul,¬´ id est tendentes in unum,  scilicet ad ipsum Deum; tenentes unam fidem, ¬ªmontes¬´ sancti in uirtutibus eminentes, et bene stabiles ¬ªexsultabunt a conspectu Domini,¬´ id est quia conspiciunt Dominum remuneratorem suum: bene dico, ¬ªa conspectu Domini quoniam¬´ ipse Dominus iam ¬ªuenit iudicare terram,¬´ id est, omnes de quacunque parte terre, quasi in presenti est quod iudicabit.

Et ipse ¬ªiudicabit orbem terre,¬´ id est omnes malos, de omni circuitu terre congregatos, ¬ªin iustitia¬´ unicuique reddens pro meritis, ¬ªet populos¬´ ad bene uiuendum collectos, scilicet bonos iudicabit ¬ªin equitate,¬´ item illis faciens pro meritis.



IN PSALMUM XCuIII. TITULUS: Psalmus Dauid.

¬ªDominus regnauit, irascantur populi.¬´ Psalmus iste conuenit Dauid prophete, qui hic loquitur. Materia est Christus, potens Rex. Modus: in prima parte, ostendit eum Regem, et demonstrat eum modis pluribus ueneratione dignum, et admonet infideles, et maxime Iudeos, ut eum uenerentur.¬´ In secunda parte, que incipit: ¬ªTu parasti directiones,¬´ ostendit que munera conferat suis, et supponit admonitionem, ut hunc adoremus. In tertia parte, que incipit: ¬ªMoyses et Aaron,¬´ ostendit quod priores patres huic Regi seruierunt, et multas utilitates inde habuerunt, et deinde supponit admonitionem, ut hunc adoremus, non nouum regem sentiamus. Intendit  nos a perfidia reuocare et ad Christum adorandum concitare.

Quasi diceret: ¬ªNolite¬´ Christum contemnere, quia ipse ¬ªDominus regnauit,¬´ id est, deuicto diabolo, regnum sibi in Iudeis et gentibus obtinuit: modo deridens inimicos Christi, qui aliquando solebant irasci ei, ¬ªirascantur populi¬´ quasi stultos se possunt, reputare, qui aliquando irascebantur ei, ¬ªDominus ¬ªdico¬´ regnauit, qui¬´ Dominus ¬ªsedes super cherubin¬´ id est, quiescis super ordines angelorum, ut Dominus eorum. Item deridens inimicos eius, dicit: ¬ªMoueatur terra,¬´ quasi stultissimi sint, qui aliquando moti sunt contra eum omnes ordines angelorum.

Dico ¬ªDominus regnauit, ¬ªqui ¬ªDominus¬´ habitauit¬´  in Sion corporaliter, qui Dominus ¬ªmagnus¬´ fuit et mire potentie: per hoc plane determinauit se de Christo dicere, quia ipse in Sion habitauit presentia corporis, ¬ªet¬´ iste Dominus est ¬ªexcelsus super omnes populos,¬´ quia nullus altus nisi per eum.

Et quoniam ipse talis est, ¬ªconfiteantur¬´ ergo omnes gentes ¬ªnomini tuo,¬´ id est laudent et dilatent nomen tuum et famam tuam, nomini dico ¬ªmagno,¬´ scilicet quod ampliandum et laudandum est, ¬ªquoniam¬´ magnum est et multum ualens bene credentibus, cui confitendum est quoniam illud nomen ¬ªest terribile¬´ impiis timore futuri iudicii, ¬ªet sanctum¬´ est bonis, quia per ipsum sunt sanctificati: et ipse Dominus ¬ªdiligit iudicium,¬´ id  est ut homines iuste iudicent, uel, ¬ªiudicium,¬´ id est quamcunque anime discretionem, quod facere et ¬ªhonor regis¬´ est, ut rex iudicium diligat, et hec quoque est una commendatio Christi.

¬ªTu parasti.¬´ Pars secunda. Continuatio: Et ¬ªtu¬´ quidem qui talis es, ¬ªparasti directiones,¬´ id est, homines intus per gratiam tuam aspirando preparasti ut dirigantur ad uirtutes, et etiam fecisti directiones, non solum parasti, sed ¬ªiudicium,¬´ id est, ut ipsi iuste discernant quid sit bonum et quid sit malum; ¬ªet¬´ hanc aliam discretionem, scilicet ¬ªiustitiam¬´ id est, ut bonum cognitum faciant, et malum dimittant, ¬ªfecisti,¬´ dico, ¬ªin Iacob,¬´ id est in fideli populo, qui benedictionem sicut Iacob  accepit.

Et quia Christus exhibet hec munera suis, ideo uos ¬ªexaltate¬´ ipsum Christum factum ¬ªDominum Deum nostrum¬´ per assumptam humanitatem, ¬ªet adorate scabellum,¬´ id est, humanitatem ipsius que fuit scabellum, id est, requies et sedes ¬ªpedum eius,¬´ id est, stabilitas diuinitatis, ¬ªquoniam¬´ illud scabellum ¬ªsanctum est,¬´ id est, Christi humanitas; uel sic intransitiue, ¬ªscabellum pedum,¬´ ut per pedes accipiamus ipsam humanitatem, per quam uenit ad nos calceata diuinitas que fuit scabellum, id est, prorsus subdita deitati.

¬ªMoyses.¬´ Pars tertia. Et bene debetis eum adorare, quia ipse non est recens Deus, sicut quidem dicunt, sed ipse est cui ¬ªMoyses et Aaron in sacerdotibus  eius.¬´ Licet enim Moyses sacerdos non fuisset, tamen etiam sacerdotem eum dicit, quia et pro populo inuocabat sicut et alii sacerdotes, et ipsos sacerdotes constituebat et ungebat. ¬ªEt¬´ ipse ¬ªSamuel,¬´ licet non fuisset de tribu Leui, unde alii sacerdotes, tamen fuit ¬ªinter eos qui inuocant nomen eius,¬´ quia sacerdos fuit ipsius.

Isti seruierunt Domino, et hoc inde commodum habuerunt, quod ipsi ¬ªinuocabant Dominum, et ipse audiebat eos: in columna nubis loquebatur ad eos.¬´ Ideo in nube loquebatur, quia obscurum erat quod dicebat eis; quia futurum erat, scilicet aduentus Christi. Que nubes Christum signabat, qui est nobis umbratio et refrigerium contra estum hereticorum, et ipse etiam per columnam significatur,  nam ipse est columna, que uniuersam sustinet Ecclesiam.

Ipse loquebatur ad eos, et ipsi ¬ªcustodiebant testimonia eius,¬´ id est, communia precepta legis, in quibus testabatur eis quod esset faciendum ¬ªet¬´ quid non, et singulare ¬ªpreceptum¬´ de officio sacerdotali ¬ªquod dedit illis.¬´ uel per testimonium possumus accipere ceremonias quas faciebant, que erant signa et testimonium mirabilium que fecerat eis Dominus: ueluti cum ipsi comedebant agnum, comedebant azymos panes, tenebant in manibus baculos, signum erat et testimonium in conspectu filiorum Isrel, qui hec non uiderant eductionis de Aegypto.

Ipsi custodiebant testimonia, et ¬ªtu, Domine Deus  noster¬´ factus, quia incarnatus, ¬ªexaudiebas eos¬´ in necessitatibus eorum, ¬ªDeus, tu¬´ etiam ¬ªpropitius fuisti eis,¬´ condonans peccata, ¬ªet ulciscens etiam aliquando in omnes adinuentiones eorum,¬´ id est, peccata que Deus in illis non fecit, et ipsi adinuenerunt, ut per illas ultiones corrigeres eos et probares.

Quoniam Moyses et Aaron seruierunt ei et has utilitates inde habuerunt, ergo uos alii ¬ªexaltate,¬´ id est, altum, omnipotentem bene seruiendo ostendite ¬ªDominum Deum nostrum, et adorate in monte sancto eius,¬´ id est, in Ecclesia, extra quam non est locus orationis, ¬ªquoniam sanctus¬´ est ¬ªDominus Deus noster.¬´



IN PSALMUM XCIX. TITULUS: Psalmus Dauid in confessione.

¬ªIubilate Deo.¬´ Psalmus iste dicitur psalmus in confessione, quia Propheta qui hic loquitur, materiam habet utramque confessionem. Modus: in prima parte, monet nos ad confessionem laudis, scilicet ut Deum laudemus, et ponit causas quare hoc facere debeamus. In secunda, que incipit: ¬ªIntroite portas eius,¬´ monet nos ad confessionem peccati, scilicet ut nos de peccatis accusemus, et eum solum medicum attendamus. Intentio est nobis quamdam generare temperantiam, scilicet ne solam nostram fragilitatem et peccata attendamus, que nos precipitarent in desperationem, sed Dei  beneficia et pietatem, ut per ea tollatur desperatio. Item nec solam attendamus Dei misericordiam et pietatem, que in nobis faceret negligentiam et elationem, sed contra nostras respiciamus miserias et fragilitates, ut propter hoc operemur et Deo placere studeamus.

Et ad confessionem laudis sic admonet: O ¬ªomnis terra, iubilate Deo,¬´ id est, ineffabilem iucunditatem de ipso mente concipite; et ¬ªseruite Domino¬´ huic, ad laudem ipsius bene operantes: et hoc non coacti, uel cum aliqua tristitia, sed ¬ªin letitia, hilarem enim datorem diligit Deus.¬´

¬ªIntroite.¬´ Ponit causam et magnam utilitatem eorum, quare Deum laudare debeant. Continuatio. Bene debetis ei seruire in letitia, quia per hoc intrabitis  in conspectum eius. Hoc dicit: ¬ªIntroite¬´ ad ipsum Deum, ¬ªin conspectu eius¬´ mansuri ¬ªin exsultatione,¬´ in cuius conspectu eterna letitia fruemini, et quia ibi letitiam habebitis, hic cum letitia seruire debetis.

¬ªScitote,¬´ item propter hoc uigilare debetis, ¬ªquoniam ipse est Dominus Deus,¬´ id est, Creator omnium, secundum primam creationem. ¬ªIpse¬´ etiam ¬ªfecit nos¬´ in creatione, que potius ualet in nobis quam etiam prima creatio; ¬ªet non ipsi¬´ fecimus ¬ªnos,¬´ quia nichil boni habemus ex nobis.

¬ªNos¬´ etiam sumus ¬ªpopulus eius,¬´ id est, preceptis eius instructi, ad iure uiuendum collecti; ¬ªet oues,¬´ id est, simplices et innocentes, quod  ipse in uobis operatus est: oues dico ¬ªpascue eius,¬´ id est, quas ipse reficit spiritualibus bonis, et cibo corporis, et sanguinis sui, et pastu diuine Scripture.

¬ªIntroite.¬´ Pars secunda. Et quia populus eius et oues estis, ideo ¬ªintroite portas eius in confessione,¬´ id est, confitemini peccata uestra: et per hoc ¬ªintroite portas,¬´ id est, initia perueniendi ad ueram uitam; scilicet misericordias eius introite, et confitendo peccata uestra, intrate in ¬ªatria eius,¬´ id est, in collegia sanctorum apostolorum et aliorum sanctorum, scilicet conformando uos sanctis in plenitudine iustitie, et tunc ¬ªconfitemini¬´ Domino ¬ªin hymnis,¬´ id est, in laudibus. Tunc enim possumus Dominum laudare acceptabiliter, cum prius  peccata confessi sumus.

Dico ¬ªconfitemini,¬´ nec apud uos tantum, sed ¬ªlaudate¬´ apud alios ¬ªnomen eius,¬´ dicentes ¬ªquoniam Dominus¬´ iste ¬ªsuauis est¬´ et dulcis gustantibus, et ¬ªmisericordia eius¬´ est ¬ªin eternum,¬´ id est, ea que iste Dominus per misericordiam suam largitur, ducunt homines ad eternitatem. ¬ªEt ueritas eius,¬´ id est ea que complent promissiones Dei, per que uerax apparet Deus, sunt ¬ªin generatione et generationem,¬´ id est, eterna sunt: idem accipimus per misericordiam et ueritatem, sed diuersis modis.



IN PSALMUM C. TITULUS: Psalmus ipsi Dauid.

¬ªMisericordiam.¬´ Psalmus iste est Dauid prophete, qui loquitur, uel cuiuscunque iusti perfecti. Materiam habet perfectam conuersationem, quam in seipso ostendit. Modus: in prima parte ostendit se iuste uiuere, et malorum consortium deuitare. In alia parte, que incipit: ¬ªOculi mei,¬´ ostendit se bonorum consortio adherere. Intendit nos per hoc ad habitum perfecte conuersationis inuitare: et, antequam de hac conuersatione agat, premittit causam quare talem eligat conuersationem, scilicet quia Deum attendit non tantum pium, sed etiam iustum. Si enim tantummodo pium attenderet, pro nichilo laboraret, cum Deum omnia ex pietate condonare  putaret: sed quia iustum cognoscit, et de peccatis uindicaturum intelligit, timendum reputat, et omnibus modis placandum; et inde dicit: o Domine, ego cantabo tibi misericordiam et iudicium, id est laudabo te de hoc quod tu habes facere misericordiam aliis, et iudicium, quia punis pro peccatis.

Premissa causa, incipit iam ostendere suam iustitiam; ac si diceret: Quia non tantum misericordem, sed etiam iudicantem intelligo, ideo ¬ªpsallam,¬´ id est, bene operabor, et per hoc uenies ad me, ut in me habites. Et ¬ªquando¬´ tu ¬ªuenies ad me,¬´ id est, te esse mei possessorem et inhabitatorem, in quo hoc ¬ªintelligam? In uia immaculata,¬´ id est, quia incedo immaculate, scilicet per bona opera incedo, et intelligo quod tu ad omnes uenis inhabitandos,  qui per ¬ªimmaculata¬´ opera incedunt.

Dixi ¬ªpsallam,¬´ et iam sum operatus. Et hoc dicit ¬ªperambulabam,¬´ id est pertransiui uoluntate hec mundana, que in natura sui semper sunt transitoria, hoc est: non reputaui me hic habere manentem ciuitatem, sed semper appeto celestem, et hoc ¬ªin innocentia cordis mei.¬´ Sed non tantum abstinui manus ne nocerent proximo, sed etiam uoluntatem: et hoc ¬ªin medio domus mee,¬´ id est, congregationis fidelium, inter quos unus eram: cum dicit ¬ªin medio,¬´ notat quod omnibus in semetipso proponebat exemplum bene operandi.

Preter hoc etiam ¬ªnon proponebam ante oculos meos¬´ interiores, aliquam ¬ªrem iniustam¬´ ut mihi placeret aliqua iniustitia, sed potius ¬ªfacientes¬´  actualiter ¬ªpreuaricationes,¬´ id est aliquas offensiones contra preceptum legis ¬ªodiui.¬´

Et etiam ¬ªcor prauum,¬´ id est homo praui cordis, scilicet maleuolus aliquis, ¬ªlicet non actu malitiam¬´ suam exsequatur, ¬ªnon adhesit mihi,¬´ id est, non placuit mihi, nec fuit mihi familiaris: ¬ªdeclinantem¬´ uero ¬ªa me,¬´ id est moribus meis assentire uitantem, ipsum dico propter hoc ¬ªmalignum;¬´ si apud aliquos pretendebat iustitiam suam, ¬ªhunc non cognoscebam¬´ iustum esse, sicut alii putant, nec uitam ipsius approbabam.

¬ªDetrahentem secreto proximo suo hunc persequebar¬´ diligenti exhortatione, ut ab errore suo retraherem.

 Homo uero qui ¬ªsuperbo oculo¬´ apparebat, ¬ªet insatiabili corde,¬´ id est auaro, ¬ªcum hoc non edebam¬´ cibum corporalem, uel potius spiritualem, scilicet Dominici corporis refectionem. Sunt enim manifeste isti mali a cibo bonorum separandi; unde enim Apostolus: ¬ªCum huiusmodi nec cibum sumere.¬´

Pars secunda. ¬ªOculi.¬´ Isti non placebunt mihi, sed ¬ªoculi mei,¬´ id est, affectiones mee, erant ¬ªad fideles,¬´ non unius loci, sed ¬ªterre, ut sedeant mecum,¬´ id est ut similes mihi fiant et quiescant in delectatione iustitie, sicut ego. ¬ªAmbulans¬´ autem ¬ªin uia immaculata, hic mihi ministrabat.¬´ Sunt enim eligendi mundi et honesti uiri qui ministrent in domo Domini.

 ¬ªQui facit superbiam.¬´ Non dico in aliqua parte domus Dei, quia mali supportantur in Ecclesia a prelatis, ut corrigantur et desistant, sed ¬ªnon habitabit in medio domus mee,¬´ id est congregationis fidelium. Cum dicit, ¬ªin medio,¬´ dat intelligendum quod talem non faciet sibi familiarem, nec prelatum in domo Dei constituet, a quo alii uel malum exemplum, uel malam accipiant doctrinam: non tantum ¬ªqui facit superbiam,¬´ sed etiam ¬ªqui loquitur iniqua,¬´ scilicet qui consuescit in maliloquio; licet his et sibi similibus directus appareat, tamen ¬ªnon direxit in conspectu oculorum meorum,¬´ scilicet ut mihi placeret.

¬ªIn matutino.¬´ Ponit causam quare istorum fugiat societatem, quia quandoque uidet eos eternaliter  consortio bonorum separandos; ac si diceret: Ideo separabam me a talibus, quia ¬ªinterficiebam,¬´ id est interficiendo intelligebam ¬ªomnes peccatores terre in matutino,¬´ id est, in iudicio, quando uera lux incipiet oriri bonis, non interficiendos, qui aliquando ad misericordiam possent reuenire, sed ¬ªut disperderem,¬´ id est disperdendos cognoscerem ¬ªde ciuitate Domini,¬´ id est de superna Hierusalem, ¬ªomnes operantes iniquitatem.¬´ Non dicit qui operati sunt, sed qui in hoc persistunt: uel possumus peccatores hic accipere demones ipsos et suggestiones immissas a diabolo: et tunc ita continuabitur. In aliis non placebant mihi mala, sed potius in me ipso interficiebam omnes peccatores terre, id est omnes suggestiones  mihi immissas a diabolo: et hoc in matutino, id est, in ipso initio, dum ipse suggestiones incipiunt oriri, scilicet, non perducebam ad actum id quod suppetebant suggestiones. Ad hoc interficiebam ut disperderem, ne deinceps radicarent de ciuitate Domini, id est de anima mea, que est munita Dei habitatio, omnes operantes iniquitatem, id est, demones, ne dehinc habitaculum in me haberent, qui dicuntur peccatores et operarii iniquitatis, qui causa sunt totius peccati.



IN PSALMUM CI. TITULUS: Oratio pauperis, cum anxiatus fuerit et coram Domino precem suam effuderit.

¬ªDomine, exaudi orationem meam.¬´ Psalmus  iste dicitur oratio, quia in prima parte continet orationem, et alia que postponuntur cause sunt quare sit orandum. Nominantur autem multi libri respectu primarum partium, ueluti quidam liber Moysi uocatur Genesis, quia in principio exponitur generatio celi et terre; et hec est oratio Dauid prophete pauperis, uel alicuius ueri pauperis, in hac consideratione habitus, cum precem suam ante Deum effuderit. Preces ille dicuntur effundi coram Deo, que nullis cogitationibus preueniuntur, nullis omnino obstaculis diaboli impediuntur, sed pura deuotione ad ipsum Deum diriguntur. Loquitur hic pauper Dauid, uel quilibet alius, non pro una persona, sed pro singulis: pauper etiam ipse anxius propria delicta et totius humani generis miserias, et Deo preces  suas humiliter deferens. Modus: in prima parte, quasi deprecatione utens, non excusat se, sed quasi reus facit orationem, et quasi miserum se confitetur, ut per hec misericordiam moueat in iudice. In secunda parte, que incipit: ¬ªPercussus sum ut fenum,¬´ enumerat miserias quas patitur genus humanum. In tertia parte, que incipit: ¬ªTu autem, Domine,¬´ ostendit confidentiam quam habet, quia miseriis istis eripiatur. Et per quem? scilicet per Christum. Et filii seruorum Dei cum ipso habitabunt, et semen eorum in seculum dirigetur. Intentio est nos inuitare ut sic peniteamus, ut peccata nostra et alia deploremus.

Ab oratione sic incipit: ¬ªDomine, exaudi orationem meam, et clamor meus,¬´ id est, interior intentio,  siue cum uoce fiat, siue non, ¬ªad te perueniat,¬´ id est, nullis obstaculis impediatur quin ad tuam presentiam conscendat.

Dico, ¬ªclamor perueniat,¬´ et cum peruenerit, non remaneat inexauditus. Hoc dicit, ¬ªnon auertas faciem tuam,¬´ id est, presentiam tue cognitionis ¬ªa me,¬´ sed meam humilitatem et fragilitatem respice, et ¬ªinclina ad me¬´ infirmum ¬ªaurem tuam,¬´ id est, condescende mee infirmitati ¬ªin quacunque die tribulor,¬´ et hic notat, se sepe tribulari. uix enim cessant iusto tribulationes et tentationes diaboli.

Quasi diceret: Sepe tribulor, et in tribulationibus inuoco, et ¬ªin quacunque die inuocauero te, uelociter exaudi me.¬´

 Et opus est ut exaudias, quia ¬ªdies¬´ humane uite ¬ªmei¬´ acti in peccatis et miseria, qui sunt ¬ªsicut fumus;¬´ sicut enim fumus ex igne, et quanto magis accendit, tanto magis euanescit, ita mali actus humane uite ex ardore concupiscentiarum procedunt, et oculos cordis excecant; et quanto magis ascendunt, tanto magis a dignitate ueri luminis deficiunt. Dies, dico, ¬ªdefecerunt¬´ quia nichil uere utilitatis attulerunt, ¬ªet¬´ item propter hoc opus est exauditione tua, quia ¬ªossa mea aruerunt,¬´ anime scilicet robora, id est, ipsa ratio aruit, id est, consentiens uoluptati carnis, deficit a robore suo, scilicet a contuitione ueri boni. ¬ªSicut cremium.¬´ In hoc maxima notatur ariditas, quod ipsa anima,  perdita pinguedine propria et illuminatione Dei, implicita multis peccatis, digna et habilis reputetur cremari.

¬ªPercussus sum.¬´ Pars secunda. Bene dico quod dies defecerunt, quia ego, qui eram secundum naturam et primam creationem, ¬ªut fenum¬´ uiride et floridum, ¬ªpercussus sum¬´ a diabolo, quasi a malo falcatore, dum me et parentes meos ad peccatum impulit, per que perdidi uirorem meum et flores iustitie; et tunc ¬ªaruit cor meum,¬´ carens illuminatione, gratia interiora fouente; ideo aruit, ¬ªquia oblitus sum comedere panem meum,¬´ id est, ut contemplatione Dei, que esset perfecta refectio, fruerer.

Ecce incipit ostendere penitens iste satisfactionem  pro delictis, dicens ¬ªa uoce,¬´ quasi dicat: Ego percussus sum a diabolo, oblitus sum comedere panem meum, et ideo certe gemui, et interim quod gemitus in uocem prorupit, et deinde corpus ita maceraui quod ossa feci adherere cuti. Hoc dicit ¬ªa uoce gemitus mei,¬´ id est propter nimium gemitum ¬ªadhesit os meum carni mee,¬´ id est, cuti mee, uel interim gemui pro peccatis meis et proximorum, quod os, id est, fortior pars corporis mei, scilicet Ecclesie, adhesit, id est, condescendit condolendo et commiserando carni mee, id est, mollioribus et infirmis de Ecclesia, sicut Apostolus dicit: Quis infirmatur, et ego non infirmor? Et ¬ªsimilis factus sum pelicano solitudinis¬´ quia genus est pelicani quod habitat in stagnis, ad cuius differentiam hic  dicit ¬ªsolitudinis.¬´ Istius talis est natura quod, fugiens aliarum auium ¬ªsocietatem,¬´ solitariam sibi eligat uitam, et semper macer existat. Huic comparat se penitens, qui loquitur secundum quedam membra sua, scilicet eremitas, qui et solitudinem eligunt, et ibi multa se macie affligunt. ¬ªFactus sum,¬´ secundum alia membra, ¬ªsicut nycticorax¬´ que habitat ¬ªin domicilio,¬´ scilicet nec prorsus remota est. Nycticorax quedam auis est, id est, coruus nocticorax, ut alii dicunt, noctua, que auis sibi escam in nocte acquirit, et est ualde odiosa hominibus, quia dum cantat, mortem minari intelligitur; nec prorsus remota est a conuersatione hominum, nec ex toto cum eis habitat. Huic comparabitur iste generalis pauper, qui loquitur de se secundum  membra illa que nec ex toto conuersationem reliquerunt, nec omnino cum eis habitat, ueluti boni uiri, qui in seculo habitantes, seculari conuersationi non consentiunt; et hi sunt quasi nocturna auis, quia in nocte uigilant et orant, uelut quod in die faciunt, ita est quasi in nocte fieret, quia fugiunt conspectum hominum et in abscondito faciunt bona opera sua: sunt etiam infesti hominibus, quia minantur eis mortem, cum nolunt in eis capere exemplum bene uiuendi.

Similis factus sum istis, et propter hoc etiam ¬ªuigilaui,¬´ id est, sollicitus et curiosus fui de correctione mea et proximorum, meorum. ¬ªEt factus sum sicut passer solitarius,¬´ qui, fugitans laqueos, nidificat  in tuto loco, scilicet ¬ªin tecto.¬´ Item, secundum quosdam de corpore suo comparat se pauper iste penitens passeri, in tecto habitanti: quales sunt monachi et boni canonici, qui comparantur passeri, quia calidi sunt in uitandis laqueis diaboli; et sunt solitarii, quia dimissis diuersitatibus huius seculi, solam unionem Ecclesie sequuntur: qui habitant in tecto, id est, in tuto loco, scilicet in consortio bonorum, per quorum exemplum et admonitiones tuti sunt ab expugnatione inimici.

¬ªTota die.¬´ Adhuc enumerat miserias quas humanum genus patitur; quasi diceret: Ego uigilabam et talem me faciebam; et tunc ¬ªexprobrabant¬´ mihi inimici mei,¬´ id est, opprobria dicebant mihi,  et hoc ¬ªtota die,¬´ id est assidue. Etiam amici; hoc est quod dicit: ¬ªqui laudabant me,¬´ ueluti simulati amici, ¬ªaduersum me iurabant.¬´ Per simile dicit; quia sicut aliqui, cum persistunt contra aliquem, contra eum iurant, ita isti persistunt in derisione bonorum.

Ideo exprobrabant, non quod in me malum uiderent, sed ¬ªquia cinerem,¬´ id est, minutissima peccata, que sunt reliquie maiorum peccatorum; ¬ªmanducabam,¬´ id est, consumebam ¬ªtanquam panem,¬´ quia tantam refectionem inde habebam, quantam ex pane. Per cinerem ideo accipimus reliquias peccatorum, quia cineres sunt reliquie carbonum, per quos intelliguntur peccata que exurunt corda. ¬ªEt poculum meum cum fletu miscebam.¬´ Ad litteram,  flebat quidem iustus iste, attendens has necessitates comedendi et bibendi ex, peccato euenisse Ade; uel poculum accipiamus Dominicum calicem, qui cum lacrymis et compunctione accipiendus est.

Ideo sic faciebam, quia quasi presentem uidebam iram futuri iudicii; et hoc est: ¬ªa facie ire tue,¬´ id est, propter presentiam future ire, in qua damnabis malos; et a facie ¬ªindignationis,¬´ id est, correctionis tue, quam in hac uita facis, non ad damnandum, sed ad purgandum predestinatos. Et bene dico quod per indignationem corrigis, ¬ªquia eleuans¬´ me in prosperitatibus huius uite, ¬ªallisisti me¬´ multis tribulationibus. Hoc dicit pauper, qui hic loquitur non secundum omnia membra, sed secundum  quedam.

Bene dico me considerare futuram iram quasi presentem, quia ¬ªdies mei¬´ mihi nichil utilitatis afferentes, quia dies sunt ¬ªsicut umbra,¬´ quia hic non habetur uera illuminatio; in qua declinatione, que ex peccato est, cognosco futuram iram; dies ¬ªdeclinauerunt, et ego sicut fenum arui.¬´

¬ªTu autem.¬´ Pars tertia. Ego miserias sustineo, sed ¬ªtu, Domine, in eternum permanes, et memoriale tuum,¬´ id est, illud insigne factum, scilicet redemptio humani generis per Filium propter quam tu teneberis in memoria hominum ¬ªin generatione¬´ presenti duratura, ¬ªet generatione¬´ subsequente.

 Et ¬ªtu¬´ qui eternus es, qui uideris dormisse, dum distulisti misereri, modo ¬ªexsurgens, misereberis Sion,¬´ id est, Ecclesie, et secure dico ¬ªmisereberis, quia tempus miserendi eius, quia uenit tempus,¬´ id est, aptitudo temporis, in quo debet misereri. Ingeminando, desiderium quod habet ex illa miseratione notat. uere ¬ªmisereberis Sion¬´, quoniam seruis tuis,¬´ id est, apostolis et aliis predicatoribus, quorum est Ecclesiam Dei edificare, ¬ªplacuerunt lapides,¬´ id est, uiui homines, qui sunt solidi et stabiles et in fide et in bonis operibus, et apti ut ponantur in edificio eius Sion, scilicet Ecclesie. ¬ªEt¬´ illi serui ¬ªmiserebuntur¬´ exhortando et condolendo de peccatis, ¬ªterre,¬´ id est terrenorum, qui debent esse ¬ªeius¬´ Sion.

 Serui miserebuntur ¬ªet¬´ per hoc ¬ªtimebunt gentes nomen tuum, Domine, et omnes reges terre,¬´ id est, quicunque bene regunt suam terrenitatem, ¬ªtimebunt gloriam tuam,¬´ id est, te, quia gloriosum cognoscent.

Ideo timebunt, ¬ªquia Dominus edificabit¬´ uirtutibus ¬ªSion,¬´ id est, Ecclesiam, ¬ªet uidebitur¬´ tandem a suis ¬ªin gloria sua,¬´ id est in eternitate; uel in presenti gloria uidebitur a suis, id est, agnoscetur a suis gloriosus.

uere edificabit, quia ¬ªrespexit¬´ et respiciet audiendo ¬ªin orationem humilium¬´ qui nichil de se presumunt, sicut respexit orationem publicani et pharisei; dico ¬ªrespexit,¬´ et etiam habuit uultum acceptabilem; et hoc est, ¬ªnon spreuit precem  eorum.¬´ Dicendo minus, plus intelligit; uel, non spreuit orationem pro se factam, et non spernet precem factam pro aliis; uel respiciet, et non ad horam, sed nunquam spernet.

Dixi quia respexit, modo dicturus quomodo respexit, scilicet per aduentum Filii. Quia dicturus rem magnam est et in memoria tenendam, admonet, dicens: ¬ªScribantur,¬´ id est memorie firmiter commendentur ¬ªin generatione altera,¬´ id est in posteris nostris, ut ipsi sciant ¬ªhec¬´ que dicturus sum; et pro his laudabit Dominum populus qui creabitur.

Hec scilicet scribantur, ¬ªquia¬´ Dominus ¬ªprospexit,¬´ scilicet illos qui procul erant a cognitione  Dei, scilicet gentiles misericorditer uisitauit ¬ªde excelso sancto suo,¬´ id est, de humanitate Filii sui, que fuit excelsa, quia ab omni peccato immunis, et ipse ¬ªDominus in terram aspexit,¬´ id est illos qui culta erant terra, sicut Iudei quos propinquos uisitauit; sicut Apostolus ait ueniens, euangelizauit his qui prope erant et his qui longe : et hoc ¬ªde celo,¬´ de ipsa scilicet humanitate Christi, in qua ipsa celata fuit diuinitas.

Ad hoc prospexit ¬ªut¬´ per ipsum mediatorem Filium ¬ªaudiret gemitus compeditorum, id est, eorum qui non lasciuiunt per plateas huius uite, sed sunt ligati preceptis Dei: ad hoc audiret, ¬ªut¬´ ipsos ¬ªfilios interemptorum,¬´ id est, patrum mortuorum  tuorum in peccatis, ¬ªsolueret¬´ a uinculo peccatorum pro quibus gemebant.

Ad hoc solum, ¬ªut¬´ ipsi soluti ¬ªannuntient in Sion,¬´ id est, in presenti Ecclesia, ¬ªnomen Domini, et in Hierusalem,¬´ id est in futura, que est uisio pacis, ¬ªannuntient laudem eius¬´ Domini, id est, laudabilem ostendant.

Dico annuntient, et hoc non paucis, sed ¬ªin conueniendo populos in unum,¬´ id est congregando, id est in congregatione populorum. uel ¬ªin conueniendo,¬´ id est alloquendo, ¬ªpopulos in unum, id est ducendo eos in unam uoluntatem et fidem: ¬ªet¬´ etiam conueniendo ¬ªreges,¬´ id est maiores, ad hoc ¬ªut seruiant Domino.¬´

Dominus aspexit terram, et ¬ªipsa respondit ei¬´  uocanti, assentiens sue uocationi, et subseruiens, et ambulans ¬ªin uia,¬´ id est in preceptis Dei bona operatione: uia dico ¬ªuirtutis sue,¬´ id est in qua se ostendit uirtuosam, quia nulla tribulatione ab ea separari potest; unde Apostolus: Neque mors, neque uita poterunt nos separare a caritate Dei, : respondit dico, ita dicens: Domine, ¬ªnuntia mihi,¬´ id est, fac me intelligere ¬ªpaucitatem dierum meorum,¬´ id est breuitatem humane uite; ut ea cognita festinem ad uitam eternam.

Et me currentem ad uitam eternam ¬ªne reuoces¬´ a cursu illo, hoc est ne subtrahas gratiam; quia tunc subsisterem ego ¬ªin dimidio dierum meorum¬´ tantum, id est solam humanam uitam actam  in temporalibus bonis haberem: que uita dicitur dimidia, id est imperfecta. uel dies possumus hic accipere uitam iustorum, quia in ea habetur uera illuminatio, ut sic dicatur: Ne reuoces me a cursu eterne uite, ut tantum sim in dimidio dierum meorum, id est ut solummodo habeam presentem uitam iustorum, quia ipsa est dimidia, id est imperfecta et inutilis, nisi eterna uita succedat. Dies mei sunt dimidii, sed ¬ªanni tui,¬´ id est eternitas; quam designat nomine anni, non propter mutabilitatem, que ibi nulla est, sed propter longitudinem; sunt ¬ªin generatione¬´ presenti ¬ªet¬´ durabunt in ¬ªgeneratione succedenti,¬´ hoc est, eterni sunt.

¬ªInitio tu, Domine, terram fundasti.¬´ Bene dico quod anni tui sunt eterni, quia tu, Domine, nec initium  habuisti, nec finem habebis: qui quod initium non habuisset, ostendit, cum dicit eum terram fundasse: ex quo constat quod ipse ante terram fuit, et inde dicit: ¬ªDomine, tu terram fundasti,¬´ et hoc ¬ªinitio,¬´ id est, in prima creatione ¬ªet celi¬´ materiales ¬ªsunt opera manuum tuarum,¬´ quia tu eos fecisti: sed ideo ita expresse dicit ¬ªopera manuum tuarum,¬´ quia quod dignius opus est, ascribitur persone artificis.

Ostendit Deum sine fine esse, quia post omnia erit, cum dicit: ¬ªIpsi¬´ celi ¬ªperibunt:¬´ non quod substantia pereat, sed qualitates mutabuntur. Hec quidem inferiora, que ex nostra habitatione corrumpuntur, per ignem purgabuntur: ipsum etiam firmamentum  mutabitur, quia stabile fiet, dico ¬ªceli peribunt, tu autem, Domine, in eternum permanens.¬´ Ostendit quomodo peribunt, dicens: ¬ªEt omnes sicut uestimentum ueterascent,¬´ quia secundum corruptionem hominum ipsa elementa corrumpuntur: ueluti terra, que iam minus fertilis est quam prius, er minus salubris.

¬ªEt¬´ tu ¬ªmutabis eos sicut opertorium¬´ mutatur, quando recipient aliam qualitatem: et illa immutatione permanens immutatio erit, et hoc dicit: ¬ªEt mutabuntur,¬´ id est in illa immutatione permanebunt: non erit, sicut quidam heretici uoluerunt, quod aliquando redirent elementa ad pristinam faciem, et item homines ad habitationem terre. Ipsos mutabis, ¬ªtu autem idem es,¬´ id est immutabilis;  ¬ªipse,¬´ id est omnipotens: ¬ªet anni tui¬´ in quibus tu uiuis, ¬ªnon deficient,¬´ quia eterni sunt. uel possumus celum et terram intelligere allegorice, ut sic dicamus: Dico, ¬ªne reuoces,¬´ et securus sum, propter bona initia que tu iam fecisti, quod non reuocabis: quia, o Domine, tu fundasti terram, id est, Ecclesiam, initio, id est per Filium, uel a primo iusto Abel; et celi, id est, altiores uiri in Ecclesia, qui continent secreta celestia, sunt spiritualia opera manuum tuarum in quibus maxime apparet Dominus laudabilis. Ipsi celi peribunt morte temporali, tu autem, Deus, permanes: et omnes illi ueterascent, senescent et corrumpentur corpore, sicut uestimentum quod atteritur, et tum immutabis eos, quando indues eos incorruptione et immortalitate,  sicut opertorium uetus renouatur; ¬ªet mutabuntur,¬´ id est, illa noua immutatio permanebit in eis, tu autem idem es, et anni tui non deficient.

Anni tui sunt eterni, in qua eternitate ¬ªhabitabunt filii seruorum tuorum,¬´ id est imitatores sanctorum Apostolorum; ¬ªet semen eorum,¬´ id est bona operatio ipsorum, ¬ªdirigetur¬´ a te de uirtute in uirtutem, in presenti et ¬ªin seculum¬´ futurum dirigetur: quia tunc non cessabunt a laude Dei, et hic ostenditur letus finis penitentium, sicut in aliis penitentialibus.



IN PSALMUM CII. TITULUS: Psalmus ipsi Dauid.

¬ªBenedic. I.¬´ Psalmus iste conuenit Dauid prophete, qui hic loquitur. Materiam habet laudes Dei.  Modus: in prima parte, exhortatur ad laudandum Deum, propter collata beneficia. In secunda, que incipit: ¬ªNotas fecit uias suas,¬´ ostendit laudes Dei in beneficiis prioribus collatis patribus. In tertia, que incipit: ¬ªBenedicite Domino, omnes angeli eius,¬´ ostendit Deum laudari ab angelis et ab omnibus creaturis. Per hec omnia intendit nos inuitare ad laudem Dei.

Ac si diceret: O ¬ªanima mea¬´ que multis curis implicita es, et aliis impedimentis seculi, dimissis omnibus istis, ¬ªbenedic Domino,¬´ id est lauda Dominum, et amplifica laudes eius, et secundum omnes uires; et hoc dicit, ¬ªet omnia que intra me sunt¬´ benedicant ¬ªnomini sancto eius.¬´

 Et hoc quia uidet maxime faciendum, et in hoc perseuerandum, ingeminat dicens: ¬ªBenedic, anima mea, Domino;¬´ et supponit causas, dicens: ¬ªEt noli obliuisci omnes retributiones eius,¬´ id est beneficia que ipse reddit contra malefacta que facimus ei.

Exsequitur retributiones illas, cum dicit ¬ªqui propitiatur omnibus iniquitatibus tuis,¬´ scilicet condonat tibi peccata; et alia retributio, cum dicit ¬ªqui sanat omnes infirmitates tuas,¬´ hoc est, ita stabilem te facit, ut iam tentationibus diaboli, nec aliquo graui peccato permittit te impediri. uel, ¬ªsanat infirmitates tuas,¬´ quia tandem liberabit te a corruptibilitate.

Aliud item beneficium quod dicit ¬ªqui redimit¬´ per  pretium sanguinis sui ¬ªuitam tuam,¬´ id est, ipsam animam ¬ªde interitu,¬´ id est ne tandem eternaliter pereat: ¬ªqui¬´ etiam ¬ªcoronat te¬´ in presenti ¬ªin misericordia et miserationibus,¬´ id est multis beneficiis per misericordiam collatis. Possunt hec dici de futura uita, sic: Qui redimit, id est qui liberat de interitu uitam tuam, ne audias sententiam cum malis: ¬ªIte, maledicti, in ignem eternum .¬´ Qui coronat te, quia ibi ornabit te misericordia et miserationibus, id est per misericordiam beneficiis datis.

Item alia retributio, cum dicit ¬ªqui replet¬´ in hac uita ¬ªdesiderium tuum in bonis,¬´ quia multiplicat iustitias tuas pro uoto tuo, uel de alia uita dicatur, ubi desiderium iusti in nullo fallitur, ¬ªrenouabitur¬´  etiam in hac uita, ¬ªut aquila iuuentus tua.¬´ Natura aquile est ut in senio tantum ei excrescat rostrum et ungues quod non possit se cibo reficere; ascendit autem et tunc aduersus solem, donec penne sue calore exurantur, et deinde decidat in uiuam aquam, unde exiens, acuit ad petram rostrum et ungues, et postea cibum capiens, iuuenescit. Ita nos occupati multis peccatis, cum tenemur in uetustate Ade, accedimus ad Christum, qui est uerus sol, cuius calore et infusione gratie peccata nostra exuruntur; et inde aquis baptismi lauamur, inde rostrum incuruum, id est malam consuetudinem nostram illidimus et confringimus petre, id est Christo, cui nos conformantes, uetustatem deponimus et iuuenescimus: uel possumus dicere de tali uita, ubi  iuuentus nostra renouabitur, quando impassibilitate et immortalitate induemur.

Bene dico, replet desiderium, quia ipse est ¬ªDominus faciens misericordias; et¬´ etiam faciens ¬ªiudicium,¬´ id est uindictam ¬ªomnibus iniuriam patientibus.¬´ Unde Apostolus: ¬ªMihi uindictam, et ego retribuam, dicit Dominus .¬´

¬ªNotas.¬´ Pars secunda. Dico replet desiderium tuum, et ipse Dominus ¬ªfecit Moysi notas uias suas,¬´ id est, precepta sua: et per ipsum Moysen notas fecit ¬ªfiliis Isrel,¬´ id est populo Iudaico, ¬ªuoluntates suas,¬´ id est quid Deus uellet facere populum illum.

 Et ipse ¬ªDominus¬´ est ¬ªmiserator,¬´ id est exhibens multos effectus misericordie, id est, multa beneficia que confert nobis sine merito nostro, ¬ªet¬´ idem Dominus est ¬ªmisericors¬´ in natura sua; ¬ªlonganimis,¬´ quia exspectat nos diu ad penitentiam; ¬ªet¬´ idem ipse est Deus ¬ªmultum misericors,¬´ quia quotidiana et innumerabilia peccata condonat nobis.

Et cum Dominus hec beneficia faciat nobis, anne ¬ªin perpetuum irascetur nobis? Non:¬´ quia licet in presenti uideatur iratus, dum permittit nos tribulari, tamen ira illa non erit perpetua, sed tandem eripiet nos ab omni pena: et non tantum non irascetur, sed, quod minus est, ¬ªneque in eternum comminabitur.¬´ Qui enim modo minatur nobis, dicens:  Nisi conuersi fueritis, morte moriemini, quandoque blandus et mitis apparebit nobis.

Bene dico quod Dominus longanimis sit et misericors, quia ¬ªnon fecit nobis secundum peccata nostra,¬´ scilicet originalia, ut nos damnaret, sicut peccata exigerent; ¬ªneque¬´ etiam ¬ªretribuit nobis secundum iniquitates nostras¬´ actuales, que exigerent ut nos semper in maiores uitiorum profunditates deiiceret.

Bene dico ¬ªnon retribuit secundum iniquitates,¬´ ¬ªquoniam¬´ potius contrarium fecit; ¬ªcorroborauit,¬´ id est immutabiliter dedit ¬ªmisericordiam suam,¬´ remissionem peccatorum, et alia quecunque beneficia, ¬ªsuper timentes se,¬´ id est de supernis uenit illa misericordia. uel cum dicit ¬ªsuper,¬´ possumus  intelligere quod amplior sit illa misericordia quam dignitas accipientium. Et hanc scilicet misericordiam dedit ¬ªsecundum altitudinem celi a terra,¬´ quia sicut celum altius et dignius est quam terra, et irrigans facit eam fructiferam, ita misericordia Dei dignior quam sint illi qui recipiunt, et pluens spirituali rore, corda eorum fructificare facit.

Bene dico quod Deus ¬ªcorroborauit misericordiam,¬´ scilicet quia ¬ªlonge fecit a nobis iniquitates nostras,¬´ in tantum ¬ªquantum ortus distat ab occidente.¬´ Bene quidem nos comparat occidenti, quia dum in peccatis fuimus, quasi occidens eramus: quia cognitione et splendore ueri Solis, qui est Deus, non illuminamur; remotis uero iniquitatibus, quasi oriens facti sumus, quia iam splendore Solis  iustitie irradiamur.

Dico ¬ªlonge iniquitates fecit,¬´ et etiam postea cum deliquimus, ¬ªmisertus est Dominus timentibus se, quomodo miseretur pater filiorum.¬´ Sicut enim pater aliquando blande consolatur filios, aliquando pie uoto recordationis castigat, ita Deus se timentes ideo quidem miseretur ¬ªquoniam ipse cognouit figmentum nostrum,¬´ id est, de fragili materia nos cognouit esse, quia nec per nos tentationibus possumus resistere.

Bene dico cognouit nos figmentum, quia confortando nos, ¬ªrecordatus est¬´ qui uidebatur oblitus, dum nos permisit in peccatis detineri, ¬ªquoniam¬´ secundum nos ¬ªpuluis sumus,¬´ scilicet nos colligati  uinculo fidei uel caritatis, nec etiam per nos sufficientes uento diaboli, et quia ¬ªhomo¬´ est ¬ªsicut fenum,¬´ id est res que cito deficit et arescit; ¬ªdies¬´ etiam ¬ªeius,¬´ hominis, uelut fortitudo et splendor que est in iuuentute ¬ªefflorebit,¬´ priuatiue dicitur, scilicet efflorebit et marcescet: ¬ªsic,¬´ id est tam leuiter, ¬ªtanquam flos agri;¬´ uel, ¬ªefflorebit,¬´ proprie, sed hoc transitorie: et hoc est quod dicit, ¬ªsic tanquam flos agri.¬´

Et recordatus est ¬ªquoniam spiritus,¬´ id est anima spirans in ipso homine, ¬ªpertransiuit in illo,¬´ id est non permanet in eadem cognitione, sed semper transit ad diuersa; sed ¬ªetiam¬´ ille spiritus ¬ªnon subsistet,¬´ id est, non permanebit in homine, quia per mortem discedit ab omni homine; ¬ªet amplius¬´  in hac uita ¬ªnon cognoscet locum suum,¬´ non uiuificabit corpus hoc mortale.

Homo quidem sic fragilis est; ¬ªmisericordia autem Domini ab eterno et usque in eternum, est¬´ permansura ¬ªsuper timentes eum.¬´

Misericordia est super timentes eum, ¬ªet¬´ per illam misericordiam ¬ªiustitia illius¬´ est ¬ªin filios filiorum:¬´ et per ipsam misericordiam iustificabuntur, non tantum presentes filii, sed etiam succedentes. ¬ªIustitia illius est in filios filiorum¬´: non omnibus data, sed ¬ªhis qui seruant Testamentum eius,¬´ id est, his qui sollicite et bona uoluntate legem Dei perscrutantur.

¬ªEt¬´ post inquisitionem ¬ªmemores sunt mandatorum ipsius,¬´ non tantum ad audiendum uel reitandum,  sed ¬ªad faciendum,¬´ id est, complendum ¬ªea.¬´

Dixi, Dominus misericors est et iustificat; sed tamen ipse ¬ªDominus parauit sedem suam in celo,¬´ id est, in summis sanctis, in quibus sedeat iudicans; ¬ªet regnum ipsius omnibus dominabitur,¬´ quia nullus poterit resistere imperio eius. Postquam monuit nos multis beneficiis Dei laudare ipsum, admonet etiam nos per terrorem iudicii, quod mali effugere non possunt, ut a laude ipsius non desistamus.

¬ªBenedicite Domino.¬´ Pars tertia. Quandoquidem Dominus talis est, ergo uos, ¬ªomnes angeli eius, benedicite¬´ huic ¬ªDomino.¬´ Non propter hoc utitur Propheta uerbo imperationis, quia propter  suum imperium laudent angeli, uel cessent a laude Dei: sed uidens assidue laudare Deum, gaudens de illa laudis familiari dilectione, admonet Deum laudare, et determinat quos uocet angelos eius, dicens: ¬ªpotentes uirtute;¬´ quasi diceret: uos, demones, qui irrecuperabiliter cecidistis per superbiam, non moneo Deum laudare, sed illos qui in obedientia perstiterunt, et ideo perseuerant persistentes in caritate multa. Quos dicat potentes uirtute, determinat, dicens: ¬ªfacientes,¬´ id est adimplentes, ¬ªuerbum illius,¬´ id est, mandatum Dei, non quod elementari uoce illis precipiatur, sed hoc faciunt quod Deum uelle intelligunt. ¬ªFacientes uerbum¬´ dico ¬ªad audiendam uocem,¬´ id est, ad hoc ut faciant et  intelligant faciendam ab omnibus uocem ¬ªsermonum eius,¬´ id est, mandatorum Dei; uel ¬ªfacientes uerbum illius, uos dico paratos et intentos ad audiendam uocem sermonum eius, id est, ut intelligatis quid uobis precipiat Deus.

Nec tantum moneo unum ordinem angelorum laudare Deum, sed ¬ªomnes uirtutes eius,¬´ id est, omnes ordines angelorum, ¬ªbenedicite Domino.¬´ Licet angeli unius ordinis proprie uirtutes dicantur, tamen uirtutes commune nomen accipitur omnium ordinum. uos dico, ¬ªministri eius qui facitis uoluntatem eius.¬´ Complent enim angeli in terra hoc quod Deum uelle intelligunt: ueluti Gabriel angelus missus ad Mariam uirginem .

¬ªBenedicite Domino, omnia opera eius,¬´ id est,  prebete mihi materiam benedicendi Dominum: et tu, ¬ªanima mea, benedic Domino,¬´ considerans ea que sunt ¬ªin omni loco dominationis eius.¬´ Mali enim, quos exspectat per misericordiam Dominus, sunt mihi causa benedicendi Domino. uel sub alia constructione potest legi sic: Omnia opera eius existentia in omni loco eius dominationis, benedicite Domino, quasi si aliquid extra dominationem eius est, illud non sit mihi materia benedicendi Domino: et propter omnia hec opera, ¬ªbenedic, anima mea, tu Domino.¬´



IN PSALMUM CIII. TITULUS: Psalmus ipsi Dauid.

¬ªBenedic. II.¬´ Hic loquitur Propheta, et habet  materiam Creatorem et uniuersam creaturam. Ostendit enim quomodo Deus hec creata in mundo disposuit; non tamen quod de sola materiali dispositione hic agatur, sed per istam materialem intellexit Propheta aliam spiritualem, quam facit Deus in animabus fidelium, sicut ipse in aliquibus locis innuet, que spiritualis dispositio hic accipitur in materia, sicut et spiritualis dispositio in anima. Modus: in prima parte, ostendit quomodo Deus disposuit celum materiali dispositione, et quod mystice in eo intelligamus, legendo exponemus. In secunda parte, que incipit: ¬ªHoc mare magnum,¬´ ostendit quomodo Deus disposuerit. In tertia parte, que incipit: ¬ªSit gloria Domini in seculum,¬´ ostendit Deum laudandum propter huiuscemodi dispositionem, et admonet  alios ad laudandum Deum: et hec est sua intentio.

Ad quod ut ipse aliis in se exemplum prebeat, sic exhortatur animam suam: ¬ªBenedic, anima mea, Domino,¬´ quasi diceret: considerans mirabilia que fecit Dominus, lauda eum et aliis notifica. Est autem Deus laudandus pro recreatione magis quam pro ipsa prima creatione. Modo facit apostrophen ad ipsum Deum, dicendo sic: O ¬ªDomine Deus,¬´ bene debet te benedicere anima mea, quia tu ¬ªes magnificatus,¬´ id est, magnus a fidelibus tuis iudicatus: non enim Deus in natura sui potest uel magnificari, uel minorari, sed fidelibus suis tanto maior et minor apparet, quanto magis in cognitione ipsius multiplicantur,  et hoc ¬ªuehementer,¬´ id est, inscrutabiliter. Nullus, quantumcunque perfectus, potest magnitudinem Dei comprehendere. Cum dicit, ¬ªDeus meus,¬´ innuit quod ipse Deum sibi ualde familiarem habet, et ideo idoneus sit qui debeat benedicere Dominum.

Bene dico quod magnificatus sis, quoniam tu, Deus, omnia creasti, et hoc est, ¬ªconfessionem et decorem,¬´ id est, creaturas istas que dicuntur confessio et decor, quia decorum ostendunt creatorem suum, uel quia ipse res, quantum ad naturam suam, que create sunt, pulchre et decore sunt. Hanc tamen confessionem ¬ªinduisti,¬´ nudus quidem et inornatus, et nulli cognitus erat Deus antequam creaturas faceret, sed eas postea induit, quia per eas  cognitus et ornatus apparuit. Tu dico, ¬ªamictus lumine,¬´ id est, creaturis per habitationem tuam, qui uerum lumen es, factus luminosus, ¬ªsicut uestimento,¬´ quia ipsius creaturis ornaris. Allegorice, hic per confessionem possumus accipere fideles, qui Dominum confitentur et laudant. Decori sunt secundum munditiam uite sue, in quo etiam decorem eius cui seruiunt maxime ostendunt: eisdem est Deus amictus, ipsis, dico, lumine, id est, luminosis, secundum cognitionem quam habent de Deo habitatore, quia sunt ornamentum Dei, sicut uestimentum alicuius hominis; unde Propheta: ¬ªuiuo ego, dicit Dominus, quia his omnibus sicut uestimento indueris.¬´

¬ªExtendens celum.¬´ Ostendit dispositionem celi,  per quam Deus magnificatus apparet. Dico, induisti confessionem, tu ¬ªextendes celum sicut pellem;¬´ sicut enim pellis totum animal inuoluit, ita celum totum mundum includit: tu dico, ¬ªqui tegis superiora eius¬´ celi materialibus ¬ªaquis:¬´ unde alibi : Aque super firmamentum. Allegorice, per celum possumus intelligere diuinam Scripturam, que continet arcana celestia: que sicut pellis extenditur, quia nos undique munit et protegit. Cuius Scripture superiora teguntur aquis, quia ipse Scripture portant nobis quasi in manifesto aquas baptismi, ut in ipsis peccata deponamus, et Spiritum sanctum recipiamus. Attendendum quod litteram secundum figuram legimus, et ex aliquibus uerbis allegoriam trahimus aliquando. uel possumus accipere  ¬ªsuperiora eius,¬´ Scripture ipsa altiora precepta, scilicet dilectionem Dei et proximi, que tegit Deus aquis, id est, replet spiritualibus gratiis.

Ostendit alias dispositiones: ¬ªextendens celum¬´ dico, tu ¬ªqui ponis nubem ascensum tuum;¬´ ad litteram ita erat, quia angelus nuntiaturus patribus nostris uoluntatem Dei, in nube descendebat et ascendebat; unde in alio psalmo dicit: ¬ªIn columna nubis loquebatur ad eos . Et adhuc magnificum Deum ostendit, cum dicit: ¬ªQui ambulas super pennas uentorum,¬´ id est, citius perficis uoluntatem tuam quam uenti perficiant aliquem propositum cursum; uel quia tu Deus ubique es. uenti scribuntur pennati et a diuinis petis,  propter agilitatem. Allegorice, per nubem significamus Christum et alios sanctos, per quorum conformitatem ad Deum ascendimus: per uentum pennatum, animas fideles accipimus, que agiles sunt, et mentis agilitate ad Deum contemplandum uolant, et pennate sunt multis uirtutibus: super quos ambulat Deus, quia et in ipsis est, et melior omnibus, et per ipsum adiuuantem ipsi promouentur.

Alia dispositio, in qua magnificus et laudabilis apparet Deus: quod dicit: ¬ªqui facis spiritus,¬´ id est ipsas angelicas creaturas, ¬ªangelos tuos,¬´ id est ipsos nuntios. Spiritus enim nomen est ipsius substantie, angelus uero nomen officii: ¬ªet ignem urentem,¬´ id est, ipsum ordinem angelorum, scilicet seraphim, qui ardens interpretatur, facis  ¬ªministros,¬´ id est per ipsos dispensas et comples uoluntatem tuam in mundo. Ad allegoriam sic dicamus: Qui facis spiritus,¬´ id est spirituales uiros, angelos tuos,¬´ quia per ipsorum ¬ªpredicationem, annuntias nobis tuam¬´ uoluntatem: et ministros tuos facis ignem urentem, id est, accensos et plenos dilectione Dei, ut etiam alios urant et accendant ad dilectionem Dei.

Ostensa creatione et dispositione celi, ostendit terre creationem et dispositionem, in qua similiter magnificandus cognoscitur Deus et laudabilis. Ac si diceret: Item propter hoc es magnificatus, quia tu es ille ¬ªqui fundasti terram super stabilitatem suam,¬´ id est, stabilem et firmam eam fecisti. Stabilitatem terre accipimus ad litteram, intelligentes  ipsius grauitatem, et eris circumfusi sustentationem: que terra ¬ªnon inclinabitur in seculum seculi, id est, non destruetur. Licet enim aliquando qualitas mutetur, substantia tamen nunquam peribit. Per terram intelligimus Ecclesiam, que fundata est super stabilitatem suam, id est, Christum, et ipsa Ecclesia non inclinabitur in seculum seculi, quia nunquam aliqua uiolentia diaboli destruetur.

Terram fundasti, ¬ªeius¬´ terre ¬ªabyssus,¬´ scilicet Oceanus, est ¬ªamictus sicut uestimentum,¬´ id est, undique circumdans ¬ªsuper montes ipsius terre¬´ stabunt aque diluuii; ascenderunt enim aque diluuii super altissimum montem quindecim cubitis . Cum dicit Propheta de aquis diluuii, que preterierant tempore suo, quasi de futuro  annuntians: ¬ªSuper montes stabunt aque,¬´ innuit bis se potius de significato quam de figura nunc agere, et ideo inquirimus per omnia allegoriam: et secundum hoc quod terram accipimus Ecclesiam, sic dicetur: Ecclesia non inclinabitur in seculum seculi, licet abyssus profundissimi, in uitiis scilicet, sint amictus eius, hoc est uestimentum, id est, persequentes Ecclesiam, et undique eam persecutionibus circumdantes, sicut aliquis uestimento circumdatur; et non tantum super minores in Ecclesia, sed etiam super montes, id est, super maiores in Ecclesia, ueluti super ipsos apostolos, stabunt assidue impugnantes aque, id est, persecutores demergere uolentes, ueluti Nero, qui corporaliter Petrum et Paulum  occidit. Aque stabunt, sed ipse aque ¬ªfugient ab increpatione tua,¬´ sicut ipse aque diluuii recesserunt et fugerunt, a Deo missis uentis increpate; et ipse aque ¬ªformidabunt,¬´ id est formidantes se ostendent, recedentes in locum pristinum; ¬ªa uoce tonitrui tui,¬´ id est, propter magnum uentorum flatum. Allegorice sic: Persecutores Ecclesie fugient, id est, cessabunt a persecutione sua, ¬ªab increpatione,¬´ id est, propter admonitionem tuam increpantem eos: et formidabunt ab his que fecerunt, territi a uoce tonitrui tui, id est, propter comminationem futiri iudicii.

Dico, aque fugerunt; quibus fugientibus ¬ªascendunt montes, et descendunt campi,¬´ id est, alti apparent, non omnes in eadem altitudine, uel in eadem  humilitate, sed ¬ªin locum quem fundasti eis,¬´ prout tu disposuisti eos. uel ad allegoriam sic: Cessantibus persecutionibus, montes, id est, prelati in Ecclesia, ascendunt, eminent et manifeste predicabunt: et campi, id est, humiles, descendunt, id est humiliter obedient suis prelatis, et non omnes in eodem ordine, sed in locum quem fundasti eis, quia altiores sunt in Ecclesia alii quam sint alii.

Aque fugient, et illis ¬ªposuisti terminum¬´ suum littora, ¬ªquem non transgredientur:¬´ et ad quid hoc fiat ostendit, dicens:¬´ Neque conuertentur operire terram,¬´ id est non amplius diluuium occupabit terram totam. Similiter ad allegoriam: Posuit Dominus terminum persecutoribus, quem non transgredientur, quia nulli licet insanire, nisi quantum permittit  Deus; neque deinceps operient terram, id est, nulla uiolentia destruent Ecclesiam.

Dico, ¬ªterminum posuisti,¬´ tu ¬ªqui emittis fontes in conuallibus,¬´ quia de montibus fluunt fontes in ualles; et ¬ªaque¬´ fluentes ¬ªpertransibunt¬´ de loco ad locum ¬ªinter medium montium,¬´ quia a nullis potest retineri cursus eorum. Similiter mystice emittit Dominus fontes, id est, doctrinas fluentes de montibus, id est, de sanctis apostolis et aliis perfectis uiris in Ecclesia, in conualles, id est, humiles et simplices uiros edocendos et confirmandos; et ille aque, hoc est doctrine, pertransibunt de regione in regionem, et hoc inter medium montium, id est, superborum, quia nullo modo superbi et potentes huius uite poterunt doctrine Dei cursum  suum exstinguere. uel ¬ªinter medium montium,¬´ id est, sanctorum apostolorum et aliorum perfectorum, quorum auctoritatibus ipsa doctrina circumfulcitur et custoditur.

Aque dico ad litteram pertransibunt, et inde ¬ªpotabunt omnes bestie agri, onagri¬´ autem, id est siluestres asini, ¬ªin siti sua,¬´ id est quod naturaliter habent, ¬ªexspectabunt.¬´ Licet enim onagri sitiant naturaliter, tamen ita fatui sunt, quod uidentes aquam, differunt sitim suam exstinguere. Ita allegorice de aqua, scilicet de doctrina Dei, potabunt omnes bestie agri, id est, agrestes et bestialiter uiuentes de omni genere hominum, ueluti gentiles; onagri autem, id est, Iudei, pigri et fatui in  siti sua, id est, licet naturaliter sitiant, et sibi promissum Messiam dicant, tamen uidentes ipsum, et eius doctrinam audientes, non exstinguunt sitim suam, quia ipsum Christum Redemptorem non credunt, sed exspectabunt conuerti ad ipsum usque in finem temporum.

Dico, aque pertransibunt inter montes, ad litteram, et ¬ªsuper ea,¬´ scilicet, montes et aquas, ¬ªuolucres celi habitabunt, et dabunt uoces suas de medio petrarum.¬´ Similiter, ad allegoriam uolucres celi, id est, spirituales uiri, qui semper celum petunt, habitabunt super ea, quia reficient se illa celesti doctrina et auctoritate sanctorum montium, et sic refecti, dabunt uoces suas, id est, laudes Deo, ¬ªde medio petrarum,¬´ id est, secundum auctoritatem  sanctorum apostolorum et aliorum perfectorum.

De montibus mittis fontes in conuallibus: ¬ªmontes¬´ autem, ad litteram ¬ªrigans de superioribus tuis,¬´ id est, pluuia de celo ueniente. uel si hic habemus, suis, erit in superiori littera, qui emittit: et quia sic rigas montes et ualles, ideo ¬ªsatiabitur terra de fructu operum tuorum,¬´ id est, quem fructum tu operaris. Ita ad litteram: Cum montes, id est altiores in Ecclesia, compluant et irrigent inferiores sua doctrina, ipsos montes irrigat Deus propriis donis et inspirationibus suis, et per hoc, terra, id est sancta Ecclesia, satiabitur et replebitur de fructu, id est uirtutibus operum tuorum, id est quas tu operaris in eis.

 Bene dico ¬ªsatiabitur fructu,¬´ quia tu Deus es ¬ªproducens fenum,¬´ ad litteram, ¬ªiumentis,¬´ id est unde iumenta pascantur, ¬ªet herbam¬´ producens ¬ªseruituti hominum,¬´ quia pascuntur inde oues et boues, et alia pecora que seruiunt hominibus: uel ad allegoriam ita: Ecclesia satiabitur, quia tu Deus es producens de ipsa Ecclesia fenum, id est, corporale subsidium, ¬ªseruituti hominum,¬´ id est rationabilium. Facit enim Deus ut aliqui in Ecclesia beneficiis eleemosynarum sustentent fatuos, et inutiles, et bonos, et rationales in Ecclesia: precipitur enim nobis  dare eleemosynam omni petenti.

Ad litteram, quasi diceret: Adhuc tu, Deus, de terra producis fenum iumentis, etc., ¬ªut¬´ per hec  culta tua ¬ªeducas panem,¬´ scilicet, frumentum et talia, ¬ªde terra,¬´ ¬ªet panis¬´ ad hoc educitur, ut ¬ªconfirmet cor hominis,¬´ ut educas de terra uinum, ¬ªuinum cor hominis letificet,¬´ sicut realiter uidemus potos homines uino letari.

Et ideo producis fenum et alia predicta facis, ut educas oleum de terra, ad hoc ¬ªut in oleo¬´ homo ¬ªexhilaret faciem¬´ suam. Natura enim olei est, ut multum foueat carnem, et reddat hilarem, ¬ªet panis cor hominis confirmet.¬´ Possumus ad allegoriam ita dicere: Tu producis fenum, hoc est corporalem sustentationem, ad hoc ut educas de terra, id est de fidelibus illis qui aliis bona sua communicant, panem, id est refectionem in contemplatione  Dei. Cum enim aliis bona sua distribuunt, se dignos efficiunt, quibus Deus cognitionem sui largiatur: et ad hoc item producis fenum, ut ipsi capiant uinum, id est, Dominicum sanguinem, et illud uinum letificet cor hominis interius. Letantur qui cognoscunt digne refectos Dominico poculo. Item ad hoc educit fenum, ut ipsi qui fenum ministrant, ungantur oleo, id est, Spiritu sancto: et ut exhilaret Dominus faciem eorum interiorem in oleo, id est, quia exsultantes et letantes facit eos Dominus per inhabitantem Spiritum. Dixit superius ¬ªut educas¬´ panem, et panis ille cor interioris hominis confirmet: confirmantur enim bonis operibus, quibus prebet cognitionem sui.

Animalia ita beneficiis Dei satiantur, et preter  hoc etiam ¬ªligna campi¬´ ad litteram, beneficiis Dei ¬ªsaturabuntur:¬´ ministrat enim Deus et arboribus succum, et humores alios, per quos uiuunt et fructum faciunt: saturabuntur ¬ªetiam cedri Libani quas plantauit¬´ Dominus, quoniam digniores et pulchriores inueniuntur cunctis aliis arboribus, ideo speciale opus Dei dicuntur. ¬ªIllic,¬´ id est in ipsis cedris ¬ªpasseres nidificabunt.¬´ Ecce nec hoc sine dispositione Dei fit.

Herodius auis dicitur, cuius habitatio in aquis est, et putatur eadem esse que est fulica; unde habet alia translatio; ¬ªfulice domus eorum;¬´ et secundum hoc dicemus ita: Passeres nidificabunt in cedris; ¬ªeorum¬´ passerum ¬ªest dux,¬´ id est delectans eos et reficiens; ¬ªdomus herodii,¬´ hoc est,  aqua ad quam ueniunt passeres, ut inde se reficiant et balneent; ¬ªmontes excelsi¬´ sunt ¬ªrefugium ceruis,¬´ ut, quibus naturaliter placent montana, et cum uenatores eos insequuntur, fugiunt ad montes; ¬ªherinaceis,¬´ id est, hirsuto animali, est ¬ªpetra refugium.¬´ Dicitur etiam herodius auis non aquatica, sed ualde rapax et infesta hominibus, et habitat in petra ad quam refugit, et secura est, si ingruat ei necessitas: et secundum hoc dicetur, ¬ªdomus herodii,¬´ in qua habitat herodius, ¬ªdux est,¬´ id est, securitas et defensio eorum, id est, herodiorum. Ad allegoriam ita dicemus: Non tantum illi perfecti uiri pane Dei et aliis beneficiis Dei saturabuntur, sed ligna etiam campi. Alia translatio dicit: ¬ªsilue,¬´ id est, siluestres et inculti gentiles  conuersi ad Deum, ¬ªsaturabuntur pane Dei¬´ et aliis spiritualibus donis: et cedrus Libani, potentes, et alti, et candidati in dignitatibus huius seculi, quas Dominus plantauit, quibus Dominus dedit illas diuitias, non ad superbiendum uel ad opprimendum innocentes, sed ut ostentent et defendant suis diuitiis Ecclesiam. Possunt quidem diuitie digne haberi; unde Apostolus: Precipe diuitibus non superbe sapere, neque sperare in incerto diuitiarum, sed in Deo uiuo  non dixit prorsus abiiciant diuitias, sed ne superbiant. Illic, id est in cedris, sub potentibus huius uite, passeres, id est humiles, qui se parui faciunt, ueluti monachi et boni canonici, qui faciunt nidos, id est cellas suas in beneficiis  principum et potentum Ecclesie patronorum; passeres, id est humiles, illi uidelicet in cedris, id est sub potentibus huius uite, ¬ªnidificabunt.¬´ Herodii autem domus, id est, aqua baptismi, est dux eorum passerum, quia ducit eos passeres ad uitam eternam, uel secundum sententiam qua diximus auem rapacem herodium, dicemus: Passeres illic nidificabunt in cedris, sed domus herodii, id est petra, que est Christus, dux eorum herodiorum, id est, rapacium et pecorum huius uite, quos ducit Christus et regit, si ipsi ad eum conuertantur. Montes excelsi, id est apostoli et alii perfecti uiri, sunt ceruis, id est illis hominibus qui uitant lutosa loca et spinosa, hoc est peccata, refugium, quia hi tales refugiunt ad auctoritatem apostolorum,  quia per eorum exempla fidem suam custodiunt et tuentur. Herinaceis uero, id est, hirsutis et spinosis in peccatis, est petra, id est, Christus, refugium, cuius ducatu securi sunt ab impugnatione diaboli.

Preter has dispositiones, alias ¬ªfecit¬´ Deus, ¬ªlunam¬´ materialem, duraturam ¬ªin tempore,¬´ id est, quandiu tempus erit, fecit ¬ªet¬´ solem, qui ¬ªsol cognouit occasum suum,¬´ quia per solem et lunam fecit Deus uicissitudines temporum.

Positis uicissitudinibus noctis et diei, ostendit que Deus disposuit facienda in nocte, et postea que in die. Quasi diceret: Sol cognouit occasum, quo occidente, ¬ªposuisti tenebras,¬´ ueluti prope initium noctis: ¬ªet¬´ deinde ¬ªfacta nox, id est illa maior  obscuratio,¬´ in ipsa nocte ¬ªpertransibunt omnes bestie silue¬´ de loco ad locum. Est enim dispositione Dei tempus illud idoneum in quo ille bestie sibi querant uictum.

Ostendit de quibus dixerat bestiis, scilicet, ¬ªcatuli leonum¬´ et ipsi leones pertransibunt, et similiter alie bestie ¬ªrugientes¬´ et clamantes ad Deum, ad hoc pertransibunt ut ¬ªrapiant sibi escam et querant¬´ eam ¬ªa Deo.¬´ Non enim habent sibi cibum, nisi Dei permissione. Puniens enim Deus alicuius pauperis delicta, permittit ouem suam uel aliquid tale a lupo consumi.

¬ªOrtus est sol,¬´ ostensa dispositione noctis, ostendit dispositionem diei; quasi diceret: Ita fit in nocte, cum autem ¬ªortus est sol, et congregati sunt¬´  catuli leonum, ¬ªet in cubilibus suis collocabuntur.¬´

Orto sole, et ita bestiis collocatis ¬ªexibit homo ad opus suum et ad operationem suam¬´ continuandam ¬ªusque ad uesperam.¬´ Possumus ita dicere ad allegoriam: Christus factus est refugium herinaceis, id est, peccatoribus; per hoc quod fecit lunam, id est, Ecclesiam, que licet crescat et decrescat sicut luna, tamen durabit in tempore. Sol, id est Christus, qui est uerus sol, ¬ªcognouit occasum,¬´ id est, presciuit mortem suam; et per hoc mortuus fuit, quia tu, Deus,¬´ posuisti tenebras ¬ªignorantie in cordibus Iudeorum, dum Christum medicum suum non cognouerunt. Et facta est nox, id est excecatio, in cordibus ipsorum, dum Christum in  mortem dederunt, et in ipsa nocte pertransibunt omnes bestie silue, id est demones late discurrent, putantes, mortuo Christo, quem uidebant causam totius iustitie, sue potentie omne humanum genus derelictum fuisse. Determinat per quasdam partes quas hic accipiat bestias, cum dixit: Catuli leonum, id est, minores demones, et mali eorum ministri, qui pertransibunt rugientes, id est, frendentes ad aliquos deuorandum: ad hoc pertransibunt, ut rapiant et querant a Deo escam sibi, scilicet aliquos quos possint sibi incorporare, et hoc ¬ªa Deo:¬´ nullum enim nisi Dei permissione possunt deuorare. Permisit autem Deus iusto iudicio Iudam diabolo incorporari, et alios similiter. Ex morte Christi ita fuit, sed postquam ortus est sol, id est resurrexit  Christus, qui quasi sol oriens mundum illuminauit, tunc congregati sunt demones: non quod localiter conuenissent, sed per simile dicit: quia sicut aliqui fugientes presentiam alicuius potentis uictoris, ita demones, qui Christi esse uolebant dimissis, recesserunt ad suos; et tunc in malitia pertinaces, ¬ªin cubilibus suis collocabuntur,¬´ id est, quiescent in illis qui sunt proprie cubilia eorum, scilicet in illis qui obdurati et perseuerantes in peccatis, nullo modo ad fidem uolunt accedere: illi collocabuntur in cubilibus suis; homo autem rationalis exibit ad opus, id est, manifeste operabitur: opus dico suum, hoc est, rationali uiro congruum, uidelicet bonum opus, et ad operationem suam continuandam usque ad uesperam.

 Quandoquidem, o Deus, hec omnia perfecta fecisti, et corporaliter, et spiritualiter, ergo, o ¬ªDomine, magnificata sunt opera tua,¬´ id esto mirabilia, et magnifica sunt cognita, et ¬ªquam¬´ magnificata ineffabiliter: ideo dico magnificata, quia ¬ªin sapientia,¬´ id est sapienter ¬ªfecisti omnia¬´: omnia enim ineffabili Dei prouidentia sunt disposita; ideo etiam sunt magnificata, quia ¬ªterra repleta est possessione tua¬´ multitudine habitantium.

Pars secunda. ¬ªHoc mare magnum.¬´ Quasi dicat: Celum et terram, Domine, sic disposuisti, et ¬ªhoc mare:¬´ ita dicit, quasi presens ostendat: mare dico ¬ªmagnum¬´ in sui natura, et ¬ªspatiosum,¬´ id est amplum ¬ªmanibus¬´ nauigandum,  in quo similiter possunt nauigare multi; ¬ªillic,¬´ id est in hoc mari sunt ¬ªreptilia,¬´ id est marina monstra, ¬ªquorum non est numerus¬´ certus apud aliquem hominem.

Reptilia non possunt numerari, sed hoc unum possum de illis dicere quod illa reptilia pusilla et magna sunt: hoc est quod dicit: ¬ªanimalia pusilla cum magnis:¬´ et quamuis tot sint monstra in mari, tamen ¬ªillic naues pertransibunt¬´ illese.

In illo mari est ¬ªdraco ille¬´ mirabilis, infinite magnitudinis, qui Leuiathan appellatur, ¬ªquem tu formasti ad illudendum ei ,¬´ ad hoc ut ei illudatur. Licet enim tantus sit et uoracissimus , tamen ante eum naues illese, Deo illum urgente,  pretereunt; ¬ªet hec omnia¬´ scilicet draco et animalia ¬ªexspectant a te ut des illis escam in tempore.¬´ uel possumus sic continuare: Tu Deus, qui fecisti eterna in sapientia, fecisti manibus tuis hoc mare. Allegorice, per mare hoc seculum accipimus, quod est magnum et spatiosum manibus operantium, quia semper patet laborantibus: illic, id est, in hoc mari, sunt reptilia, id est, demones et eorum ministri, quorum non est numerus, reptilia, scilicet animalia pusilla et magna, sunt enim demones alii maiores aliis, non substantia, sed potestate. Illic, id est in hoc mari, scilicet in mundo, pertransibunt naues, id est Ecclesie, que contunduntur huius mundi fluctibus, tamen non submerguntur. Et alibi, id est, in hoc mundo, est draco  iste, id est, principalis diabolus, scilicet, Beelzebub, qui per Leuiathan significatur, quem prima creatione creasti bonum, post casum uero formasti ad illudendum, id est, illusibilem fecisti: illud enim ei etiam meretrices facient, quas in fedis uitiis illaqueatas cum fortius tenere putat, ipse ab illius manibus elabuntur, et per penitentiam in Christi corpus traducuntur, et hec omnia, scilicet draco, et alia exspectant a te ut des illis escam in tempore opportuno. Opportunum enim tempus habuit, cum Dominus Iudam in manibus illius tradidit. Hec omnia a te exspectant escam, et ¬ªdante te illis¬´ escam, ipsi ¬ªcolligent¬´ tam animalia quam homines, ¬ªte¬´ autem ¬ªaperiente manum tuam,¬´ id est, dante te auxilium, ¬ªomnia implebuntur bonitate,¬´  id est liberatione et auxilio, per bonitatem Dei sibi impensa; quia neque demones sibi conformare homines, Deo prebente auxilium, neque ipsa animalia poterunt corporaliter nocere.

Te dante implebuntur bonitate; at si ipsi presumant, tu auertes te ab eis, et sic turbabuntur; et hoc est, ¬ªauertente autem te faciem tuam, id est subtrahente gratiam, ¬ªturbabuntur,¬´ id est, cognoscent se nichil esse, et ¬ªauferes spiritum¬´ ab eis superbie, qui est ¬ªeorum,¬´ scilicet quem non ex Deo, sed ex se habent, ¬ªet deficient¬´ a superbia presumptionis ¬ªet in puluerem suum reuertentur,¬´ id est, mouebuntur. uel, allegorice, reuertentur in puluerem, cum redeunt ad humilitatem, et nichil ex se faciunt, sed materiam unde sunt, cinerem et puluerem  esse, cognoscunt.

Ipsi moriuntur, et tu ¬ªemittis Spiritum tuum,¬´ sanctum Spiritum, uel angelum. Canet enim tuba, uocans mortuos ad iudicium, ¬ªet¬´ tunc ¬ªcreabuntur,¬´ id est, immutabuntur, ¬ªet renouabis faciem terre.¬´ uel ad allegoriam, secundum hoc quod dicimus puluerem redigi ad humilitatem, sic dicemus: Ipsi reuertentur ad puluerem, id est, ad humilitatem, et tu, emitte Spiritum sanctum tuum in corda eorum, et per hoc recreabuntur ad bene operandum, et sic faciem terre, id est mentem eorum, qui prius terrenis inhiabant, conformando, nouam terram facies.

¬ªSit gloria.¬´ Pars tertia. Continuatio: Quando  quidem Dominus hec omnia operatur, ergo ¬ªsit gloria Domini in seculum,¬´ id est uos omnes ostendite Dominum gloriosum, et hoc non ad tempus, sed in seculum, id est in eternum, et debetis glorificare eum, quia ipse et multa opera fecit, et ea bona, et hoc dicit: ¬ªLetabitur Dominus in operibus suis;¬´ ostendit esse bona opera, de quibus letabitur Deus.

¬ªLetabitur in operibus suis, ¬ªhis scilicet, quod in respectu eius terra tremuit, montes fumigant, et hoc est, ¬ªqui respicit terram,¬´ id est uisitat misericorditer minores de Ecclesia, ¬ªet facit eam tremere¬´ de peccatis: qui ¬ªtangit¬´ etiam aliqua persecutione, uel comminatione ¬ªmontes,¬´ id est potentes, ¬ªet fumigant,¬´ id est, lacrymosa compunctione  peccata plorant.

Et quia tantus est Dominus, quidquid faciant alii, ego ¬ªcantabo Domino¬´ uoce et deuotione: hoc est ¬ªin uita mea,¬´ id est non ad horam, sed in tota uita mea. Et etiam ¬ªPsallam, ¬ªid est, bene operabor ¬ªDeo meo,¬´ id est non ad laudem meam, sed ad honorem Dei mei: et hoc ¬ªquandiu sum.¬´

Et non tantum cantabo mihi, sed etiam annuntiabo aliis. Et utinam hoc tale ¬ªeloquium meum sit ei iucundum:¬´ ei quidem erit meum eloquium iucundum, ¬ªego uero delectabor in Domino.¬´ Et hic notatur familiaris uicissitudo inter Deum et hominem: si enim habeat homo delectationem in Deo, et ipse Deus statim delectabitur in homine.

¬ªEgo delectabor in Domino,¬´ et utinam alii peccatores  fiant mihi similes; et hoc est ¬ªdeficiant peccatores a terra,¬´ id est a terrenitate, ut iam terrenitatem non appetant; ¬ªet iniqui¬´ conuertantur, ¬ªita ut non sint¬´ quod non sint quod prius erant: et pro his omnibus beneficiis Dei, ¬ªbenedic, anima mea, Domino.¬´



IN PSALMUM CIu. TITULUS. Alleluia.

¬ªConfitemini.¬´ Notandum quidem quod alleluia non est uox humana, sed prophete et alii sancti uiri, sicut beatus Ioannes raptus in extasi , audierunt cantantes alleluia angelos: nec potest aliqua una uoce uox illa interpretari: et in hac uoce alleluia continetur utrumque et nomen Dei,  et laus: nec simpliciter, sed cum exsultatione. Quod dicit, IA, nomen Domini est; quod dicit ALLELU, laudem cum exsultatione designat. Cuicunque autem psalmo talis titulus prescribitur, in eo facta Dei laudabilia continentur. In hoc autem psalmo continentur laudabilia opera Dei, que et materia sunt psalmi. Que si attendamus, Deum omnium creatorem cum maxima exsultatione laudabimus, et hec omnia beneficia fecit Deus illi populo ut per hec omnia commoneret et inuitaret eos ad querendum eum spiritualiter, sicut in ultimo uersu dicit: ¬ªUt custodiant iustificationes eius, et legem eius requirant.¬´ Et inde ponit admonitionem in prima parte, ut omnes moniti per hec corporalia beneficia  spiritualiter querant Dominum. In secunda parte, que incipit: ¬ªMementote mirabilium eius,¬´ ponit mirabilia que fecit Deus patriarchis. In tertia parte, que incipit: ¬ªEt uocauit famem,¬´ ostendit quomodo liberauit Iacob et filios suos, preparans eis locum in Aegypto per Ioseph. In quarta parte, que incipit: ¬ªEt firmauit eum super inimicos eius,¬´ ostendit mirabilia que fecit Aegyptiis pro liberatione populi sui. In quinta parte, que incipit: ¬ªEt eduxit eos cum argento et auro,¬´ ostendit quanta uirtute Dominus populum suum ab Aegypto eduxerit, et eos in terram promissionis introduxerit; et in ultimo admonet eos ut per hec omnia Deum querant. Intendit homines admonere ad laudem Dei. Titulus sic legitur: Psalmus iste dicitur alleluia, hoc est  talia beneficia Dei continet, pro quibus laudandus sit Deus cum exsultatione.

uox Prophete sic inuitantis ad laudem Dei: uos omnes, attendentes beneficia que fecit Deus populo suo, ¬ªconfitemini Domino,¬´ id est laudate Dominum, ¬ªet inuocate nomen eius:¬´ non inuocate eum propter aurum uel propter diuitias, sed ut sit inhabitator uestri, neque hoc etiam sufficiat uobis, sed ¬ªannuntiate inter gentes opera eius,¬´ id est solliciti sitis, ut de uestra, sic de salute aliorum, attendentes hoc Dei preceptum: Qui diligit eum, diligat et proximum suum.

Dico ¬ªconfitemini Domino,¬´ ita scilicet, ¬ªcantate ei¬´ mente et uoce, ¬ªet psallite ei¬´ bona  operatione. ¬ªNarrate¬´ etiam ¬ªomnia mirabilia eius:¬´ non quod omnia possint narrari, sed omnia que narrabunt, mirabilia Dei sunt. Ad hoc respicit quod dixit: ¬ªAnnuntiate inter gentes opera eius,¬´ et si hoc feceritis, reuera laudamini, et illam laudem nolite attribuere uobis, sed ¬ªlaudamini in nomine sancto eius,¬´ id est ut de uestra laude nomen Domini et amplietur, et gloriosum ostendatur. Et ita dico ¬ªin nomine sancto eius,¬´ scilicet ¬ªquerite Dominum,¬´ non remuneratorem in temporalibus, sed ut seipsum reddat uobis pretium uestri laboris. Et hoc facite cum letitia: et hoc est, ¬ªletetur cor¬´ quamuis caro molestia affligatur, mens tamen ¬ªquerentium Dominum¬´ letetur, ¬ªQuerite Dominum¬´ dico, ¬ªet confirmamini¬´  querendo eum, ut neque mors, neque uita possit uos separare a caritate Christi , et hic determinat quomodo oporteat queri, dicens: ¬ªQuerite faciem eius semper,¬´ id est ut hic presentiam cognitionis eius habeatis, et tandem facie ad faciem uideatis.

¬ªMementote.¬´ Pars secunda: Dico, ¬ªquerite,¬´ et ad hoc ut queratis ¬ªmementote mirabilium eius que fecit ,¬´ ueluti quod patres uestros Rubrum mare sicco uestigio transire fecit, et ¬ªprodigia eius,¬´ ueluti signa que fecit Aegyptiis  pro patribus illis; ¬ªet iudicia oris eius,¬´ id est, precepta legis, que licet Moyses dixisset, non tamen sunt accipienda quasi a Moyse, sed quasi ex  ore ipsius Dei: si quis enim Dei beneficia attendat, spiritualiter quesiuit et ei in fide seruiuit.

Ita et uos facere debetis, uos dico ¬ªsemen Abrahe, serui eius,¬´ et etiam ¬ªfilii Iacob, electi eius;¬´ et ita si uos similes Iacob fueritis inter electos Dei ponemini.

Ideo etiam mementote, quia ¬ªipse¬´ est ¬ªDominus Deus noster;¬´ et ideo, quia ¬ªiudicia eius,¬´ id est precepta eius sunt notificata ¬ªin uniuersa terra,¬´ ueluti per Christum et apostolos ipsius completum est, sicut et ipse Psalmista dicit : ¬ªIn fines orbis terre uerba eorum.¬´

Ideo quoque mementote, quia ¬ªmemor fuit¬´ in ipsa impletione ¬ªtestamenti sui¬´ illius promissionis quam fecit Abrahe, dicens: ¬ªTibi dabo terram  lacte et melle fluentem ,¬´ que terra figura fuit terre uiuentium: que promissio in figura completa fuit, quando nostra humanitas in Christo ueram requiem obtinuit, et per ipsum iam imitatores Abrahe, id est iusti, saltem spe eadem requie utamini, testamenti dico mansuri ¬ªin seculum,¬´ id est eternaliter. Fideles enim sine successione illam terram possidebunt, testamenti dico, scilicet ¬ªuerbi quod¬´ Dominus ¬ªmandauit,¬´ id est hominibus tradidit, duraturam ¬ªin mille generationes,¬´ id est semper, finitum nomen pro infinito. uel, ¬ªuerbi,¬´ id est precepti Abrahe, cum dixit: ¬ªExi de terra tua, et de cognatione tua ,¬´ quod preceptum in significato, manet ¬ªin mille generationes:¬´ ibi enim spiritualiter omnibus fidelibus preceptum  est exire de terrenitate sua et blandimentis sue cognitionis.

Testamenti dico, ¬ªquod¬´ ipse ¬ªdisposuit ad Abraham, et¬´ memor fuit ¬ªiuramenti sui,¬´ id est firme, et cum iuramento promissionis, id est immutabilis facte ¬ªad Isaac,¬´ ubi dixit ei Dominus: ¬ªIn Isaac uocabitur tibi semen .¬´

¬ªEt illud¬´ testamentum ¬ªstatuit in Iacob,¬´ quia eamdem promissionem fecit Iacob ita quod esset ei ¬ªin preceptum,¬´ scilicet, ut propter illam promissionem seruiret Deo, quasi per preceptum Dei, et per legem moneretur; ¬ªet Isrel,¬´ id est ipsi facto Isrel, id est uidens Deum multiplicatione uirtutum, statuit ¬ªin testamentum eternum,¬´ quia promissio illa et immutabilis et eterna erit fidelibus.

 ¬ªDisposuit,¬´ statuit, dicens: ¬ªTibi dabo terram Chanaan,¬´ id est terram promissionis, quam Chanaan filius Ne prius inhabitauit. Chanaan interpretatur descensus uel humilis: inde dicit: ¬ªTibi dabo terram Chanaan,¬´ id est terram que per humilitatem acquiritur, hoc est, celestem Hierusalem. Terram dico, ¬ªfuniculum hereditatis uestre,¬´ id est que diuiditur singulis tribubus per funiculum: ita et terra uiuentium quasi funiculo distribuitur, quia unicuique secundum dispositionem Dei.

Hanc terram promisit, ¬ªcum¬´ illi quibus promisit ¬ªessent numero breui:¬´ et ita breui, quod ¬ªpaucissimi, et incole eius¬´ terre, qui quasi extranei ibi habitabant. Cum autem impossibile uideretur,  ut tam pauci in tanta terra dominarentur, uidetur potius promissio facta de terra significata, quam de terra illa.

¬ªEt¬´ licet promisisset eis, tamen illi ¬ªpertransierunt¬´ quibus ipsa promissio facta fuit, sine illius promissionis adeptione, ¬ªde gente¬´ una ¬ªin gentem¬´ alteram: ¬ªet¬´ non tantum in uno regno, sed ¬ªde¬´ uno ¬ªregno ad populum alterum.¬´ Iuit enim Abraham de terra Chanaan in terram Aegypti; et cum Abraham et alii, quibus illa promissio facta fuit, terram promissam non obtinerent, ut Deum dicamus ueracem in promissis, de significata terra intelligamus promissionem factam maxime.

Et cum pertransirent, ¬ªnon reliquit hominem nocere eis, et reges¬´ qui uoluerunt eis nocere ¬ªcorripuit  pro eis.¬´ Sicut Pharaonem, qui abstulerat Abrahe Saram , et Abimelech, qui abstulit Isaac Rebeccam .

Dicens eis regibus: ¬ªNolite tangere christos meos:¬´ Non quod illi haberent materialem unctionem, sed spiritualem: ¬ªet nolite malignari,¬´ id est maligne agere ¬ªin prophetis meis.¬´

¬ªEt uocauit,¬´ Pars tertia. Hec facit patriarchis et prophetis: ¬ªet¬´ etiam preter hec ¬ªuocauit famem,¬´ quasi famulum, ¬ªsuper terram¬´ Chanaan. Et per illam famem ¬ªcontriuit omne firmamentum panis,¬´ quia panis defuit qui eos confirmaret. Et hoc contigit in tempore Iacob .

Et ut de fame illa illos liberaret, ¬ªmisit ante eos uirum,¬´ scilicet Ioseph, qui ¬ªIoseph uenundatus  est in seruum¬´ in Aegypto .

Et tunc Aegyptii ¬ªhumiliauerunt in compedibus pedes eius,¬´ quia uxor domini sui, qui Phutiphar dicebatur, imposuit illi crimen adulterii, ad quod impia eum cogere uolebat . Licet enim hoc dicas, tamen non est contrarius Moysi. Ioseph quidem placuit [principi carceris,] et prefecit eum aliis captiuis, quia utrumque potuit fieri, et ut prius in compedibus poneretur, et postea carcerario complaceret. In illa captione ¬ªferrum,¬´ id est dura anxietas, ¬ªpertransiit animam eius, donec ueniret uerbum eius,¬´ id est donec exposuit somnia, ipse, tamen non ex se.

Dico, uerbum eius non ex se exposuit, sed ex Deo, et hoc est, ¬ªeloquium Domini inflammauit eum,¬´  id est spiritus prophetie illuminauit eum. Et quia ita exposuit somnia, ¬ªmisit rex¬´ Pharao, ¬ªet soluit eum¬´ a reatu , ne a domino suo adulterium illi imponeretur, et non quilibet rex, sed ¬ªprinceps populorum¬´ multorum, ¬ªet dimisit eum¬´ ex toto liberorum.

Et post ¬ªconstituit eum dominum domus sue et principem omnis possessionis sue.¬´

Ad hoc ¬ªut erudiret principes eius sicut semetipsum,¬´ id est Ioseph, uel Pharaonem de diuinatione somniorum, ¬ªet¬´ etiam ¬ªsenes eius¬´ reuerendo ¬ªprudentiam doceret¬´ eamdem, ut scirent exponere somnia. Pharao enim, non attendens quod Ioseph ex diuina inspiratione hoc haberet, putabat  quod ex humano ingenio hoc haberet, et alios docere posset.

Dominus misit Ioseph, ¬ªet¬´ per eum ¬ªintrauit Isrel in Aegyptum ,¬´ id est Isreliticus populus, ¬ªet Iacob accola fuit in terra Cham¬´ quam Cham filius Ne prius habitauit.

¬ªEt¬´ ibi ¬ªauxit populum suum uehementer¬´ quantum ad numerum. Pars quarta. ¬ªEt firmauit eum super inimicos eius,¬´ quia inuitus Aegyptiis eduxit suos Deus, et illos multis afflixit modis.

¬ªEt conuertit cor eorum¬´ Aegyptiorum, ¬ªut odirent populum eius ,¬´ id est Dei, ¬ªet dolum facerent in seruos eius¬´ uel labore aggrauando, uel pretium subtrahendo.

Et quia dolum ita faciebant, ideo ¬ªmisit Moysen  seruum suum¬´ ad Pharaonem , ¬ªet per ipsum Aaron quem elegit.¬´

Et ¬ªposuit in eis,¬´ id est in Moyse et Aaron legatis suis, ¬ªuerba signorum suorum et prodigiorum in terra Cham.¬´ Per illos legatos suos comminatus fuit Aegyptiis, quod nisi dimitterent populum suum, faceret in eis signa, uelut tenebras, et alia minora, et prodigia de occisione primogenitorum, et talium.

Minatus fuit per illos signa, et compleuit, quia ¬ªipse misit tenebras¬´ super Aegyptios , que etiam palpari possent, ¬ªet¬´ sic ¬ªobscurauit.¬´ Et hoc modo complendo, ¬ªnon exacerbauit sermones suos,¬´ id est non fecit uideri acerbos et falsos: acerbi enim et reiiciendi uidentur, si non prout ipse  ordinauerat, implentur.

Et ¬ªconuertit¬´ etiam ¬ªaquas eorum in sanguinem, et occidit pisces eorum.¬´

¬ªEt edidit terra eorum ranas¬´ cum tanta copia, quod nec thalamus inde euacuari poterat : et hoc ¬ªin penetralibus regum ipsorum.¬´

Et ipse ¬ªdixit,¬´ id est uoluit, ¬ªet uenit cynomyia,¬´ id est musca canina ¬ªet ciniphes,¬´ id est culices, qui intrabant in oculos eius : et hoc non in paucis locis, sed ¬ªin omnibus finibus eorum.¬´

Pluuias ¬ªetiam eorum posuit grandinem¬´ et cum grandine ¬ªignem comburentem,¬´ id est fulmina . ¬ªin terra ipsorum.¬´

Et eo igne ¬ªet grandine percussit uineas eorum,  et ficulneas eorum, et contriuit lignum¬´ pomos et alias arbores ¬ªfinium eorum.¬´

¬ªDixit¬´ etiam, id est uoluit, ¬ªet uenit locusta et brucus, cuius non erat numerus .¬´

Locusta et brucus ¬ªcomedit omne fenum in terra eorum, et comedit omnem fructum terre eorum¬´ quod cynomyia et ciniphes facere non poterant.

¬ªEt percussit omne primogenitum in terra eorum ,¬´ id est in hominibus et aliis animalibus, ¬ªprimitias omnis laboris eorum¬´ in primitiuis frugibus.

¬ªEt eduxit populum.¬´ Pars quinta. Et hic contra plagas, quas enumerauit Aegyptiis factas, enumerat  beneficia facta Iudeis. Sic percussit Aegyptios, ¬ªet eos,¬´ id est, suos, qui captiui ab Aegyptiis tenebantur, ¬ªeduxit¬´ de Aegypto ¬ªcum auro et argento,¬´ quia uasa argentea et aurea ab Aegyptiis asportauerant, que ab ipsis precepto Domini erant mutuati. Noluit eam Dominus ut populus suus pretium sue seruitutis amitteret: ¬ªEt non erat in tribubus eorum infirmus,¬´ quod ualde mirabile fuit quod in tanta multitudine nullus infirmaretur.

Et tunc ¬ªAegyptus,¬´ id est, illi qui in Aegypto remanserant, ¬ªletata est in profectione eorum,¬´ postquam suos in mari periisse cognouit. Et quare letata est? ¬ªQuia timor eorum,¬´ scilicet Iudeorum, ¬ªincubuit super eos,¬´ id est, Aegyptios: timuerunt enim ne redirent Iudei, et omnes residuos  Aegypti occiderent.

Eduxit , et ¬ªexpandit nubem in protectionem eorum¬´ qua protegeret eos contra solis estum, et inimicos excecaret: ¬ªet¬´ ipsam nubem eamdem faciebat ¬ªignem, ut luceret eis per noctem.¬´

¬ªPetierunt¬´ etiam carnes , ¬ªet uenit coturnix, et pane celi saturauit eos,¬´ manna ueniente ab ere. Manna nominat nomine significati id est, Christi, qui uere est panis celi, de quo pascuntur angeli: quod manna significauit hunc panem, id est, corpus Christi, quo fideles reficiuntur.

¬ªDirupit petram, et fluxerunt aque, abierunt in sicco flumina ,¬´ que eos sequebantur per desertum.

 Hec omnia fecit eis, non pro meritis eorum, sed ¬ªquoniam memor fuit uerbi sancti sui,¬´ id est, promissionis sue quam Abrahe fecerat: ¬ªuerbi¬´ dico, ¬ªquod habuit ad Abraham puerum suum,¬´ dicens ei: ¬ªIn semine tuo benedicentur omnes gentes .¬´ Si enim omnes gentes destruxisset, promissio facta Abrahe impleri non posset: quia Christus de Iudeis natus fuit.

¬ªEt¬´ ideo ¬ªeduxit populum suum cum exsultatione¬´ de loco ad locum, ¬ªet electos suos in letitia.¬´

¬ªEt dedit illis regiones gentium,¬´ quia gentes terram promissionis possidebant: quibus fugatis, ¬ªpossederunt¬´ Iudei ¬ªlabores¬´ eorum ¬ªpopulorum.¬´

 Et hec omnia beneficia fecit eis Deus, ¬ªut custodiant iustificationes,¬´ id est, ut iuste uiuant secundum mandata ¬ªeius, et legem eius requirant,¬´ id est, intelligant in figuris ueteris legis uel Testamenti, aliud esse intelligendum et inquirendum.



IN PSALMUM Cu. TITULUS: Alleluia.

¬ªConfitemini II.¬´ uolunt quidam hic bis poni, ¬ªalleluia,¬´ sed beatus Hieronymus dicit quod quicunque psalmus habet in principio, ¬ªalleluia,¬´ in fine quoque habet ¬ªalleluia,¬´ et ita dicemus quod alterum alleluia sit de precedenti psalmo, alterum de sequenti. In precedenti psalmo enumerauit beneficia  que fecit Deus filiis Isrel, nulla eorum peccata enumerans: in hoc autem psalmo ostendit miserationes quas fecit Deus ipsis peccantibus: et quia de illis miserationibus laudandus est Deus, psalmus iste Alleluia intitulatur. Materia sunt ipse Dei misericordie, ipsis peccantibus exhibite. Attendens autem, quod loquitur conuersis a peccatis, illas Dei misericordias exhibitas peccantibus: et etiam ipsum Deum quandoque uindicasse de ipsis peccantibus, inuitat peruersos in hac prima parte ad confessionem peccatorum, ut Dei misericordia digni inueniantur. In secunda parte, que incipit: ¬ªPatres nostri in Aegypto,¬´ ostendit eos peccasse, et contra esse eis misericordiam Dei exhibitam. In tertia parte, que incipit: ¬ªCito fecerunt,¬´ ostendit quod in deserto  contra Deum peccauerunt: ostendit etiam quod de quibusdam Deus se uindicauit, et tandem per Moysen placatus fuit. In quarta parte, que incipit: ¬ªEt pro nichilo habuerunt terram desiderabilem,¬´ ostendit eos idolum adorasse, et per Phineen iram Dei erga eos placatam fuisse. In quinta parte, que incipit: ¬ªEt irritauerunt eum,¬´ ostendit eos sic peccasse, quod etiam secum Moysen peccare fecissent, et eos filios suos et filias suas demoniis immolasse, et quod Deus eos propter peccata in manus peccatorum dederit. In sexta parte, que incipit: ¬ªSaluos fac nos,¬´ orat ut Deus Ecclesiam de cunctis gentibus congreget ad laudem Dei. Intendit autem quoscunque inuitare ad laudem Dei, id est, cantare alleluia, et inuitat peruersos ad conuersionem.

 Et sic incipit: ¬ªConfitemini¬´ peccata uestra ¬ªDomino,¬´ ut consequamini ueniam, ¬ªquoniam bonus est,¬´ id est, misericors: et uidete ne securi bonitate ipsius, ducamini in negligentiam confessionis, ¬ªquoniam misericordia eius est in seculo¬´ tantum. Nisi enim hic conuersi fueritis, misericordiam non inuenietis, quia tunc est tarda penitentia, et non est acceptabilis.

Nec dico tantum de eo quia bonus, et in hac uita misericordia eius, quia potentias et laudes eius enumerare non possum; et hoc est: ¬ªQuis loquetur potentias Domini,¬´ et quis ¬ªfaciet auditas omnes laudes eius?¬´ Nullus utique.

Potentias et laudes nullus potest enumerare, sed  hoc unum quod illi ¬ªqui custodiunt iudicium,¬´ id est, illi qui habent discretionem, quid sit bonum, quid malum, ¬ªet faciunt iustitiam,¬´ id est, qui exsequendo bona, mala deserunt: et hoc ¬ªin omni tempore,¬´ id est, assidue, illi sunt ¬ªbeati.¬´

Hic faciens se unum de illis, incipit orare pro illis, quasi iam conuersis. Continuatio: Dico, ¬ªconfitemini,¬´ ita orantes: ¬ªMemento nostri, Domine, in beneplacito,¬´ id est, in Filio, quem et ex solo beneplacito tuo, non ex hominum meritis, ad redemptionem hominum misisti: ¬ªbeneplacito¬´ dico ¬ªpopuli tui,¬´ id est, per quem populus tuus tibi reconciliatus est; et quomodo dicat ¬ªmemento¬´ ostendit dicens: ¬ªuisita nos in salutari tuo,¬´ id  est, Filio, qui faciat saluationem quam tu preuidisti.

¬ªuisita¬´ dico ¬ªad uidendum in bonitate electorum tuorum,¬´ id est, ut habeamus bonitatem illam quam habent electi tui, scilicet iustitiam: et etiam ¬ªad letandum in letitia gentis tue,¬´ id est, ut letemur de cognitione tui, sicut et gens tua facit: ad hoc uideamus, ad hoc letemur, ¬ªut lauderis cum hereditate tua,¬´ id est, ut tu lauderis a nobis, et nos propter te laudemur, qui sumus hereditas tua, scilicet ut uidentes alii opera nostra bona glorificent Patrem nostrum, qui in celis est .

Ideo peto, ¬ªmemento, uisita,¬´ quia ¬ªnos peccauimus cum patribus nostris;¬´ id est, ubi patres nostri, ut Adam et alii, peccauerunt, nos peccauimus  in eis, qui eramus in lumbis eorum. uel, cum patribus peccauimus, id est, similibus peccatis et turpi uita Deum offendimus; ¬ªiniuste egimus,¬´ quantum ad cultum Dei; ¬ªiniquitatem fecimus,¬´ erga proximos.

¬ªPatres nostri.¬´ Pars secunda. Bene dico cum patribus, quia patres nostri peccauerunt: et ipsa peccata exsequitur, dicens: ¬ªPatres nostri¬´ habitantes ¬ªin Aegypto, non intellexerunt mirabilia tua,¬´ id est, non attenderunt Deum has plagas immittere Aegyptiis propter liberationem populi sui, sed putabant hec euenire per naturas rerum Aegyptiis: et, quod magis mirum est, ¬ªnon fuerunt memores multitudinis misericordie tue,¬´ id est, plagarum per multam misericordiam tuam, ut populum  tuum liberares ab Aegyptiis immissarum. Si enim non attribuerent Deo, recordari deberent quia mirabilia erant.

Non fuerunt memores, ¬ªet irritauerunt¬´ Deum ¬ªascendentes in mare,¬´ quia cum uenissent ad mare, et hostes a tergo insequentes uidissent, putauerunt quod Deus eos ab hostibus liberare non posset, de cuius potentia dubitandum non erat, quia in Aegypto multis portentis manifesta fuerat; sed dixerunt: Ideo eduxit nos ut interficeremur, melius autem esset ut in domibus nostris moreremur. ¬ªMare¬´ dico ¬ªRubrum,¬´ et ideo hoc ponit, quia ipsa qualitas maris terrebat eos, que rubedo maris ex ipsius terre qualitate procedit. ¬ªAscendentes¬´ dicit propter situm loci, quia Aegyptus est humilis terra; et  licet irritassent, tamen ¬ªsaluauit eos propter nomen suum¬´ ampliandum, scilicet ¬ªut notam faceret potentiam suam.¬´

Et ut ipsam misericordiam Dei grauiorem habeamus, modum saluationis ostendit, dicens: ¬ªEt increpauit mare Rubrum, et exsiccatum est et deduxit eos in abyssis,¬´ id est in profunditate illius maris, ¬ªsicut in deserto,¬´ quia sicco uestigio eos transduxit .

Et saluauit eos de manu odientium,¬´ id est Aegyptiorum ¬ªet redemit,¬´ id est liberauit ¬ªeos de manu inimici,¬´ id est de potestate Pharaonis. Dicendo, ¬ªredemit,¬´ nomine significati de significante loquitur; per hoc enim pretium sanguinis significatur, quo  redempti sumus de manu inimici, id est diaboli.

¬ªEt operuit aquas tribulantes eos,¬´ scilicet Aegyptios, ita quidem quod ¬ªunus ex eis non remansit¬´ qui non mergeretur.

¬ªEt¬´ tunc ipsi ita educti ¬ªcrediderunt in uerbo eius, et laudauerunt laudem eius,¬´ id est eum propter laudabilia facta sua.

¬ªCito fecerunt.¬´ Pars tertia. Crediderunt, laudauerunt, et hoc ¬ªcito fecerunt,¬´ id est transitorie, quia ¬ªobliti sunt operum eius¬´ que in eis in omni potentia ostenderat, ¬ªet non sustinuerunt consilium eius,¬´ quia cum Deus uellet eis differre cibum per quoddam consilium, id est prouidentiam, ut probaret eos, illi non sustinuerunt, sed statim murmurauerunt.

 ¬ªEt concupierunt¬´ non solum naturalem cibum, ut panem et aquam, que bene possent in deserto sufficere, sed ¬ªconcupiscentias,¬´ id est delicatos cibos, scilicet aues et huiusmodi, et hoc ¬ªin deserto, et tentauerunt Deum in inaquoso¬´ dubitantes de potentia eius.

¬ªEt¬´ licet sic tentarent Deum, tamen ¬ªdedit eis petitionem ipsorum¬´ et hoc usque ad plenitudinem; et hoc est, ¬ªet misit saturitatem in animas eorum .¬´

¬ªEt¬´ tamen nondum cessauerunt, sed ¬ªirritauerunt Moysen in castris, Aaron sanctum Domini,¬´ qui sanctificatus fuerat, et unctus in sacerdotem precepto Domini, illum sacerdotem Domini nolebant suscipere, sed irritabant inde Moysen, dicentes  eum non precepto Domini hoc egisse, sed quia fratrem suum exaltare uolebat .

Et propter illam irritationem ¬ªaperta est terra, et deglutiuit Dathan, et operuit super congregationem Abiron,¬´ id est deglutiuit Abiron, et suam familiam, et se super eam conclusit.

¬ªEt in synagoga eorum,¬´ id est in congregatione consentiente istis preceptis, ut tollerent sacerdotium ab Aaron, scilicet Chore et filiis suis, ¬ªexarsit ignis¬´ in tantum, quod ¬ªflamma combussit peccatores.¬´ Cum enim Chore cum illis thurificaret, ignis conuersus est, et combussit eos: qui ignis signum fuit ardoris concupiscentie ipsorum. Inuidentes enim Aaron, uolebant ex se aliquem constituere sacerdotem.

 ¬ªEt¬´ propter hoc ¬ªuitulum fecerunt¬´ conflatilem ¬ªin Oreb,¬´ in loco illo, quando Moyses in montem ascendit ad Dominum. Cegerunt enim Iudei Aaron, ut faceret eis uitulum conflatilem , et ipse consensit eis, partim coactus, partim cupiditate pecunie; ¬ªet adorauerunt sculptile¬´ illud.

¬ªEt¬´ ita ¬ªmutauerunt gloriam suam,¬´ id est Domini, qui erat gloria eorum, ¬ªin similitudinem uituli comedentis fenum.¬´ Honorem debitum non attribuerunt uero uitulo, sed simulacro uituli.

Sic agendo ¬ªobliti sunt Deum, qui saluauit eos¬´ ab Aegyptiis, ¬ªqui fecit magnalia,¬´ id est magna facta, ¬ªin Aegypto¬´ ad eos liberandos, et illa fuerunt  facta miranda; et hoc est: ¬ªmirabilia in terra Cham¬´ in eadem Aegypto; uel per ¬ªmirabilia¬´ possunt intelligi beneficia que fecit eis Deus in Aegypto. Obliti sunt ¬ªterribilia¬´ facta ¬ªin mari Rubro,¬´ quia cum hostes essent in mari inuoluti, timere potuerunt ne sibi idem contingeret.

¬ªEt¬´ tunc Dominus ¬ªdixit,¬´ id est disposuit, ¬ªut disperderet eos,¬´ id est dignos iudicauit disperditione: et disperdidisset, ¬ªsi non Moyses electus eius stetisset in conspectu eius ¬ªorans pro populo illo, ¬ªin confractione,¬´ id est tempore confractionis future illis. uel, in confessione, id est humilitate, quia humiliauit se pro eis in conspectu Domini, dicens: Domine, dele me de libro tuo potius quam populum istum deleas . Sicut ergo Dominus  erga illos oratione Moysi placatus est, sic est intelligendum eum singulis diebus peccatis nostris oratione fidelium placari: nec tamen per hoc diuina prouidentia mutatur, quia sicut Dominus preuidit se placandum, sic preuidit hoc futurum oratione fidelium: et si orationes non fierent, ipse non placaretur. Et licet Moyses, ne commune exitium Dominus faceret deprecaretur, tamen ipse zelo Dei commotus, multos occidit: sicut etiam iudices hodie Ecclesie non peccant, licet, zelo Dei commoti, de malis uindictam faciant.

¬ªStetisset.¬´ Ad hoc, ut auerteret iram eius,¬´ id est Dei, ¬ªne disperderet eos,¬´ id est ne faceret eis communem interitum .

Pars quarta. ¬ªEt¬´ licet Deus beneficia fecisset  eis, tamen ¬ªdesiderabilem terram,¬´ scilicet promissionis, quam Deus promiserat, ¬ªhabuerunt pro nichilo,¬´ quia non crediderunt promissioni Dei.

¬ªNon crediderunt uerbo eius¬´ de promissione illa: quia reuersis exploratoribus suis, cum nuntiarent terram illam satis bonam esse, et in ea uiros quorum unus centum Iudeorum posset occidere, ¬ªet¬´ ideo murmurauerunt in tabernaculis suis dicentes: Queramus ducem nobis, et reuertamur in Aegyptum, melius enim esset nobis adhuc in seruitute quam in pugna istorum perire : ¬ªnon exaudierunt uocem Domini¬´ quia dubitauerunt de terra illa quam Deus eis promiserat.

¬ªEt¬´ tunc Dominus ¬ªeleuauit manum suam,¬´ id est parauit se ad uindictam faciendam ¬ªsuper eos,  ut prosterneret eos in deserto.¬´

¬ªEt¬´ non tantum eos, sed ¬ªut deiiceret semen eorum in nationibus,¬´ id est per diuersas nationes: et ita deiiceret, ut non essent similes, quia eorum generatio superbiam generabat; sed potius ¬ªdispergeret eos in regionibus,¬´ id est per longinquas regiones.

¬ªEt¬´ merito disperdiderunt , quia ipsi ¬ªinitiati sunt,¬´ passiue, id est consecrati, ut alia translatio habet, ¬ªBeel,¬´ id est idolo illi, ¬ªphegor¬´ illius loci, scilicet Priapo, qui est deus tentiginis: phegor namque tentigo interpretatur, uel Beelphegor, id est deus tentiginis. ¬ªuel initiati sunt¬´ potest legi actiue; sicut initiati sunt, id est deuouerunt se  illi idolo. ¬ªComederunt sacrificia mortuorum,¬´ id est idolothyta, scilicet carnem sacrificatam simulacris mortuorum.

¬ªEt¬´ tunc¬´ irritauerunt eum in adinuentionibus suis,¬´ in hoc quod sunt commisti Madianitis, quia prohibitum erat ne cum extraneis mulieribus commiscerentur, quarum consilio adorauerunt Beelphegor; ¬ªet¬´ ideo ¬ªmultiplicata est in eis ruina,¬´ quia ab ipsis multi sunt interfecti.

¬ªEt¬´ tunc in illo periculo ¬ªstetit Phinees¬´ purus mente, quia non peccauit cum aliis, ¬ªet placauit¬´ Dominum perfodiendo Iudeum cum Madianite commistum. ¬ªEt¬´ tunc ¬ªquassatio,¬´ id est ruina, ¬ªcessauit,¬´ scilicet quam patiebantur.

¬ªEt reputatum est ei in iustitiam in generatione et  generationem usque in sempiternum;¬´ hoc quod zelo Dei percussit illum, non est illi reputatum in homicidium.

¬ªEt irritauerunt.¬´ Pars quinta. Et licet Deus sic uindicasset in eos, ipsi tamen non cessauerunt, sed etiam ipsum Moysen secum peccare fecerunt: et hoc est ¬ªet irritauerunt eum ad aquas contradictionis,¬´ ubi Moyses eiecit eis aquam de petra , iuxta terram promissionis, quando iurgati sunt filii Isrel, dicentes quod non posset aquam de petra producere, ¬ªet uexatus est Moyses propter eos,¬´ id est turbatus est ab illis, ¬ªquia exacerbauerunt spiritum eius,¬´ id est eum iratum pro sua incredulitate fecerunt et acerbum.

¬ªEt¬´ quia commotus fuit ab illis, ¬ªdistinxit in  labiis suis,¬´ id est aliter et nimis confidenter locutus fuit ad illos quam consueuisset; ueluti quidam dicunt, presumptuose dixit: Nunquid poterimus uobis educere de petra aquam? etc. Et iterum aliud peccatum enumerat, dicens: ¬ªNon disperdiderunt gentes quas dixit,¬´ id est precepit, ¬ªDominus Deus illis¬´ ut disperderent. Precepit enim Dominus ut disperderent illas gentes de terra Chanaan, scilicet promissionis, ne eorum consuetudinem addiscerent, et per illam ad culturam idolorum mouerentur.

Non disperdiderunt, sed potius ¬ªcommisti sunt inter gentes¬´ terre illius, ¬ªet didicerunt opera eorum, et seruierunt sculptilibus eorum, et factum est illis in scandalum,¬´ quia Iudei offenderunt Deum. Aggrauat malitiam eorum, dicens: ¬ªEt immolauerunt  filios suos et filias suas demoniis.¬´ Nam si isti sunt idololatre qui hircos immolant, multo magis illi qui filios. Nec immolauerunt filios suos deprehensos in peccatis, sed ¬ªeffuderunt sanguinem innocentem, sanguinem filiorum suorum et filiarum suarum, quas sacrificauerunt sculptilibus Chanaan.¬´

¬ªEt¬´ dum ipsi ita interficerent filios suos, ipsi interius interfecti sunt: et hoc est, interfecta  est terra,¬´ id est ipsi terreni interfecti sunt inter se ¬ªin sanguinibus,¬´ suis: ¬ªet in¬´ huiusmodi ¬ªoperibus eorum est contaminata,¬´ id est alii exemplo eorum sunt male operati. ¬ªEt¬´ etiam ipsi utrique ¬ªfornicati sunt¬´ a Deo, et adherendo demoni adultero, et hoc ¬ªin adinuentionibus suis¬´  et traditionibus seniorum: quia, dimissis preceptis Dei, sequebantur traditiones suas.

¬ªEt tunc iratus est Dominus,¬´ id est exhibuit effectum irati ¬ªin populum suum,¬´ et hoc ¬ªfurore,¬´ id est graui ira, ¬ªet abominatus est hereditatem suam,¬´ iam non curans eos quasi hereditatem defendere. ¬ªEt¬´ ideo ¬ªtradidit eos in manus gentium,¬´ quia tunc sunt a Philistheis deuicti ¬ªet dominati sunt eorum qui oderunt eos,¬´ scilicet Philisthei et alii.

¬ªEt tunc tribulauerunt eos inimici eorum, et humiliati sunt,¬´ id est multum afflicti ¬ªsub manibus eorum:¬´ Dominus tamen ¬ªsepe liberauit eos.¬´

¬ªIpsi autem¬´ hanc liberationem non attendentes, ¬ªexacerbauerunt eum in consilio suo,¬´ id est consulte,  ¬ªet humiliati sunt in iniquitatibus suis,¬´ id est propter iniquitates suas sunt afflicti multis modis.

¬ªEt cum¬´ ipsi ita ¬ªtribularentur, uidit¬´ Dominus, et misertus est eorum ¬ªet audiuit orationem eorum,¬´ id est liberauit eos, et quia tribulabantur, et quia clamabant ad eum. ¬ªEt memor fuit Testamenti sui,¬´ id est promissionis facte Abrahe , in cuius semine non impleretur promissio quam Deus fecerat, nisi eos seruaret. ¬ªEt penituit eum,¬´ id est immutatum factum est ¬ªsecundum multitudinem misericordie sue, non pro meritis eorum, sed secundum misericordiam suam, que multa est.

¬ªEt dedit eos in misericordias,¬´ sicut Petrum, et Paulum, et Stephanum, et alios quibus peccata condonauit;  et in eis multitudinem iustitie multiplicauit; et hoc est, ¬ªin conspectu omnium qui ceperant eos.¬´ Que enim gentes prius habuerunt Iudeos captiuos, modo conuerse, receperunt eos magistros, ut Petrum et alios. uel, ¬ªin conspectu omnium qui ceperunt eos,¬´ in conspectu demonum, que prius captiuos tenebant eos.

¬ªSaluos fac.¬´ Pars sexta. Continuatio. Quandoquidem, o Domine, tot beneficia fecisti patribus nostris, ergo fac eadem et nobis; et hoc est, ¬ªsaluos fac nos, Domine Deus noster, et congrega nos,¬´ id est fac nos conuenire in nomine fidei: ¬ªcongrega¬´ dico ¬ªde nationibus,¬´ id est de diuersis gentibus, uel, auferendo de nationibus, scilicet de imitatione gentium.

 Ad hoc congrega ¬ªut confiteamur nomini sancto tuo, et gloriemur in laude tua,¬´ ut gloriosi appareamus de hoc quod te laudamus, et tantum ualet hec optatio quantum enumeratio.

Et inde dicit, quia nos ita, Deus, congregabis, ¬ªbenedictus¬´ sit ¬ªDominus Deus Isrel,¬´ id est benedictione incipiente ¬ªab¬´ hoc ¬ªseculo, et¬´ perdurante ¬ªin¬´ aliud ¬ªseculum; et populus omnis, scilicet gentilis, quia adhuc est carnalis, ¬ªdicet, Fiat, fiat,¬´ id est, benedictus sit Deus.



IN PSALMUM CuI. TITULUS. Alleluia

¬ªConfitemini. III.¬´ Si habeatur aliud alleluia,  precedentis psalmi est, secundum Hieronymum. In primo ¬ªConfitemini¬´ ostendit beneficia facta electis Isrel: in secundo misericordias quas fecit peccantibus: in hoc autem ostendit beneficia que fecit Deus uniuersali Ecclesie, de Iudeis atque gentibus de quatuor partibus mundi congregate; et quia psalmus iste laudabilia Dei beneficia continet, ideo intitulatur ¬ªAlleluia.¬´ Materia sunt ipsa beneficia. Modus: In prima parte agit de ignorantia; ostendit quomodo Deus errantes in infidelitate peccati et ignorantia perducat in Ecclesiam suam: ex similitudine illius, qui errantes in solitudine ad ciuitatem reduxit. In secunda parte, que incipit: ¬ªConfiteantur Domino,¬´ ostendit quomodo Deus introductos in Ecclesia satiet diuino uerbo, et uincula peccatorum ipsorum disrumpat,  sicut si aliquis homines introductos in ciuitatem bene pasceret et reficeret. In tertia parte, que incipit a secundo ¬ªConfiteantur,¬´ ostendit quomodo satiati per uerbum diuinum fastidiant aliqui, quod quidem mortale est eis quia non possunt cibum sumere, nisi Deus reficeret eos, ut iam diuinum uerbum eos resumere delectet. In quarta parte, que incipit a tertio ¬ªConfiteantur,¬´ ostendit quomodo Deus rectores Ecclesie periclitantes multis tempestatibus et procellis huius seculi, sicut rectores nauium fluctibus maris, procellam amoueat, auram immittat, et tandem in portum uoluntatis deducat. In quinta parte, que incipit ab ultimo ¬ªConfiteantur,¬´ ostendit iusto Dei iudicio Iudeos esse excecatos, et plenitudinem gentium subintrasse, et eos maximos fructus  Domino reddidisse. Intentio est ut cantemus alleluia, id est, ut Deum laudemus.

uox prophete sic admonentis: Attendite beneficia, que facit Dominus Ecclesie, et utroque genere confessionis ¬ªconfitemini Domino,¬´ accusantes uos de peccatis uestris, et laudantes Deum pro multitudine beneficiorum suorum: et debetis confiteri ¬ªquoniam¬´ ipse est ¬ªbonus,¬´ id est misericors, et condonat peccata confitentibus: et hoc facite in presenti, dum tempus est miserendi, ¬ªquoniam misericordia eius¬´ est ¬ªin seculum,¬´ id est in hac uita est locus misericordie, post hanc restat iudicium.

Ego moneo uos confiteri et hoc idem quod dico ego, ¬ªdicant¬´ omnes alii ¬ªqui redempti sunt a  Domino,¬´ scilicet, exhortentur alios confiteri et Deum laudare. Et bene debetis hoc dicere, quia hi sunt ¬ªquos redemit¬´ Dominus pretioso sanguine Filii sui ¬ªde manu inimici,¬´ id est de potestate diaboli: nec pauci redempti, sed ¬ªeos congregauit¬´ Dominus in unione fidei ¬ªde regionibus¬´ diuersis.

Bene dico, ¬ªde regionibus,¬´ quia congregati sunt a ¬ªsolis ortu,¬´ id est ab orientali regione, ¬ªet occasu, ab aquilone,¬´ id est a septentrione, ¬ªet mari,¬´ id est a merediana plaga. Per mare, quod est in circuitu uniuerse terre, quamlibet mundi partem possumus designare.

Ostendit unde eos redemit; quasi diceret: Bene  dico quod eos redemit, quia ipsi ¬ªerrauerunt,¬´ demonibus et non Deo obedientes; ¬ªin solitudine,¬´ id est soli a Deo, scilicet manentes in infidelitate; ¬ªet¬´ etiam ¬ªin inaquoso,¬´ id est in siccitate et ariditate diuine doctrine, scilicet non habebant qui eos perfunderet, et irrigaret, et fructificaret rore celestis doctrine: et quia erant in solitudine et sine doctrina, ideo ¬ªnon inuenerunt uiam ciuitatis¬´ per quam possent accedere ad ciuitatem: non dico qualemcunque ciuitatem, sed habitaculi,¬´ id est in qua habitandum est fidelibus, id est Ecclesie.

Dico non inuenerunt illam uiam, licet essent ¬ªesurientes et sitientes¬´ uiam qua possent uenire ad ueram beatitudinem: sicut mundani philosophi, qui diuersis rationibus sollicite inquirebant quid  esset summum bonum, et qua uia possent uenire ad ueram beatitudinem. uel, ¬ªesurientes et sitientes¬´ naturaliter uerum bonum. Omnes enim naturaliter tendunt ad uerum bonum, sed non uera uia: quia quidam per potentiam, quidam per dignitatem, quidam per diuitias, aliis quoque diuersis modis: et licet esurirent et sollicite inquirerent, tamen ¬ªanima,¬´ id est sapientia, ¬ªeorum in ipsis defecit¬´ quia sibi, et non Deo, sapientiam attribuebant, et ideo eorum sapientia nullum profectum habuit, sed prorsus inutilis inuenta, defecit; qui uero per potentias et alia huiusmodi inquirunt, deficiunt, quia recta uia non incedunt.

¬ªEt¬´ quia sic defecerunt, hac necessitate coacti, ¬ªclamauerunt ad Dominum,¬´ diuine quidem gratie  aspiratione admoniti; ¬ªet¬´ ipse ¬ªeripuit eos¬´ quasi quadam uiolentia de necessitatibus eorum,¬´ id est, de ignorantia et errore solitudinis, et ducens in Ecclesiam, sapientiam ueram ministrauit eis: ¬ªeripuit¬´ dico ¬ªcum tribularentur,¬´ id est cum maxime angustiarentur ignorantia et aliis necessitatibus peccati.

¬ªEripuit¬´ dico, ¬ªet¬´ deinde ¬ªdeduxit eos in uiam rectam,¬´ id est, cognitionem Christi et catholice fidei inspirauit eis: ad hoc ¬ªut irent¬´ per bonam operationem ¬ªin ciuitatem,¬´ id est Ecclesiam sanctam ¬ªhabitationis¬´ in qua habitandum est.

¬ªConfiteantur.¬´ Pars secunda. Propter hec predicta  beneficia Dei dico ¬ªConfitemini:¬´ et item propter hec que sequuntur ¬ªConfiteantur Domino misericordie eius, et mirabilia eius,¬´ id est, fideles laudent Deum, habentes causas laudandi misericordias Domini, mirabiliter impensas ¬ªfiliis hominum.¬´ ¬ªConfiteantur Domino misericordie eius,¬´ id est, homines laudent Deum pro misericordiis quas fecit eis, pro mirabilibus, et hec mirabilia facta filiis hominum.

Ideo debent confiteri et laudare, ¬ªquia satiauit¬´ Dominus uerbo doctrine spiritualis, per quam in Ecclesia sua eos composuit ¬ªanimam inanem,¬´ id est uacuam ab omni uera cognitione, ueluti fatuos et non fatuos, et simplices; sed ¬ªet animam esurientem,¬´  sicut philosophos, ¬ªsatiauit bonis,¬´ id est, repleuit spirituali sapientia.

¬ªSatiauit¬´ dico ipsos ¬ªsedentes,¬´ id est, commorantes ¬ªin tenebris,¬´ id est, in ignorantia, a qua nullo modo per se possent exire: ¬ªet¬´ sedentes ¬ªin umbra mortis,¬´ id est, in turpi uita, que esset excecatio eis, et umbra ducens ad mortem: ipsos dico ¬ªuinctos in mendicitate,¬´ id est, indigentia totius boni; ¬ªet ferro,¬´ id est, duritia peccatorum.

Ideo erant in mendicitate, ¬ªquia exacerbauerunt,¬´ id est, acerba iudicauerunt, fugiendo ¬ªeloquia Dei,¬´ id est, precepta Dei: quia si aliquis monebat eos de caritate uel aliquo tali, reputabant fugiendam, et in nullo moneri uoluerunt. lex tamen  naturalis indicabat eis hoc non esse faciendum. ¬ªEt consilium Altissimi,¬´ scilicet celestia appetere, hec terrena non curare, Christo nostro Redemptori adherere, ¬ªirritauerunt,¬´ id est, quantum ad se uanum fecerunt, cum in nullis Christo assentire uoluerunt, nec ipsum esse Redemptorem crediderunt: uel spernentes consilium Altissimi, ut predictum est, irritauerunt, id est, ad iracundiam Deum prouocauerunt.

¬ªEt¬´ quia sic irritauerunt, ideo ¬ªcor eorum,¬´ id est, anima eorum, ¬ªest humiliatum in laboribus,¬´ id est, in conatibus suis: quia quantumcunque conarentur, et laborarent per se ad inquisitionem beatitudinis uenire, tamen cor est humiliatum, quia defecerunt. uel, cor est humiliatum et afflictum in  laboribus,¬´ id est, multis miseriis, quas Deus immittit ad correctionem electorum. ¬ªEt infirmati sunt,¬´ a presumptione, id est, cognouerunt se nichil posse per se, ¬ªnec fuit¬´ inter eos ¬ªqui adiuuaret,¬´ id est, qui posset eos liberare de tenebris et ferro quibus ipsi tenebantur, quia nec ipsi seipsos poterant expedire, nec dii eorum.

¬ªEt¬´ hac necessitate coacti, ¬ªclamauerunt,¬´ inspirati quidem a Domino, ¬ªad Dominum cum tribularentur, et de necessitatibus eorum liberauit eos,¬´ mendicitate, tenebris et aliis malis in hac parte positis, que per hoc nominat ¬ªnecessitates,¬´ quia per se nullo modo poterant inde egredi. Ostendit quomodo liberauit: quasi diceret: Dico ¬ªliberauit,¬´ et hoc modo: ¬ªeduxit eos de tenebris¬´ infidelitatis,  quia fecit fideles; ¬ªet umbra mortis,¬´ quia iam non inquinauerunt uitam suam in turpibus factis; ¬ªet uincula eorum,¬´ id est, duritiam peccati, qua prius tenebantur ligati, ¬ªdisrupit,¬´ quia cordibus compunctionem immisit, et ad penitentiam eos adduxit.

¬ªConfiteantur.¬´ Pars tertia. Quasi diceret: Sicut propter beneficia Dei predicta dignum est ut confiteantur Domino, ita pro eis que sequuntur ¬ªconfiteantur Domino misericordie eius, et mirabilia eius filiis hominum.¬´

Et debent confiteri, quia cum anima eorum abominata sit omnem escam, Dominus aufert non tantum illam satietatem, sed omnia mala que inde  eueniunt: et ea que de ipso fastidio proueniunt, prius ponit dicens: ¬ªquia contriuit,¬´ id est, annichilauit, ¬ªportas ereas,¬´ id est, iram et concupiscentiam destruxit in eis, que sunt porte ducentes ad interitum eternum: ereas uocat, quia cum sint naturaliter in homine, uix aliquis potest dominari. ¬ªEt uectes ferreos,¬´ id est, suggestiones diaboli, quibus firmatur et corroboratur in malum: et ira, et concupiscentia que nobis fuerunt ad bonos usus data, scilicet ut irascamur malis, bona cupiamus. Quos uectes ¬ªconfregit¬´ Dominus, quia fideles suos fortes fecit, ut possent superare quamlibet tentationem diaboli.

Portis confractis, et uectibus destructis, ¬ªsuscepit eos¬´ Dominus ad iustitiam de uia iniquitatis,  id est, de turpi uita, quam in peccatis ducebant: ¬ªuia¬´ dico ¬ªeorum,¬´ id est, quam ipsi non a Deo, sed a se habebant. Bene dico iniquitatis eorum, habebant ¬ªiniustitias, et propter¬´ illas ¬ªsunt humiliati,¬´ id est, afflicti a Deo, ut per hoc recognoscerent peccata. uel ideo suscepit eos, quia ipsi sunt humiliati, id est, humiles facti, et affligentes se in conspectu Domini propter iniustitias, id est, quia cognoscunt se Deum in multis peccatis offendisse.

Ideo habuerunt predictas portas, et uia ipsorum fuit iniquitas, quia ¬ªanima eorum abominata est omnem escam,¬´ id est, omnem refectionem spiritualis doctrine, ¬ªet¬´ propterea ¬ªappropinquauerunt usque ad portas mortis,¬´ id est, fere uenerunt in desperationem, que recta uia ducit homines ad  eternam mortem.

Hac necessitate coacti, ¬ªclamauerunt ad Dominum:¬´ nec tamen clamare potuissent, nisi preuenti diuina misericordia ¬ªcum tribularentur, et de necessitatibus eorum liberauit eos.¬´ Hic quoque accepit necessitatem, peccata in hac parte posita, ueluti quod dixit superius, portas, uectes, et similia.

Hoc modo liberauit: ¬ªmisit uerbum suum,¬´ id est, Filium suum fecit incarnari, ¬ªet¬´ per hoc ¬ªsanauit eos,¬´ id est remouit ab eis fastidium diuini uerbi. uel, uerbum, id est, preceptum diuinum, et imperium suum, et sanauit eos: sicut in Euangelio dicitur: ¬ªDic tantum uerbo, et sanabitur puer meus :¬´ et ita liberatis, et a fastidio sanatis, ¬ªet eripuit eos de interitionibus eorum,¬´ id  est de eterna damnatione, que proueniret ex illo fastidio sicut mors corporalis procedit ex fastidio cibi corporalis.

¬ªConfiteantur Domino.¬´ Pars quarta. Continuatio: Sicut monui propter cetera beneficia predicta ut confiteantur, ita et propter ea que modo dicentur, dignum est ut ¬ªconfiteantur Domino misericordie eius, et mirabilia eius filiis hominum,¬´ sicut supra expositum est.

Dico ¬ªconfiteantur,¬´ et sacrificent Deo, non dico hircum uel aliquod tale, sed laudem, et hoc est, ¬ªsacrificium laudis,¬´ id est dictis et factis ostendant Deum laudabilem, secundum hoc: ¬ªLuceant opera uestra bona coram hominibus, ut uidentes  opera uestra, et glorificent Patrem uestrum  ¬ªet annuntient opera eius¬´ Dei, ueluti quod peccata dimittit et alia cuncta bona facit, et hoc faciant ¬ªin exsultatione,¬´ exsultandum quidem est illis, qui hec opera Dei attendunt.

Dico ¬ªannuntient,¬´ neque hoc omnibus precipio, sed rectoribus Ecclesie, de quibus dicit, ¬ªqui descendunt,¬´ de sublimitate sue contemplationis, ¬ªmare,¬´ id est, istud seculum, quod multis fluctibus agitatur; ad quod descendunt ¬ªin nauibus¬´ regendis, id est in Ecclesiis, que circumdantur et contunduntur fluctibus et seditionibus huius seculi, ueluti naues fluctibus maris; ipsi dico qui descendunt, ¬ªfacientes operationem,¬´ scilicet predicationis et confessionis, et alia Dei beneficia dispensantes ¬ªin  aquis multis,¬´ id est, in multis populis.

¬ªIpsi¬´ rectores Ecclesie, qui ita descendunt, ¬ªuiderunt opera Domini, et mirabilia eius,¬´ id est mirabiles operationes eius cognouerunt ¬ªin profundo¬´ cordis: uel, factas in profundo, id est, inscrutabili consilio Dei.

Bene dico ¬ªopera,¬´ quia hec opera Dei inter cetera cognouerunt quod ipse ¬ªdixit,¬´ id est uoluit, ¬ªet spiritus procelle,¬´ id est diabolus, qui omnem mouet procellam, id est, tempestatem tentationum huius uite, ¬ªstetit,¬´ id est, horruit contra rectores Ecclesie, et in ipsis procellam suam commouit: ¬ªEt¬´ per hoc ¬ªfluctus eius¬´ procelle, id est, aduersitates uel tempestates, et prosperitates, que maxime concutiunt corda hominum, ¬ªsunt exaltati,¬´  id est, multiplicati in eis: tentat enim diabolus ipsos rectores Ecclesie, et per suas proprias prosperitates et proprias similiter aduersitates.

¬ªFluctus sunt exaltati,¬´ et per hoc illi rectores, quos illi impellunt fluctus, ¬ªascendunt usque ad celos,¬´ scilicet per multas prosperitates ducuntur in nimiam altitudinis elationem; ¬ªet descendunt usque ad abyssos,¬´ quia, depressi in multitudine aduersitatum, ducuntur usque in desperationem: et per hoc ¬ªanima eorum tabescebat,¬´ id est, deficiebat, ¬ªin malis,¬´ id est propter mala que in ipsis mouebant tentationes deficiebat, quia nichil boni facere ualebant.

¬ªEtiam turbati sunt,¬´ id est, ignorant quid faciendum sit eis, sicut rectores nauium turbantur in  mari, ingruente uehementi tempestate; ¬ªet moti sunt¬´ ad iram aduersus subditos, ¬ªsicut ebrius, et sic omnis sapientia eorum deuorata est,¬´ quia in nullis bene utuntur ratione, neque cum utuntur prosperis, neque cum franguntur aduersis.

Quia necessitatibus coacti sunt, ¬ªet¬´ ideo ¬ªclamauerunt ad Dominum cum tribularentur, et de necessitatibus eorum eduxit eos.¬´ Ostendit quomodo eduxit eos, dicens: ¬ªEt statuit procellam eius,¬´ maris, id est, tentationes et tumultus huius seculi, ¬ªin auram¬´ suauem, que bene recrearet eos, id est, gratiam spiritualem, scilicet ubi prius regnabat procella et persuasio diaboli, modo posuit Deus Spiritum sanctum, qui intus refoueret eos: ¬ªet¬´ per  illam auram ¬ªsiluerunt fluctus eius¬´ maris, uel spiritus maligni qui prius impetum immittebant: quia inhabitante eos Spiritu sancto, iam nullus fluctus, nullus impetus diaboli potuit dominari eis.

¬ªEt letati sunt quia siluerunt, et¬´ sic ¬ªdeduxit eos in portum uoluntatis eorum, ¬ªid est, in quantam uoluerunt securitatem.

¬ªConfiteantur.¬´ Pars quinta. Et sicut in aliis proposuit admonitionem laudis prosequentibus beneficiis, ita hic, cum dicit: ¬ªConfiteantur Domino misericordie eius, et mirabilia eius filiis hominum,¬´ ut supra.

¬ªEt exaltent eum in Ecclesia plebis¬´ et tota congregatio populi laudent eum communiter, et etiam illi prelati; et hoc est: ¬ªet in cathedra seniorum  laudent eum,¬´ id est, illi qui habent magisterium super alios.

Exaltent, laudent, ideo quia ipse ¬ªposuit flumina in desertum,¬´ id est, doctrinas Euangelii posuit in gentes, quibus corda eorum irrigantur; ¬ªet exitus aquarum,¬´ id est, ipsam doctrinam manifeste exeuntem de Iudea per predicationem apostolorum posuit ¬ªin sitim,¬´ id est, in gentes, qui interna aspiratione celestem doctrinam sitiebant.

¬ªTerram uero fructiferam,¬´ id est Iudeam, que prius erat fructifera, posuit ¬ªin salsuginem,¬´ id est, in sterilitatem. Per salsuginem sterilitas intelligitur, quia si salsugo terre misceatur, eam penitus sterilem facit: et hoc fecit ¬ªa malitia,¬´ id est, propter malitiam ¬ªinhabitantium in ea, ¬ªhoc est, iusto iudicio  suo excecauit Iudeos, et gentes introduxit.

¬ªPosuit dico.¬´ Continuatio. Iudeam posuit in salsuginem. ¬ªDesertum¬´ autem, id est gentiles, qui prius erant deserti a cognitione Dei, ¬ªposuit in stagna aquarum,¬´ id est in Ecclesiam, que est locus in quo loco stant aque, id est baptisma. uel, in stagna aquarum posuit, id est, in ea stare fecit et perseuerare aquas, id est spirituales doctrinas: ¬ªet¬´ eamdem ¬ªterram¬´ que prius erat ¬ªsine aqua,¬´ id est gentiles, posuit ¬ªin exitus aquarum¬´ ut etiam de ipsis ad alios doctrina proflueret.

¬ªEt illic,¬´ id est, in aquis illius, ¬ªcollocauit¬´ Deus ¬ªesurientes,¬´ id est, desiderantes refici spiritualibus doctrinis: ¬ªet¬´ ipsi collocati ¬ªconstituerunt ciuitatem,¬´ id est, Ecclesiam, ¬ªhabitationis,¬´  id est, in qua sola habitandum est.

¬ªEt¬´ ipsi ibidem positi, ¬ªseminauerunt agros,¬´ id est, conuerterunt quosdam sine multo labore seminando uerbum Dei; ¬ªet plantauerunt uineas,¬´ id est, quosdam cum magno labore edificauerunt; et ipsi seminati ¬ªet¬´ plantati, ¬ªfecerunt fructum natiuitatis,¬´ id est, doctrinam magistrorum sunt in operibus imitati. Ille facit fructum natiuitatis, cui si predicatur castitas, caste uiuit: ille non facit fructum natiuitatis, in quo si plantatur castitas uerbo predicatoris, ipse tamen fornicationem reddit: sicut ager qui, recepto frumento, zizania reddit, et ita non facit fructum natiuitatis.

¬ªEt benedixit¬´ Deus ¬ªeis,¬´ id est, multiplicauit  uirtutibus; ¬ªet multiplicati sunt¬´ numero ¬ªnimis,¬´ multum: uel, ¬ªnimis,¬´ id est, supra numerum electorum: sicut: Tantum multiplicati sunt pisces, quod scissum est rete, et illi qui superflui erant, exierunt : secundum quos figurati heretici, qui ab Ecclesia recedunt. ¬ªEt iumenta eorum,¬´ id est, simplices de Ecclesia, ¬ªnon minorauit,¬´ id est, non fecit minoris pretii quam essent illi sapientes, sed potius in eis uirtutes multiplicauit.

Ipse benedixit eis, ¬ªet¬´ tamen ¬ªpauci facti sunt¬´ ad comparationem malorum; ¬ªet uexati sunt a tribulatione malorum, et¬´ etiam uexati sunt a ¬ªdolore¬´ quem habebant propter peccata aliorum.

 Propter hoc ¬ªcontentio est effusa super principes,¬´ id est, super heresiarchas, qui contendunt contra Ecclesiam Dei: uel, ¬ªsuper principes,¬´ id est, super potentes huius seculi, ¬ªet eos¬´ principes ¬ªfecit¬´ Deus ¬ªerrare in inuio et non in uia,¬´ id est, extra fidem: et non ita ut reuocentur, sed ita quod ultra non erunt in uia, id est, in catholica fide, que est uia uite.

Istos excecauit, ¬ªet¬´ e contra ¬ªadiuuit pauperem¬´ uerum ¬ªde inopia,¬´ id est, suppleuit eius inopiam de cognitione sui, conferens ei sapientiam, ut posset resistere hereticis: ¬ªet¬´ per ipsum pauperem ¬ªposuit familias,¬´ id est, plures congregationes in Ecclesiis, faciendo eas ¬ªsicut oues,¬´ id est innocentes.

 Et hoc quod Deus ita adiuuat pauperem, excecat principem, ¬ªuidebunt recti et letabuntur, et omnis iniquitas oppilabit os suum,¬´ id est obstruet: quia iam nichil poterit oblatrare, cum suos complices in inuio uideat permanere.

Quando quidem tanta bona facit, ergo ¬ªquis¬´ est ¬ªsapiens?¬´ Si quis dicat, Ego sum sapiens, tunc scio quia ¬ªet custodiet hec¬´ que predicta sunt, commendando memorie quod Deus pauperes adiuuat, diuites excecat: ¬ªet¬´ tunc ¬ªintelliget misericordias Domini,¬´ scilicet, quod Deus facit non per merita hominum, sed per misericordias suas. Alleluia.



IN PSALMUM CuII. TITULUS. Canticum psalmi ipsi Dauid.

 ¬ªParatum cor meum, Deus.¬´ Psalmus iste conuenit Dauid, id est, Christo, qui hic loquitur: qui dicitur canticum, quia proponit magnam exsultationem, scilicet Christi glorificationem, quam propheta hic exsultanter annuntiat. Psalmus dicitur, quia ipsius Christi bonam operationem proponit, scilicet humiliationem, qua genus humanum, id est dilectos suos, liberauit. Ex qua humiliatione, id est operatione, processit illud canticum, quia ex militia Christi, digne et tam diligenter peracta, processit glorificatio ipsius. Attendendum quod in hoc psalmo nouis uerbis non utitur propheta, sed primam partem que est: Ut liberentur dilecti tui, mutuat de psalmo illo: ¬ªMiserere mei, Deus, miserere mei, quoniam  in te confidit anima mea .¬´ Illud uero quod sequitur postea, mutuat de psalmo illo: ¬ªDeus, repulisti nos .¬´ Ideo autem uoluit ex diuersis psalmis istum psalmum componere, quia uidit partes illas psalmorum in Christo conuenire: et que per se ad laudem Dei grata erant, coniuncta gratiora fuere. Ideo etiam in Ecclesia ex diuersis psalmis uel laudibus antiphona uel cantus aliquis coniungitur. Materia huius psalmi est glorificatio Christi et passio. Modus: In prima parte ostendit glorificationem, et inserit aliquid de humiliatione. In secunda parte, que incipit: ¬ªUt liberentur dilecti tui,¬´ humiliationem exsequitur, et inducit ipsum Deum promittentem liberationem electorum, que completa fuit per ipsum Christum. Intentio est  inuitare nos, ut exemplo sui humiliter patiamur, et ipsa patientia uirtutem et securitatem nostram Deum faciamus. Unde dicit in fine psalmi: ¬ªIn Deo faciamus uirtutem,¬´ etc. Et iste Psalmus est unus de illis qui Christum Deum et hominem demonstrant. Ubi enim eum ostendit exaltatum super celos, ostendit eum uere Deum esse: nam si tantum homo fuisset, nullatenus ita exaltatus fuisset. Ubi autem eum humiliatum ostendit, eum uerum patet fuisse hominem.

uolens ergo Christum dignum glorificatione ostendere, promittit se in omni humilitate Deo obedientem, dicens: O ¬ªDeus, cor meum est paratum¬´ cantare tibi: et ut ostendat se paratum esse ultra modum aliorum hominum, ingeminat, dicens: ¬ªparatum cor meum,¬´ id est, sic est paratum cor  meum, ut nullo modo peccato impediatur: cor est paratum, et ad quod est complebo, quia ¬ªcantabo¬´ deuotione spirituali et contemplatione laudabo te; ¬ªet psallam¬´ tibi, id est, bene operabor ad honorem tuum; ¬ªin gloria mea,¬´ id est, in psalterio et cithara, id est, in humanitate: que humanitas est gloria mea, quia per obedientiam quam in ea Deo exhibui, me dignum gloria demonstraui. uel ¬ªpsallam,¬´ id est, bene operabor in gloria mea, id est, in consideratione future glorie quam exspecto.

Dico ¬ªpsallam in gloria mea,¬´ et o gloria mea, id est, ¬ªpsalterium et cithara, exsurge¬´ id est, cresce in bona operatione. Psalterium uocat Christus suam humanitatem, secundum hoc quod de superioribus resonat, scilicet quod diuina precepta  spiritualiter implet, sicut fuit ante tempus passionis. Citharam uocat eamdem humanitatem secundum mortificationem carnis, sicut fuit in passione: ideo dico exsurge ad bene operandum, quia per hanc bonam operationem certus sum de mea resurrectione: et hoc est, ¬ªexsurgam diluculo¬´ id est, in mane resurgam.

Et post resurrectionem ¬ªconfitebor tibi, Domine, in populis,¬´ id est, multos Iudeorum de populis faciam tibi confiteri et laudare te: ¬ªet in nationibus,¬´ id est, in Gentibus, que tales remanent quales sunt nate ¬ªpsallam tibi,¬´ id est, faciam te bene operari.

Ideo confitebor tibi, ¬ªquia misericordia tua,¬´  est, Filius tuus, per quem misericorditer reparas genus humanum, ¬ªmagna est super celos,¬´ id est, super celestes creaturas, scilicet super ipsos angelos, qui per ipsum subsistunt ¬ªet ueritas tua,¬´ id est, Filius tuus, qui te ueracem esse ostendit quia per ipsum promissiones tue implete sunt in mundo, est magna ¬ªusque ad nubes¬´ constituendas, id est, sanctos predicatores, qui compluunt Ecclesiam celesti aqua.

Et quandoquidem misericordia tua magna est super celos, ergo ¬ªtu, Deus, exaltare super celos¬´ id est, duc hominem tibi unitum super omnem angelicam creaturam. sicut in ascensione completum est: ¬ªet¬´ per hoc ¬ªgloria tua,¬´ id est, fama tua, erit ¬ªsuper omnem terram,¬´ quia tu gloriosus apparebis  per totum mundum.

Pars secunda. Et ut tibi sit gloria, libera de potestate inimici dilectos tuos: nisi enim ipsi auferantur a iugo diaboli, Deus in omnibus creaturis suis nullam gloriam habebit: et ¬ªut liberentur dilecti tui, saluum fac¬´ me resuscitando, per cuius resurrectionem futura est dilectorum liberatio. Dilectos uocat a Deo preelectos, nec aliorum petit liberationem. Ipse enim sciebat qui essent dilecti, et pro ipsis orabat: Ecclesia uero, quia non cognoscit determinate qui sunt saluandi, pro omnibus orat indiscrete. ¬ªSaluum fac¬´ dico, ¬ªdextera tua,¬´ id est, potentia tua, ¬ªet exaudi me¬´ precantem de dilectorum liberatione, scilicet et per meam resurrectionem, et per meam orationem libera dilectos.

 Peto ut saluum me facias, ut sic liberentur dilecti: et de mea liberatione bene certus sum et de ipsorum salute, quia ¬ªDeus locutus est in¬´ me speciali ¬ªsancto suo;¬´ scilicet locutus est: ¬ªExsultabo et diuidam Sichimam,¬´ id est, humeros, scilicet gratiam meam diuersis conferam, per quam faciam humerosos et fortes ad labores sustinendos. ¬ªEt conuallem tabernaculorum,¬´ id est, humiles in tabernaculis meis militantes, ¬ªdimetiar¬´ id est, in partem mihi assumam.

Etiam ¬ªGalaad,¬´ id est, aceruus testimonii, sicuti sancti martyres qui dant seipsos morti pro testimonio ueritatis, ¬ªest meus,¬´ id est, in numero saluandorum repositus. ¬ªEt meus est Manasses,¬´ id est, illi qui obliti sunt ueteris uite sicut Psalmista  alibi dicit: Obliuiscere populum tuum et domum patris tui . ¬ªEt Ephraim,¬´ id est, fructificantes in bonis operibus, est ¬ªsusceptio capitis mei,¬´ id est, diuinitatis mee, quia in illis qui sunt ita fructificantes quiescit et delectatur ipsa Diuinitas. uel, ¬ªEphraim,¬´ id est, spinea corona, que est fructificatio, quia acquirit Deo coronam de circuitu totius mundi: non est dedecus et depressio mea, sicut quidam dicunt, sed susceptio capitis mei, id est facit meum caput, id est, meam altitudinem, suscipi per totum mundum et iucundum haberi.

¬ªIuda est rex meus,¬´ id est, Christus, quem ego constitui super omnes fideles, est de tribu Iuda. ¬ªMoab,¬´ id est, abutens lege, id est, gentiles, qui  sine lege erant, sunt ¬ªlebes spei mee,¬´ id est, seipsos bene decoquentes, et facientes dulces cibos, de quibus ego mihi refectionem capiam. uel, ¬ªMoab,¬´ id est, diabolus, qui est abutens lege et sine Patre Deo: est lebes, id est, coctio et ustio spei mee: quia per illas exustiones purgantur illi quos ego spero me habiturum.

Adhuc de uerbis Dei. Et quia meus est Galaad, et alios tales habeo, ergo ¬ªextendam calceamentum meum,¬´ id est, sanctum Euangelium quo calceantur pedes, id est, affectiones euangelizantium, ne pungantur spinis concupiscentie, neue aliquo luto inquinentur: extendam dico ¬ªin Idumeam,¬´ id est, terrenis, uelut in gentibus faciam annuntiari Euangelium: et per annuntiationem Euangelii ¬ªalienigene,¬´ scilicet Allophili, id est, potione et gloria  huius uite cadentes, ¬ªsunt mihi facti amici,¬´ id est obedientes.

Ostensis promissionibus Dei, resumit uerba Christus, quasi ita dicat: quandoquidem Deus dicit: ¬ªExtendam calceamentum meum in Idumeam,¬´ sed ¬ªquis deducet me in ciuitatem munitam,¬´ id est, ut ego faciam de Idumeis ciuitatem contra diabolicas tentationes munitam? et ¬ªquis me deducet usque in Idumeam?¬´ id est, inter terrenos, id est, ut ab eis nomen meum cognoscatur, et in ipsis ciuitatem constituere ualeam. uel, ¬ªquis deducet me in ciuitatem munitam?¬´ id est, inter terrenos, qui sunt modo ciuitas contra me munita, ut annuntiatione mei munitiones peruerse illius ciuitatis destruantur:  et ¬ªquis deducet me usque in Idumeam,¬´ id est, ut Idumeos mihi acquiram? uel aliter: ¬ªquis deducet me in ciuitatem munitam?¬´ id est, in infernum, qui est munita ciuitas, ad retinendos homines in captiuitate, ut spoliem eum de animabus fidelium: et quis postea deducet me usque in Idumeam, ut ipsos terrenos post triumphum mee uictorie acquiram? Nullus utique, nisi tu Deus; et hoc est quod subdit:

¬ªNonne tu, Deus,¬´ utique tu, qui contrarium tamen uideris facere: ¬ªqui repulisti nos,¬´ id est, uideris repulisse me et meos, dum permittis uilissime tribulari: et in hoc uideris repulisse, quia ¬ªnon egredieris, Deus,¬´ ulterius ¬ªin uirtutibus nostris,¬´ id est, non apparebis deinceps manifestus in nostris exercitibus, sicut fecisti antiquis Patribus.  Alia translatio habet, ¬ªin exercitibus.¬´

Dico, non egredieris, nec nos petimus, sed potius da tribulationem: et ¬ªde¬´ ipsa ¬ªtribulatione da nobis auxilium,¬´ id est, ut ipse tribulationes quas patimur, nobis ad futuram gloriam auxilientur: ideo peto auxilium de tribulatione non humanum auxilium, ¬ªquia salus hominis,¬´ id est, subsidium, quod potest homo prestare, est ¬ªuana,¬´ id est, transitoria.

¬ªIn Deo.¬´ Et quia salus hominis est uana, ideo ¬ªfaciemus uirtutem in Deo,¬´ id est, ipsum Deum reputabimus uirtutem et constantiam nostram, nichil in nobis confidentes, sed omnia a misericordia Dei sperantes. ¬ªEt ipse ad nichilum deducet mimicos  nostros,¬´ id est, faciet inimicos nostros nichil contra nos proficere, et nos eorum persecutiones nichilipendere.



IN PSALMUM CuIII. TITULUS. In finem psalmus Dauid.

¬ªDeus, laudem meam.¬´ Psalmus iste conuenit Dauid, id est, Christo: habens materiam passionem suam, de qua loquitur: dirigens nos ¬ªin finem,¬´ id est, in Christum. Modus: in prima parte ponit malitiam Iudeorum, ipsius Iude specialiter et aliorum, quam in ipsum Christum exhibuerunt. In secunda parte, que incipit: ¬ªConstitue super eum,¬´ ponit maledictiones triginta, sicut et Dominus iehsu triginta denariis uenditus fuit. In tertia parte, que  incipit: ¬ªEt tu, Domine, fac mecum,¬´ petit suam glorificationem, interserens aliquid de sua passione, et aliquid de persecutorum maledictione. Intentio est ut cum uideamus illos qui Christum persecuti sunt, sic maledictos, a iustorum persecutione cessemus.

Et sic loquitur Christus ad Patrem: ¬ªO Deus,¬´ contra hoc quod inimici mei loquuntur mihi impie, tu ¬ªne tacueris laudem meam,¬´ sed fac me cognosci, et laudari per totum mundum: ideo facias hoc, ¬ªquia os peccatoris,¬´ id est, Iudaici populi, qui populus peccator est in turpi uita, ¬ªet os dolosi¬´ populi, qui dolose machinatur mortem meam, et dicit dolos sicut: ¬ªMagister, quid est maximum in lege mandatum? ,¬´ et similia, ¬ªest apertum super me,¬´ id est, ad meam depressionem. Cum dicit,  ¬ªapertum est,¬´ notat eos multa mala locutos contra eum fuisse.

Et ipsi ¬ªlocuti sunt aduersum me lingua dolosa,¬´ dicentes: ¬ªMagister, scimus quia uerax es¬´ , ¬ªet¬´ tandem in passione ¬ªcircumdederunt me sermonibus odii,¬´ scilicet quos proferebant contra me, non propter meritum, sed propter odium, dicentes apud Pilatum: ¬ªCrucifige, crucifige eum¬´ : ¬ªet expugnauerunt me,¬´ secundum dicta eorum putauerunt conuictum de reatu, eo quod uerum eis dixeram, dicendo me esse Filium Dei. uel ¬ªexpugnauerunt me¬´ quantum ad exteriorem hominem, dantes me morti: et hec omnia ¬ªgratis,¬´ id est, sine meo merito. uel, ¬ªexpugnauerunt,¬´ id est, impugnauerunt, me spernendo, colaphizando.

 uere ¬ªgratis,¬´ quia pro beneficiis hec omnia mihi faciebant; et hoc est: ¬ªdetrahebant mihi pro eo ut me diligerent,¬´ id est, pro eo facto pro quo me diligere deberent. Et etiam ¬ªposuerunt aduersum me mala pro bonis,¬´ id est, in ipso facto in quo querebant mihi mortem, id est, cum ego quererem eorum salutem: ¬ªet odium pro dilectione mea, ego autem orabam¬´ pro eis. Ultimum genus malitie notat in eis. Malum namque est pro bonis bona non reddere; peius, pro malis mala reddere; pessimum, pro bonis mala reddere. E contrario ponit in Christo optimum genus bonitatis, qui pro se persequentium salute orabat.

¬ªConstitue.¬´ Pars secunda. Et quandoquidem  populus iste ita obstinatus est in me persequendo, nec me uult habere caput et regem suum, ergo ¬ªconstitue,¬´ o Domine, ¬ªsuper eum¬´ populum ¬ªpeccatorem,¬´ id est diabolum, qui singularis peccator est, et est causa totius peccati. ¬ªSuper eum,¬´ ut dominetur ei: ¬ªet¬´ ipse, ¬ªdiabolus¬´ scilicet, ¬ªstet a dextris eius,¬´ id est, non occupet solam carnalitatem, quam per sinistram, sed etiam ipsam rationem, quam per dexteram designatur: ita, ut neque per rationem aliquid boni agat. uel, ¬ªstet a dextris eius,¬´ id est, quecunque operabitur, suggerente diabolo, putet dextera et bona. Attende quod hec imprecatio non est ex uoto maleuolentie, sed Christus consentiens diuine iustitie, ponit sub deprecatione, que ualet quantum et enuntiatio, quod  uidet illis futurum.

¬ªCum iudicatur.¬´ Constitue peccatorem, et eo constituto, ¬ªexeat¬´ a consortio iustorum ¬ªcondemnatus,¬´ uel Iudas, uel Iudaicus populus, ¬ªcum iudicatur,¬´ id est, iudicabitur, in futuro iudicio: in quo iudicio certum est quod Iudas et eius consentanei a sanctorum consortio seiungentur. uel, cum iudicatur occulto iudicio in hac uita, exeat a consortio sanctorum condemnatus, ueluti Iudas qui, tradito Domino, ab apostolorum societate seiunctus est. ¬ªEt oratio eius fiat in peccatum.¬´ Iude oratio in peccatum fuit, quando in desperationem cecidit; ueluti cum Dominum audiret resurrexisse, dixit: ¬ªPeccaui, tradens sanguinem iustum,¬´ ductusque desperatione, laqueo se suspendit. Potest quoque communiter dici  et de Iuda, et de malo populo illo Iudeorum. ¬ªFiat oratio eius in peccatum,¬´ id est, ad eternum interitum; quia, sicut dicit Augustinus, oratio que cum Christo fit, ad salutem est: que sine Christo est, ad damnationem. Similiter et nostra oratio fit in peccatis, si habentes erga proximum odium uel iram, uel alias iniustitias, dicamus: ¬ªDimitte nobis debita nostra, sicut et nos dimittimus debitoribus nostris.¬´ Debemus autem saltem nostro fratri odium uel iram, et talia que non sunt exigenda, condonare, ut oratio nostra Deo acceptabilis sit, sicut in Euangelio dicitur: ¬ªCum offers munus tuum ante altare, si recordatus fueris quia frater tuus habet aliquid iuste querele aduersum te, dimitte munus tuum, et uade prius reconciliari fratri tuo, etc.¬´ .  Licet autem nobis quedam iuste repetere, quamuis melius esset omnia condonare; unde Apostolus: ¬ªOmnia mihi licent, sed non omnia expediunt.¬´ 

¬ªFiant dies eius pauci,¬´ id est, paucis diebus maneat inter apostolos; ¬ªet episcopatum eius accipiat alter,¬´ id est, apostolatum, scilicet Matthias. Hoc specialiter de Iuda dicitur, de quo et beatus Petrus in Actibus apostolorum hunc uersum exposuit, dicens: Suppleamus locum ipsius, sicut precepit Spiritus sanctus, cum dicit: Episcopatum eius accipiat alter .

¬ªFiant filii eius,¬´ Iude, uel populi Iudaici ¬ªorphani,¬´ patre carnali, uel Deo patre spirituali: ¬ªet  uxor eius,¬´ Iude, uel totius populi Iudeorum; ¬ªuidua,¬´ uel maritis carnalibus, uel ipso Deo marito spirituali et uero consolatore. Licet in Euangelio non legatur, tamen credimus Iudam uxorem et filios habuisse.

Propter hec mala ¬ªtransferantur filiis eius,¬´ scilicet, Iude, uel communiter totius populi, de regno suo; ¬ªnutantes,¬´ instabiles et uagi, uidelicet, translati, nullius terre dominium obtineant; ¬ªet mendicent,¬´ id est, deserti a Deo, indigeant, etiam exterioribus: ¬ªtransferantur¬´ dico, nec hoc fame, uel uoluntarii, sed ui expellantur. Hoc est quod dicit: ¬ªEiiciantur de habitationibus suis,¬´ sicut completum est per Titum et uespasianum.

¬ªScrutetur etiam fenerator,¬´ id est, diabolus,  qui dicitur fenerator quia uitia commissa alicui multiplicata requirit, quia in ipsis etiam multiplicari facit, et pro ipsis penas soluit; ¬ªomnem substantiam eius,¬´ Iude et aliorum Iudeorum. Substantiam eorum accipit rationem, per quam ipsi debent uiuere, et in bonis operibus sustentari: hanc scrutatur diabolus, quando a bono eos retrahit, et rationem eorum in prauos usus conuertit. uel ¬ªsubstantiam eius,¬´ diaboli, id est, malitiam, in qua et per quam ipse subsistit. ¬ªScrutetur,¬´ id est, diligenter inquirat, ut pro singulis malitiis quas exercuerunt, reddat eis diabolus multiplices penas. ¬ªEt alieni diripiant labores eius,¬´ sicut Romani in possessio nibus eorum hereditauerunt. uel, ¬ªalieni,¬´ id est, gentiles, diripiant labores eius, id est, legem Domini,  in qua prius Iudei laborauerunt.

Et cum his modis conteratur populus ille, ¬ªnon sit illi adiutor,¬´ id est, non sit aliquis populus qui insurgat ad defensionem eius: uel ipse Deus, qui aliorum miseriis moueri solet et adiuuare, non sit adiutor illi populo, nec etiam filiis eorum. Et hoc dicit: ¬ªnon sit qui misereatur pupillis eius.¬´

¬ªNon sit qui misereatur,¬´ sed potius ¬ªfiant nati eius¬´ populi ¬ªin interitum,¬´ id est, moriantur morte temporali. ¬ªIn generatione una deleatur nomen eius,¬´ id est, non habeant regenerationem quam habent Christiani ex unda baptismi, sed unam solam generationem, scilicet carnalem, quam quicunque solam habent, eterne patrie habitatores non erunt: eadem sententia potest haberi, si de Iuda specialiter  dicatur: uel hec alia, ¬ªin generatione una deleatur nomen eius,¬´ id est, non habeat multam successionem filiorum, sed sine prole filii eius moriantur.

Et propter hec mala ¬ªiniquitas patrum eius,¬´ id est, originalia peccata, ¬ªredeat in memoriam,¬´ id est pena eos affligat pro peccatis patrum suorum, non solum pro propriis commissis: ¬ªredeat¬´ dico ¬ªin conspectu Domini,¬´ id est, in iudicio in quo Dominus ab omnibus conspicietur: propter hoc dicit, ¬ªredeat in memoriam,¬´ quia uidetur Dominus oblitus omnium peccatorum eorum in hoc dum non punit eos. ¬ªEt peccatum matris eius,¬´ id est, Synagoge, in qua sunt carnaliter multi, ¬ªnon deleatur,¬´ sed potius pro peccatis Synagoge filii deleantur:  et accipitur hic speciale illud peccatum, de persecutione iustorum; unde et alibi dicitur: ueniat super uos omnis sanguis iustus qui effusus est super terram, a sanguine Abel iusti, usque ad sanguinem Zacarie filii Barachie .

¬ªPeccatum matris non deleatur,¬´ sed potius ¬ªfiant contra Dominum semper,¬´ scilicet ut sicut in hac uita sunt contrarii Domino per similitudinem uite, ita in alia uita erunt contrarii; quando Dominus in gloria quiescet cum suis, ipsi torquebuntur eternis suppliciis. ¬ªEt dispereat de terra¬´ uiuentium ¬ªmemoria eorum,¬´ scilicet quod nullus iustorum aliqua pia affectione moueatur super eos. Hec oro eis ¬ªpro eo¬´ facto, ¬ªquod non est¬´ populus ille ¬ªrecordatus facere misericordiam,¬´ id est aliquid  pro quo deberet misericordiam inuenire. Recordatus ideo dicit, quia etsi prius non fecisset misericordiam, posset tamen postea resipuisse, eo misericordia fecisse. uel ideo dicit ¬ªrecordatus,¬´ quia si alii fecissent mala Christo, ipsi deberent defendere, de quorum progenie ipse erat, et quos presentia sua ipse uisitauerat.

¬ªNon est recordatus facere misericordiam,¬´ sed potius ¬ªpersecutus est hominem inopem,¬´ id est, nulla temporali copia abundantem, ¬ªet¬´ me ¬ªmendicum,¬´ id est, aliunde necessaria petentem, sicut ipse aquam mendicauit a muliere Samaritana : ¬ªet¬´ me ¬ªcompunctum corde,¬´ id est, dolentem de peccatis eorum: nec sunt persecuti ad hoc ut aliquid de temporalibus mihi auferrent, sed ¬ªmortificare,¬´  id est, ad hoc ut me mortificarent. uel si ¬ªcompunctum¬´ proprie accipiamus, scilicet dolentem de propriis peccatis; dicemus non de propria persona Christi, sed de suis. Sic persecuti sunt me inopem hominem et meos; hoc est quod subdit: ¬ªcompunctos corde.¬´

¬ªEt dilexit maledictionem,¬´ ueluti cum dixit: ¬ªSanguis eius super nos et super filios nostros :¬´ ¬ªet ueniet ei¬´ populo illa maledictio, quia etiam propter illud peccatum sunt adhuc hodie excecati filii eorum. ¬ªEt noluit benedictionem,¬´ quando cecus illuminatus dixit eis: ¬ªNunquid et uos discipuli eius uultis fieri? Maledixerunt ei, et dixerunt: Tu discipulus eius sis, nos discipuli sumus Moysi .¬´ Et ipsa benedictio  ¬ªelongabitur ab eo¬´ populo, quia, excecatis Iudeis, transibit illuminatio ad gentes.

¬ªEt induit¬´ populus ille ¬ªmaledictionem,¬´ id est peccatum mee mortis; ¬ªsicut uestimentum,¬´ quia putabant tamen apparere uicinis ualde ornati et decori. ¬ªEt ipsa maledictio intrauit in interiora eius,¬´ iam ualens ad mortem eorum: ¬ªsicut aqua¬´ penetrans ad interiora; ¬ªet sicut oleum in ossibus eius:¬´ quia sicut oleum hilarem et letam reddit faciem, ita ipsi leti de mea morte fuerunt. Tunc fuit peccatum illud quasi uestimentum accedens ad eos, quando persuadenti diabolo assenserunt. Tunc fuit quasi aqua penetrans ad interiora, quando laborauerunt, et corporaliter quesierunt ut me morti traderent.  Postquam uero perfecerunt, iam gaudentes et exhilarati de morte mea, fuit eis quasi oleum.

Dico quod populus ille induit maledictionem, et illa maledictio, scilicet peccatum illud, fiat eis excecatio; et hoc est: ¬ªfiat ei sicut uestimentum, quo operitur,¬´ contegantur et contineantur in tenebris illa maledictione: ¬ªet¬´ etiam fiat eis obduratio; et hoc est: ¬ªsicut zona qua semper precingitur,¬´ id est, sic sit circumdatus illa maledictione, ut expedire se ab ea non ualeat. uel ita, sicut eis mors mea fuit quasi zona, qua solent homines precingi ut ad opus sint expeditiores, ita mors mea sit eis sicut zona propter hoc quod morti me tradiderunt, ut semper sint parati et prompti ad omne malum opus faciendum.

 Ego hec mala imprecor eis, et ¬ªhoc¬´ est ¬ªopus eorum,¬´ id est, hoc exigunt opera eorum, ¬ªqui mihi¬´ existenti ¬ªapud Dominum,¬´ consubstantiali mihi Filio Dei, ¬ªdetrahunt¬´ dicentes: Hic homo non est a Deo, non est Filius Dei. uel, qui detrahunt mihi, et hoc putant esse apud Dominum, id est, placere Domino; ¬ªet¬´ hoc exigit opus eorum ¬ªqui loquuntur mala aduersus animam meam¬´ et qui imponunt mihi crimina, dicentes me esse potatorem, maleuolum, et similia. uel, ¬ªloquuntur aduersus animam meam,¬´ id est, aduersus uitam meam, ueluti cum dicerent: ¬ªSi hunc dimittis, non es amicus Cesaris .¬´ Ideo dicit, ¬ªaduersus animam meam,¬´ et non aduersus corpus, quia quanquam dicebant eum pauperem filium paupere, non erat  hoc malum, quia ueritas hoc exigebat.

¬ªEt tu, Domine.¬´ Pars tertia. Continuatio: Ipsi loquuntur hoc aduersus animam, sed contra eos tu, Domine, me adiuua; et hoc est: ¬ªEt tu, Domine, Domine.¬´ In repetitione suam deuotionem ostendit: ¬ªfac mecum,¬´ id est operare pro me, scilicet ad utilitatem meam. uel, fac mecum, id est, ego operor, et tu operare, ¬ªpropter nomen tuum¬´ ampliandum, et etiam propterea ¬ªquia suauis est misericordia tua:¬´ quid me fecisti propter misericordiam tuam incarnari, pati; hec fuit mihi suauis res, id est, placuit mihi.

Hoc scilicet ¬ªfac mecum, libera me¬´ de conformitate malorum, et ne possint me retinere in morte, sicut ipsi uolunt: et opus est, ¬ªquia ego sum  egenus et pauper.¬´ Pauper fuit quantum ad opes humanas, quibus caruit: egenus, quia aliunde petiit. ¬ªEt cor meum turbatum est,¬´ timore mortis, iuxta illud: ¬ªTristis est anima mea usque ad mortem :¬´ et hoc ¬ªintra me,¬´ id est, non ex necessitate, sed ex mea uoluntate. uel, ¬ªintra me,¬´ quia et tristis est anima, non tamen manifesto eis.

Cor meum conturbatum est ab eis, et ego ¬ªsum ablatus,¬´ id est, raptus a Iudeis, et datus in mortem: ¬ªsicut umbra cum declinat,¬´ scilicet, ita leuiter ut umbra recedit ueniente lumine, nullam uim ostendens, ita raptus ab eis, nullam ostendi potentiam, sed humiliter sustinui: et primitus ante passionem  ¬ªsum¬´ ego ¬ªexcussus sicut locusta,¬´ scilicet fugi manus eorum, fugiendo de loco ad locum, nolens eis causam peccati ministrare, sicut locusta de loco ad locum saltando uadit.

Et ¬ªgenua mea,¬´ id est apostoli, qui me per mundum debebant portare, et ex quibus debebam fortis apparere ¬ªsunt infirmata,¬´ id est debilitata ¬ªa ieiunio¬´ cum non essem cum eis, quia diuini uerbi refectionem non habebant: quoniam non legitur Christum in carnalibus genibus fuisse infirmatum. ¬ªEt caro mea immutata est,¬´ de uita ad mortem, ¬ªpropter oleum¬´ remotum scilicet, quia non habui gratiam spiritalem ad defensionem contra inimicos, quam prius habueram. uel, propter oleum mutata est caro, id est datus sum in mortem propter  oleum mittendum, id est propter Spiritum sanctum mittendum. uel, caro est mutata de mortali ad immortale propter oleum, id est propter diuinitatem sibi unitam.

¬ªEt¬´ propter hec mala ego ¬ªsum factus opprobrium illis,¬´ id est inferebant mihi opprobria; ¬ªuiderunt me, et mouerunt capita sua,¬´ in signum mee derisionis.

Ipsi hoc faciunt, sed tu, ¬ªDomine Deus meus, adiuua me,¬´ ne in passione deficiam; ¬ªsaluum me fac¬´ resuscitando: et hoc ¬ªpropter misericordiam tuam,¬´ quia hoc exigit misericordia tua, ut iusto ita subuenias.

¬ªEt sciant¬´ tandem omnes, ¬ªquia manus tua est hec,¬´ id est operatio tua dedit me in mortem,  ¬ªet tu, Domine, fecisti eam,¬´ operationem: scilicet ita est tua, quod tu eam operatus est omnino in me.

Dico ¬ªsaluum me fac,¬´ et securus sum quod facies, quam ¬ªilli maledicent, et tu benedices,¬´ id est multiplicabis uirtutes, dabis etiam resurrectionem: et quia tu benedices, ideo ¬ªconfundantur,¬´ id est confusionem habeant, ¬ªqui insurgunt in me; seruus autem tuus,¬´ scilicet ego, ¬ªletabitur¬´ de resurrectione facta per ipsum.

Et non tantum insurgentes, sed etiam detrahentes; et hoc est: ¬ªinduantur pudore¬´ illi ¬ªqui detrahunt mihi,¬´ habentes erubescentiam de detractione sua facta mihi, ¬ªet¬´ induantur tantum ¬ªconfusione sua¬´ ut ¬ªoperiantur¬´ ea ¬ªsicut diploide;¬´ id est  sicut diplois est duplex uestimentum, ita confusio eorum sit duplex; et interius, id est in anima, et exterius in corpore: quia licet se excusent in uerbis exterius, conscientia tamen mala confunduntur interius.

Ipsi quidem operiantur confusione, ego autem ¬ªconfitebor Domino,¬´ id est faciam meos confiteri Domino, ¬ªnimis,¬´ id est multum; et hoc est: ¬ªin ore meo,¬´ id est meorum: quia quod annuntiabunt ore, perficient opere. uel, ¬ªin ore meo,¬´ id est palam: et hoc non coram paucis, sed ¬ªin medio multorum laudabo eum.¬´

Eum quidem laudare debeo, ¬ªquia astitit a dextris pauperis¬´ mei, id est, qui me semper in bonis operibus  conseruauit: astitit dico, ¬ªut saluam faceret a persequentibus animam meam¬´ ne uel eis cederem, uel in morte me possent detinere.



IN PSALMUM CIX. TITULUS: Psalmus Dauid.

¬ªDixit Dominus.¬´ Psalmus iste conuenit Dauid, prophete qui hic loquitur. Materiam habet Christum secundum utramque naturam. In prima parte agit de utraque. Ubi enim dicit: ¬ªDixit Dominus Domino meo,¬´ Deum eum significat, secundum quam naturam Christus omnium hominum fuit Dominus. Ubi uero ipsum Deum inducit Christo dicentem: ¬ªsede a dextris meis,¬´ etc., de ipsa humanitate agit. In secunda parte, que est. ¬ªTecum principium  in die uirtutis,¬´ agit de sola Christi deitate, et hoc per uerba ipsius Dei Patris: quia ibi Pater ostendit eum et sibi ceternum et ex se genitum. In tertia parte, que incipit: ¬ªIurauit Dominus,¬´ resumens uerba Propheta, loquitur de ipsa Christi humanitate, alta tamen semper dicendo. uel si quid dicit de passione, sicut ibi: ¬ªDe torrente in uia bibet,¬´ causa exsultationis facit. Intentio est nos admonere, quasi utens demonstratiuo genere, ut Christum sic emendatum, dignum iudicemus honore, et ei debitum honorem exhibeamus.

Et ut ostendat se de corde suo hoc non prophetasse, inducit ipsum Deum Patrem de Filio cum Filio loquentem, sic dicens: ¬ªDominus,¬´ Pater ¬ªdixit,¬´ id est ab eterno disposuit, ¬ªDomino meo¬´  Iesu Christo Filio suo. Ubi dicit, ¬ªmeo,¬´ notat eum sibi familiariorem esse quod Patrem per assumptam humanitatem, et tamen uocat Dominum secundum deitatem. Unde ipse Christus dicit his qui solum hominem eum putantes, dicebant filium Dauid: ¬ªQuomodo ergo Dominum eum uocat, dicens: Dixit Dominus Domino meo: sede a dextris meis :¬´ per hoc innuens se non solum hominem, sed etiam Deum, secundum quod et Dauid et omnium aliorum Dominus erat. Cum dicit Patrem Dominum, et Filium Dominum, notat in utroque equalem potentiam. Dixit Pater, et ecce quid dixit: ¬ªSede a dextris meis,¬´ id est expleta militia tua, et peracta obedientia, quiesce in potioribus bonis meis. Licet autem non legamus quod  Pater ad Filium dixit per hec uerba, tamen scimus ea ita fuisse disposita, quia sic uidemus impleta.

Sede tandiu a dextris meis, ¬ªdonec¬´ ego ¬ªponam inimicos tuos scabellum pedum tuorum,¬´ id est donec inimici tui, scilicet persecutores, qui modo uidentur habere Dominium, et putant se facere posse contra uoluntatem tuam, plenarie subiiciantur tibi, quasi scabellum sub pedibus, scilicet, usque ad diem iudicii, in qua subditi erunt tibi. ¬ªDonec¬´ dicit, non quod postea non sedeat, sed quia tunc omnibus apparebit gloriosus, de quo quidam modo dubitant. uel per pedes humanitatem Christi intelligimus, per quam deitas ad nos uenit et nobis innotuit, cui humanitati omnes in iudicio erunt subditi,  quia illam humanitatem hoc promeruisse intelligent, ut ei omnis honor et gloria conferri debeat, et omnis ei creatura subiici debeat et oporteat.

uerba prophete. Dominus Pater dixit: ¬ªPonam inimicos tuos scabellum pedum tuorum:¬´ et uere inimici tui tibi subiicientur, quia Dominus Pater dabit ¬ªuirgam,¬´ id est regiam potestatem, qua confringas inimicos, et conserues tuos: cuiusmodi potestatem significat sceptrum in regibus: ¬ªuirgam¬´ dico ¬ªuirtutis tue,¬´ id est in qua apparet uirtus tua: quia quos defendes, nullus poterit impedire; et contra, quibus nocebis, nemo poterit defendere. Et hanc uirgam ¬ªemittet Dominus ex Sion¬´ ut sua predicatio de Sion exeat; unde propheta: ¬ªDe Sion exibit lex .¬´ Transieris  ad gentes, ut ipse gentes Christi regimini subiiciantur: et quia emittet, o Christe, ¬ªdominare.¬´ Alia translatio habet, ¬ªdominabis: in medio inimicorum tuorum,¬´ id est in communi omnium, ut qui prius inimici, sese tibi ex propria uoluntate subiiciant: tu, dico, quasi medius, ad quem homines ex omni gente conueniant.

¬ªTecum principium.¬´ Quasi diceret: ¬ªtecum¬´ est mihi ¬ªprincipium in splendoribus sanctorum,¬´ id est in Spiritu sancto, qui diuersis splendoribus sanctos decorat. In hoc est nobis principium ¬ªin die,¬´ id est in claritate ¬ªuirtutis tue,¬´ id est deitatis. Ac si diceret: Identitas est mihi, et Spiritui sancto tecum. Nec moueat quemquam per splendores pluraliter accipi spiritum, cum Ioannes dicat, et  spiritus missi in omnem terram. uel aliter. ¬ªTecum principium.¬´ Pars secunda. uerba Patris ad Filium. Continuatio: Dico ¬ªa dextris meis,¬´ et merito propter dignitatem diuinitatis ita sublimandus est in assumpta humanitate, quam mihi est principium tecum, id est tu es principium et creator omnium rerum, et sine initio, et ego similiter: non dicit, tibi est principium mecum, ne uideretur designare immortalitatem in Filio. Cum dicit, mihi est tecum, notat diuersitatem persone. Cum dicit, principium sumus, notat ceternitatem: et quod ego sum principium tecum, apparebit in die, id est in eternitate beatitudinis: quia dicitur dies, propter splendorem uere cognitionis: die dico uirtutis tue, id est in qua apparebit uirtus tua, qua tuos coronabis,  malos damnabis, etc. ¬ªIn die uirtutis tue¬´ dico, scilicet, in splendoribus sanctorum, id est sancti qui in hac uita sunt pannosi et hispidi, erunt immortales et impassibiles facti: et tunc erit uerus splendor, quia tunc intelligent quomodo Filius in Patre, et Pater in Filio: unde Apostolus: ¬ªuidemus nunc per speculum et in enigmate ,¬´ etc. Dico mihi est principium tecum, et ego ¬ªgenui te ex utero,¬´ scilicet ex intima et secreta essentia mea ineffabili genitura, quam angeli quoque ignorare creduntur: et hoc non in tempore, sed ¬ªante luciferum,¬´ id est quam stella illa crearetur: et per hanc partem omnem creaturam intelligimus. uel per luciferum intelligimus diabolum, qui cecidit  quia propter nimiam pulchritudinem superbiuit, scilicet ante genui te quam aliquam angelicam creaturam.

¬ªIurauit Dominus.¬´ Pars tertia. Continuatio. Propheta: Dominus dixit: ¬ªSede a dextris meis,¬´ etc. Et ipse idem ¬ªDominus¬´ Pater ¬ªiurauit,¬´ id est firmiter disposuit; ¬ªet non penitebit eum,¬´ id est non mutabit sententiam, hanc scilicet ¬ªTu es sacerdos in eternum.¬´ Sacerdos dicitur, quia seipsum obtulit, et semper Deum Patrem interpellat pro nobis: et hoc ¬ªsecundum ordinem Melchisedech:¬´ quia sicut Melchisedech obtulit Abrahe panem et uinum , sic Christus discipulis obtulit calicem et panem, id est corpus suum in qualitate panis et uini: et idem sacrificium per omnem Ecclesiam  instituit. Sicut autem Melchisedech sine principio fuit et sine fine, non quod non habuerit, sed quia in Scriptura non legitur habuisse: et sicut Melchisedech sine patre fuit et sine matre, non quod non habuerit iterum, sed quia Scriptura non dicit; sic Christus secundum humanitatem non habuit patrem, et secundum deitatem non habuit matrem, et in aliis quoque multis assimilatur Christo. Unde Apostolus ad Hebreos scribens, ait: ¬ªAssimilatus autem Filio Dei .

¬ªDominus.¬´ Conuertit Propheta uerba ad Patrem, ostendens humanitatis Christi altitudinem; ac si ita diceret Propheta: O Domine Pater, ¬ªDominus,¬´ id est Christus quiescens ¬ªa dextris tuis, confregit,¬´ id est confringet, ¬ªreges,¬´ id est superbos  et potentes huius uite, ¬ªin die ire sue,¬´ id est in die iudicii, quando apparebit ira sua, id est uindicta sua. Ideo per preteritum dicit ¬ªconfregit,¬´ quia raptus ad consilium Dei, iam uiderat illud iudicium, et tenebat mente quasi preteritum.

Dico quia confringet in iudicio, iterum autem ¬ªiudicabit¬´ diuino iudicio occulto: quia quosdam illuminabit, quosdam excecabit: et hoc non in paucis, sed ¬ªin nationibus¬´ tam Iudeorum quam gentium: ita quidem iudicabit, scilicet ¬ªruinas,¬´ id est illos qui se cognoscunt ruisse per propria peccata et per peccata patrum suorum, ¬ªimplebit¬´ bonis, quia et illa remouebit, et quod illis deerat, supplebit: ¬ªcapita autem,¬´ id est altitudines, et superbias ¬ªmultorum¬´ in hac uita superbientium, ¬ªconquassabit,¬´  id est conteret et annichilabit, et faciet eos decidere de iudicio in peius: et hoc ¬ªin terra,¬´ id est in hac presenti uita, ubi Deus iusto iudicio excecat malos.

Hoc merito suo dabitur Christo, et in hac uita iudicare, et tandem manifeste: quia ipse Christus ¬ªin uia,¬´ id est in tempore militie sue, in quo omni studio intendit ad Deum, ¬ªbibet,¬´ id est gustabit, non ex coactione, sed ex uoluntate, et quasi delectatione, ¬ªde torrente,¬´ id est de feruentissima passione, et de miseriis huius uite, que quasi torrens cum quodam impetu ueniunt, et cito transeunt, scilicet libenter sustinebit mortem et alias miserias pro redemptione humani generis; ¬ªet propterea exaltabit  caput,¬´ id est suam altitudinem leuabit et multiplicabit, quia propter hoc dabit ¬ªilli Deus nomen quod est super omne nomen, ut in nomine Iesu omne genu flectatur, etc. .



IN PSALMUM CX. TITULUS. Alleluia.

¬ªConfitebor.¬´ In hoc psalmo loquitur propheta non pro se solo, sed in persona fidelis populi. Materia est fidelis populus, spirituali esca pastus, et redemptus pretio sanguinis Christi. In prima parte dicit se in persona totius populi laudare Deum, ad similitudinem illorum qui cum Dauid sunt, et ponit quasdam materias et causas sue laudis. In secunda  parte ponit simili modo, preter predicta, materiam laudandi Deum. In tertia parte, que incipit: ¬ªRedemptionem misit populo suo,¬´ ostendit quod Deus de manu inimici liberabit populum suum. Intentio est inuitare nos ad cantandum alleluia, scilicet ut propter huiusmodi beneficia eternas Deo laudes decantemus.

Attendens autem Propheta se inter ceteros fideles iam beneficiis Dei pastum ac redemptum, dicit: ¬ªConfitebor tibi, Domine, in toto corde meo,¬´ id est nulla pars uacabit terrenis, sed totum cor occupatum erit laudibus Dei, et in hoc similis ero eis qui iam sunt ¬ªin consilio iustorum,¬´ id est sanctis angelis et aliis uiris qui iam sciunt consilium et uoluntatem Dei, et cum ipso iudicant, ¬ªet¬´ iam  sunt in ¬ªcongregatione iustorum.¬´ Bene quidem Propheta se similem eis dicit: quid enim amplius possunt illi facere, quam Deum in toto corde laudare?

Ideo laudabo, quia ¬ªopera Domini¬´ quecunque sunt ¬ªmagna¬´ et mirifice facta: et illis quidem apparent magna, a quibus sunt ¬ªexquisita¬´ eundo ¬ªin omnes uoluntates eius,¬´ hoc est, illis magna apparent, qui attendunt quid uelit Deus in unoquoque opere, quid, dum aduersa dat alicui: quid, dum prospera.

Ideo dico magna opera Domini, quia ¬ªopus eius¬´ est ¬ªconfessio,¬´ id est bonum. Hieronymus ponit ¬ªgloriam et honorem:¬´ bonum dico ita dignum, quod ipsum iudicet, et confiteatur artificem suum,  et laudabilem reddat: ¬ªet¬´ est ¬ªmagnificentia,¬´ id est magnificum opus, ¬ªet iustitia eius¬´ Dei ¬ªmanet in seculum seculi¬´ quia et bonos hic iustificat, et in eternum remunerat; et malos hic excecat, et in eternum damnat.

¬ªMemoriam fecit.¬´ Pars secunda. Preter hec predicta habeo materiam laudandi Deum, quod ipse ¬ªmisericors et miserator Dominus dedit escam,¬´ id est refectionem corporis et sanguinis sui, non omnibus ualentem ad uitam, sed ¬ªtimentibus se:¬´ quam dando, ¬ªfecit memoriam mirabilium suorum,¬´ patribus antiquis exhibitorum, complendo ex significatis quod presignauerat in figuris: quia cum nobis escam Dominici corporis dedit, nos memores fecit  manne hanc escam prefigurantis , et aliorum Dei beneficiorum similiter.

Et hanc escam dando, ¬ªmemor erit,¬´ id est memorem se ostendet ¬ªTestamenti sui,¬´ id est promissionis Abrahe facte : Testamenti dico durantis ¬ªin seculum.¬´ Per illam enim escam accipiunt filii Abrahe eternam benedictionem, in quo determinat quod illa esca sit cibus Dominici corporis, quia alia esca non daret uitam eternam Abrahe promissam: et ¬ªuirtutem,¬´ id est efficaciam et completionem ¬ªsuorum operum,¬´ id est mirabilium patribus in figura ostensorum, ¬ªannuntiabit¬´ per predicatores ¬ªpopulo suo¬´ qui annuntiabunt Christum, et finem legis esse, et completionem omnium promissorum Dei.

 Ad hoc annuntiabit, ¬ªut det illis¬´ annuntiatoribus ¬ªhereditatem gentium,¬´ id est gentes in hereditatem, sicut Petrus et Paulus habuerunt hereditatem et possessionem in gentibus. Alia materia laudis: et etiam ¬ªopera manuum eius,¬´ id est diuinitatis, sunt ¬ªueritas et iudicium.¬´ ueritas, quantum ad bonos, quibus complentur promissiones Dei: et iudicium, quantum ad illos sunt opera illa, quos suo iusto iudicio damnat Deus.

Alia materia laudis: hoc etiam materia laudandi erit mihi, quia ¬ªomnia mandata eius¬´ sunt ¬ªfidelia,¬´ id est credibilia: quibus credendum est, quia complent quod promittunt: ¬ªconfirmata in seculum seculi,¬´ quia non potest impediri aliquatenus quod promittunt quin fiat, et hic et in futuro. uel, ¬ªconfirmata  in seculum seculi,¬´ id est non perficientia in seculo hoc quod promittunt, sed in futuro: ipsa mandata dico ¬ªfacta in ueritate¬´ in completione promissionum, ¬ªet equitate¬´ quia nichil inuenitur in eis iniquum.

¬ªRedemptionem.¬´ Pars tertia. Alia materia laudis. Continuatio: propterea etiam confitebor ei, quia ipse ¬ªmisit redemptionem populo suo,¬´ id est populum suum de seruitute diaboli liberauit: et ¬ªmandauit¬´ etiam, id est fecit annuntiari per predicatores per mundum ¬ªTestamentum,¬´ scilicet sanctum Euangelium, duraturum ¬ªin eternum,¬´ quia eternos faciet iustos.

Alia laus. ¬ªNomen¬´ etiam ¬ªeius sanctum,¬´ id est dulce et bonum gustantibus, non quia profertur, sed  quia creditur, et credentes saluos facit et sanctos, ¬ªet terribile¬´ malis respectu futuri iudicii. Alia laus: Et ¬ªtimor¬´ illius ¬ªDomini,¬´ quia cum timemus futurum iudicem, et uindicaturum de malis, est ¬ªinitium¬´ uere ¬ªsapientie,¬´ quia hoc mala uitamus et bona facimus.

Et ¬ªintellectus¬´ illius timoris, id est si quis bene intelligit quid sibi sit faciendum, est ¬ªbonus,¬´ id est utilis: et hoc non intelligentibus tantum, scilicet sine actu, sed ¬ªomnibus facientibus eum¬´ intellectum, id est ea complentibus que exigit intellectus. uel, ¬ªfacientibus eam,¬´ id est sapientiam: et ¬ªlaudatio eius manet in seculum seculi,¬´ quia et hic et in futuro laudabitur.



IN PSALMUM CXI. TITULUS.---Alleluia, reuersionis Aggei et Zacarie.

¬ªBeatus uir.¬´ Longe post tempus prophete, captiuati sunt Iudei in Babyloniam. Cumque quidam rex motus pietate, attendens populum Dei esse, liberasset eos, precepit ut redirent in terram suam, et templum Dei reedificarent: in qua reuersione sua Aggeus et Zacarias, qui eam reuersionem iam prophetauerant, cum uidissent templum reedificari, gaudentes de hoc et de sua reuersione, laudes Deo decantauerunt: et secundum hanc historiam uidetur Esdras propheta hunc psalmum intitulasse: non tamen quod de historia intelligeret, sed quod ipse Esdras cognouit prophetam intellexisse Dauid in hoc  psalmo, quemcunque beatum uirum laudare Deum, de hoc quod Deus reduxit eum de Babylonia, id est de confusione peccatorum. Titulus ita legitur: Psalmus iste est alleluia, id est laus Dei, laus dico reuersionis, id est habita in consideratione reuersionis nostre de Babylonia peccatorum ad celestem Hierusalem: ¬ªreuersionis¬´ dico ¬ªAggei et Zacarie,¬´ id est omnium iustorum, qui per partem hic significantur. Secundum interpretationem etiam nominum horum iusti bene possunt intelligi: Aggeus namque montanus interpretatur, per quem merito iusti intelliguntur, qui sunt montes, id est alti in uirtutibus. Zacarias uero solemnis interpretatur, per quem bene fideles intelliguntur. Materia est, ubi beatus de Babylonia reuersus, Deum laudans  pro reuersione. Modus: In prima parte ostendit quid faciat uir beatus, et quid sibi fiat a Domino. In secunda, que incipit: ¬ªExortum est in tenebris,¬´ ostendit per aduentum Christi, in quo homines illuminantur, accipere quecunque habent dona gratie. In tertia, que est: ¬ªPeccator uidebit,¬´ ostendit malis contrarie euenire, quam illis qui per aduentum Christi fuerunt illuminati. Intentio est persuadere Deum nobis laudandum, qui ita reducit fideles suos de Babylonia peccatorum.

uox prophete, uel alicuius beati uiri, sic dicentis: ¬ªuir¬´ ille ¬ªbeatus¬´ est, qui non per deuia huius mundi querit beatitudinem, sed hac breui et compendiosa uia, scilicet ¬ªqui timet Dominum¬´ uero timore. Et quare ideo qui timet est beatus? Quia  ille timens ¬ªuolet in mandatis eius,¬´ id est uoluntatem habebit implendi precepta eius: et hoc ¬ªnimis,¬´ id est ualde. Ideo non dicit faciet, sed ¬ªuolet:¬´ quia si bona sit uoluntas, et detur facultas, uere perficiet. Si autem non sit facultas faciendi, sufficit bona uoluntas.

Ostenso quid faciat beatus, scilicet ¬ªqui timet et uolet in mandatis,¬´ ostendit quid fiat illi beato, sic: Ideo beatus erit, quia ¬ªsemen eius,¬´ id est bona opera ipsius, ¬ªerit potens,¬´ id est faciet eum potentem ¬ªin terra¬´ uiuentium. Hic quidem bona operatio quasi impotens est, quia in timore semper sumus, ne eam diabolus impediat timentes: ibi autem nos nulla tentatio, nullus timor poterit impedire.  Ideo semen opera dicimus, quia, sicut ex semine fructum multiplicem exspectamus, sic ad hoc bona opera seminamus, ut ex eis fructum multiplicem in celesti colligamus. Ideo etiam dicitur beatus, quia ¬ªgeneratio rectorum,¬´ id est, sequaces et imitatores iustorum, ¬ªbenedicetur,¬´ id est, in uirtutibus multiplicabitur.

Ideo etiam beatus erit, quia ¬ªin domo eius,¬´ id est in corde ipsius, in qua domo ipse quiescit a seculari tumultu, est ¬ªgloria¬´ de puritate sue conscientie. Unde Apostolus: ¬ªGloria nostra est testimonium conscientie nostre ¬´: ¬ªet diuitie,¬´ scilicet sapientie et caritatis. uel diuitie, id est obseruatio multorum mandatorum Dei: ¬ªet iustitia eius,¬´ id est merces et retributio, quam accipiet  pro iustitia, ¬ªmanet in seculum seculi,¬´ quia eterna erit.

¬ªExortum est.¬´ Pars secunda. Continuatio: Quasi diceret: Unde hoc proueniet alicui beato uiro, quod hoc possit facere? Quia uerum ¬ªlumen,¬´ id est, Christus, ¬ªest exortum¬´ corporaliter ¬ªin tenebris,¬´ id est, in hoc mundo, qui ante aduentum Christi tenebre erant, quia in eo tenebre et ignorantia ueri boni regnabant. Unde Isaias: ¬ªPopulus qui ambulat in tenebris, uidit lucem magnam .¬´ Et in Euangelio: ¬ªEt lux in tenebris lucet .¬´ Lumen dico non ualens omnibus, sed ¬ªrectis,¬´ id est illis qui cor suum ad imitationem Christi uolunt dirigere. Et quod est illud nomen? Scilicet ille qui ¬ªmisericors¬´ est in natura,  ¬ªet miserator¬´ in exhibitione, sicut fuit quando ¬ªseipsum exinaniuit formam serui accipiens:¬´ et¬´ etiam est ¬ªiustus,¬´ id est puniens peccata.¬´ uel ¬ªiustus ,¬´ quia fuit immunis a peccato: et per has determinationes Christum manifeste intelligimus.

Exorto lumine, ¬ªhomo¬´ factus ¬ªiucundus,¬´ ille, scilicet, iucundus, ¬ªqui miseretur¬´ in affectione super aliquem necessitatem patientem: quod satis est ad salutem, si ille miserans non habeat quod impendat: ¬ªet¬´ cum opus est, si quid habet, ¬ªcommodat,¬´ id est, distribuit pauperi. Ideo tamen dicit ¬ªcommodat,¬´ quia licet non a paupere cui dat, a Deo tamen remunerationem exspectat, sicut ille qui pecuniam accommodat alicui. uel, ¬ªmiseretur,¬´ id est, pecuniam suam indigenti ministrat, et  commodat indigenti alicui, ut tamen eamdem pecuniam ab eo exigat. Hic talis ¬ªdisponet,¬´ id est disposite et ordinate faciet; unde Apostolus: Rationabile obsequium uestrum ;¬´ ¬ªdisponet¬´ dico ¬ªsermones suos,¬´ id est opera sua: opera dico ualitura ¬ªin iudicio¬´ futuro. Per sermones ideo accipimus opera, quia sicut sermones alicuius oratoris bene dispositi defendunt reum in iudicio, sic opera iusti, rationabiliter exhibita, defendunt reum in futuro iudicio. Ideo sic disponet, ¬ªquia¬´ scit quod ipse ¬ªnon commouebitur in eternum,¬´ id est, eternaliter gloriam Dei possidebit.

Et hic talis ¬ªiustus¬´ quia in hac uita a Domino uidetur esse derelictus et obliuioni traditus, ¬ªerit in  memoria¬´ Domini, quod apparebit quando dicetur: ¬ªuenite, benedicti Patris mei, etc. .¬´ Que memoria erit ¬ªeterna,¬´ id est, conferens eternitatem, et iste talis ¬ªnon timebit ab auditione mala¬´ quando dicetur: ¬ªDiscedite a me, maledicti, in ignem eternum .¬´ Ideo non timebit, quia ¬ªcor eius semper fuit ¬ªparatum,¬´ id est, instructum diuina inspiratione, ¬ªsperare in Domino¬´ et etiam ¬ªcor¬´ illud sperans ¬ªest confirmatum¬´ in spe, ut ab ea spe aliqua eum tribulatio dimouere non possit; et hoc est: ¬ªnon commouebitur, donec despiciat inimicos suos,¬´ id est, donec uideat completum de inimicis, quod modo exspectat de eis, scilicet in penas eos dari: ideo dicit ¬ªdonec,¬´ quia tunc non erit spes, quando uidebit quod non sperat unusquisque.

 Et quia sperat, et quia confirmatum est, etc., ideo ¬ªdispersit¬´ bona sua. Et notat prouidentiam sanctorum in faciendis eleemosynis, quia non uni omnia dant, ut diuitem faciant, sed multis, ut multorum inopiam suppleant. ¬ªDispersit¬´ dico, et hoc non pro remuneratione temporali, sed ¬ªdedit,¬´ id est, impendit gratis, et ministrauit ¬ªpauperibus,¬´ et hoc facere est ¬ªiustitia eius¬´ que ¬ªmanet in seculum seculi,¬´ id est, retributio iustitie eternam ei mercedem comparat: et ¬ªcornu eius,¬´ id est, exaltatio ipsius, quam in hac uita habuit in uirtutibus, ¬ªin gloria exaltabitur¬´ quia per illas uirtutes immortalitatem et impassibilitatem recipiet.

¬ªPeccator.¬´ Pars tertia. Dico, iustus exaltabitur, et hoc ¬ªuidebit peccator¬´ quia omnes suos Christum  in iudicio remunerantem uidebunt: ¬ªet¬´ tunc peccator ille, qui prius contra bonos in seculo iram exercuit, ¬ªirascetur,¬´ sibi ipsi irascetur; ¬ªdentibus suis fremet,¬´ quia ¬ªibi fletus et stridor dentium :¬´ quod dicit tunc irasci, fremere dentibus, per simile dicit, quia similem penam habebunt nequitie, quam hic exercuerunt: ¬ªet tabescet,¬´ id est, deficiet, ideo scilicet, quia ¬ªdesiderium peccatorum peribit,¬´ quia desiderium quod habebant in hac uita, peribit: quia etiam terrena peribunt, que sola ipsi semper desiderauerant: et contra, iusti desiderium complebitur. Alleluia.



IN PSALMUM CXII. TITULUS. Alleluia.

 ¬ªLaudate, pueri, Dominum.¬´ Hic loquitur propheta, habens materiam laudes Dei. In prima parte monet ad laudandum, et proponit materias laudis, scilicet, quia Dominus est excelsus super omnes gentes. In secunda parte, que incipit: ¬ªQuis sicut Dominus:¬´ ostendit seipsum hoc facere quod alios monebat, scilicet, laudare Deum. Unde in principio dicit:

¬ªLaudate, pueri, Dominum,¬´ id est, in bona uita uestra Dominum laudabilem ostendite: nec malos moneo laudare, quia ¬ªnon est speciosa laus in ore peccatoris ;¬´ sed uos pueri, id est, puri et simplices; unde Apostolus: ¬ªMalitia paruuli estote ,¬´ ¬ªlaudate¬´ etiam ¬ªnomen Domini,¬´  annuntiate facta eius, in quibus ipse laudabilis apparet, et unde nomen suum, id est fama sua, semper multiplicabitur.

Dico ¬ªlaudate nomen,¬´ et hoc non ad horam, sed ¬ªnomen Domini sit¬´ a uobis ¬ªbenedictum¬´ et ampliatum, incipiens ¬ªex hoc nunc,¬´ id est sine omni dilatione, ¬ªet¬´ perduret ipsa benedictio ¬ªin seculum¬´ futurum, ¬ªusque,¬´ id est, assidue, hoc est, et statim incipiat, et in eternum permaneat.

Dico semper benedicite, et illam uestram benedictionem per omnem terram dilatate; hoc est quod dicit: ¬ªa solis ortu usque ad occasum;¬´ et per hoc intelligimus uniuersam terram: appareat uestra annuntiatione ¬ªlaudabile nomen Domini.¬´

Ponit causas et materias quare eum laudare debeant;  ac si diceret: Ideo debetis laudare Dominum, quoniam iste ¬ªDominus,¬´ id est Christus, est ¬ªexcelsus super omnes gentes,¬´ quia ipse omnes gentes fecit: et non tantum super omnes gentes, sed ¬ªet super celos,¬´ id est, celestes et angelicas creaturas, et ¬ªgloria eius,¬´ id est ipse gloriosus: quia ipse est etiam uita et refectio angelorum.

¬ªQuis sicut Dominus?¬´ Pars secunda. Et uere ipse laudandus est, quia nullus potest inueniri similis illi in aliqua dignitate. Hoc dicit sub interrogatione: ¬ªQuis sicut Dominus Deus noster?¬´ Nullus utique: ¬ªqui¬´ Dominus ¬ªin altis habitat,¬´ id est, in sanctis per eminentiam uirtutum: ¬ªaltis,¬´ qui ex sua habitatione alti fiunt: nec tamen eos despicit, si uelimus humiliari ei: quia de illa altitudine sedis ¬ªrespicit,¬´  id est, misericordiam tribuendo, uisitat ¬ªhumilia,¬´ id est eos, qui se uolunt humiliari, ¬ªin celo,¬´ id est, in celestibus creaturis: sicut angelos superbientes non respicit, sic angelos remanentes, qui humiles fuerunt, respexit, et in uera obedientia confirmauit, ut deinceps superbire non possint: ¬ªet¬´ ea humilia, que sunt ¬ªin terra,¬´ id est, humiles uiros, respicit oculo misericordie: quia et peccata eis condonat, et confert iustitias.

Respicit humilia que sunt in terra, conferens eis hanc utilitatem, scilicet ¬ªsuscitans inopem,¬´ id est illum qui se non reputat quidquam boni ex se habere ¬ªa terra,¬´ id est, ab appetitu terrenorum. ¬ªSuscitans¬´ bene dicit, quia homines sopiti erant, et quiescentes in amore terrenorum, quando Deus eos inde  excitauit per Christum: etiam ¬ªerigens pauperem¬´ spiritu, scilicet humilem, ¬ªde stercore,¬´ id est de immunditia huius uite: unde dicitur: ¬ªComputruerunt iumenta in stercore suo .¬´

Ad hoc suscitat, ¬ªut collocet eum¬´ suscitatum ¬ªcum principibus,¬´ id est, cum sanctis angelis et ¬ªcum principibus populi sui,¬´ id est, cum sanctis apostolis, quos Dominus populo suo prefecit.

Ostendit per quid Deus pauperem suscitet, quia predicatores suos, qui ante aduentum eius steriles fuerunt, modo fecundos faciet et bene fructificantes. Continuatio: Ille quidem est suscitans, ¬ªqui habitare facit in domo.¬´ id est in Ecclesia,¬´ sterilem,¬´ id est predicatores suos, qui ante aduentum Christi,  licet in arcano mentis sue boni essent, steriles tamen erant, quia Deo filios non generabant: habitare dico in domo, ita ut ¬ªmatrem filiorum,¬´ quia multos Deo in fide parturiunt, et propterea ¬ªletantem.¬´ Cum dicit eos habitare in domo, notat curam administrationis et consolationis, quam habent sancti predicatores in Ecclesia. Alleluia.



IN PSALMUM CXIII. TITULUS. Alleluia.

¬ªIn exitu Isrel.¬´ In hoc psalmo loquitur propheta, et habet materiam beneficia Dei, que fecit Ecclesie, significata per illa beneficia que contulit antiquo populo. Dicuntur enim hic quedam que nos ab historia remouent; sicut: ¬ªMontes exsultauerunt et  colles.¬´ In prima parte, proponit nobis beneficia que Deus facit Ecclesie, per figuras eas significans. In secunda, que incipit: ¬ªQuid est tibi, mare, quod fugisti,¬´ facit questionem, quasi admirans: Quis potest facere populo suo tanta beneficia? Et soluit eam, ostendens a Domino esse factam: non tamen quod propheta miretur, sed nobis admirandum esse relinquit de bonitate Dei. In tertia parte, que incipit: ¬ªSimulacra gentium,¬´ facit collationem de cultura deorum falsorum, gentium scilicet, et Christianorum: ostendens gentium culturam esse stultitiam, Christianorum autem esse utilissimam. Intendit nos admonere ut pro beneficiis illis in nobis completis, alleluia Domino decantemus, et ut ex historia trahamus allegoriam.

 Prius legamus historiam, sic: ¬ªIn exitu Isrel de Aegypto,¬´ id est, quando Isreliticus populus exiuit de Aegypto, scilicet de exitu ¬ªdomus,¬´ id est totius familie ¬ªIacob.¬´ De Aegypto, de qua exiuit merito, quia scilicet ¬ªde populo barbaro,¬´ id est, quia populus erat barbarus.

In exitu illo ¬ªIudea¬´ terra illa ¬ªest facta sanctificatio illius¬´ populi; quia ibi potuerunt ceremonias illas et sacrificia Deo persoluere, in quibus illi populi sanctificabantur; ¬ªet Isrel¬´ est factus ¬ªpotestas eius¬´ terre, id est, potens in terra illa: et tunc apparuit Iudea quasi domina omnium terrarum.

Et quomodo exiuit? Per hoc quod ¬ªmare¬´ Rubrum ¬ªuidit,¬´ id est, cognouit, faciem Dei et uoluntatem,  ¬ªet fugit¬´ mare, id est, diuisit seipsum: et quando uenerunt ad Iordanem, tunc ¬ªIordanis conuersus est retrorsum,¬´ quia fecit eis uiam.

Et cum uenerunt in Iudeam, ¬ªmontes,¬´ id est, altiores in populo, ut Iosue et Caleph, ¬ªexsultauerunt ut arietes, et colles,¬´ id est, minores in populo, ¬ªsicut agni ouium.¬´

Ad allegoriam: Per Isrel, populum Christianum intelligimus, qui bene dicitur Isrel, id est, uidens Deum per fidem: quando exiit de Aegypto, id est, de tenebris infidelitatis. Per domum Iacob intelligimus populum luctatorem contra uitia: qui bene dicitur Iacob, id est luctator, cum exiit de populo barbaro, id est de dominio uitiorum uel a consortio  demonum, qui dicuntur populus barbarus, quia sunt alienati a Deo.

Et postquam iste Isrel exiuit de Aegypto, Iudea, id est Christus, qui ideo per Iudeam intelligitur, quia de tribu Iuda natus est, a quo Iudea dicta, qui proprie etiam dicitur Iudea, quia confessio nostra est, quia eum nostrum Saluatorem intelligimus: et ipse Christus est terra nostra, per quem subsistimus, sicut et per Iudeam Isreliticus populus: Iudea illa, scilicet Christus, facta est sanctificatio eius Isrel, id est Christiani populi: quia Christianus populus per Christum habet omnem sanctificationem: et Isrel, id est, populus ille Christianus, est factus potestas eius Iudee, id est, Christi, id est, ostendit Christum potentem, a quo fortitudinem illam  accepit, ut tam firmiter stare et contra uitia pugnare possit.

Et per hoc ille populus factus est Isrel, et exiuit de Aegypto infidelitatis, quia ¬ªmare uidit et fugit,¬´ id est, omnes amaricantes in peccatis, uiderunt faciem Dei: et ¬ªIordanis,¬´ id est, aliqui fluentes uariis desideriis in mare, id est, in mundum discurrunt: conuersi sunt ¬ªretrorsum,¬´ ita ut a peccatis cessent, et ad Christum, id est ad fontem suum, redeant, a quo in perfectione creati sunt.

Et tunc ¬ªmontes¬´ illi, id est altiores in Ecclesia, sanctificati a Christo, ¬ªexsultauerunt¬´ de uirtutibus suis, ¬ªsicut arietes,¬´ quia sunt duces gregis, sicut arietes: ¬ªet colles,¬´ id est illi minores, qui erant culti ab illis altioribus, facti per predicationem eorum  ¬ªsicut agni ouium,¬´ id est innocentes, exsultauerunt.

¬ªQuid est tibi, mare?¬´ Pars secunda. Continuatio: Mare fugit priorem uitam, et, o ¬ªmare,¬´ id est, o uos amaricantes in peccatis, ¬ªquid est tibi quod fugisti,¬´ id est priorem consuetudinem dimisisti? ¬ªet tu, Iordanis,¬´ quid est tibi ¬ªquia conuersus es retrorsum,¬´ ad Deum fontem tuum?

Et, o uos, ¬ªmontes,¬´ id est sancti apostoli, que causa fuit quare uos ¬ªexsultastis sicut arietes? et¬´ o uos, ¬ªcolles,¬´ quid exsultastis ¬ªsicut agni ouium?¬´ ponit solutionem.

Quero cur fugisti? etc. Ecce causam. Ideo mare fugit, et cetera facta sunt , quia ¬ªterra,¬´ id est terreni, ¬ªmota est¬´ a ueteri uita ad nouam:  et hoc ¬ªa facie Domini,¬´ id est, propter faciem Dei, quam presentem uiderunt, scilicet cognitionem Dei habuerunt: et ne nouum intelligeremus, dicit: ¬ªa facie Dei Iacob,¬´ id est, ille Deus quem presentem uidimus in corpore, fuit ille Deus quem adorauit Iacob.

¬ªQui¬´ Deus ostendens nobis faciem suam per presentiam corporis, ¬ªconuertit petram,¬´ id est, petrosos Iudeos, de quibus dicitur: ¬ªPotens est Deus de lapidibus istis suscitare filios Abrahe ,¬´ id est, de his Iudeis: conuertit, dico, ¬ªin stagna aquarum,¬´ id est, ut sint stagnum continens aquas, id est, fiant Ecclesia, in qua continentur aque baptismi: et non tantum conuertit Iudeos, sed  etiam ¬ªrupem, id est, gentiles siccos et aridos a uero rore, et cognitione Dei, conuertit ¬ªin fontes aquarum, ¬ªid est, ut ipsi gentiles fiant fontes et origo, ex quibus aque, id est doctrine, profluunt aliis.

¬ªNon nobis.¬´ Et quandoquidem, o Domine, ita conuertis petram, et cetera beneficia facis nobis, ego, ¬ªDomine,¬´ da nobis misericordiam et ueritatem: et super illa misericordia tua ¬ªda gloriam nomini tuo, non nobis,¬´ id est, fac nos intelligere misericordiam tuam nullo nostro merito nobis dari, sed propter nomen tuum ampliandum: ut inde nullam attribuamus nobis laudem et gloriam, sed totum ascribamus nomini tuo: in uno ¬ªnon nobis,¬´ Iudeos intelligimus: in alio, ¬ªnon nobis,¬´ gentes, scilicet neque Iudei neque gentes presumant sibi dari misericordiam  secundum merita sua.

¬ªDa gloriam,¬´ dico, ¬ªsuper misericordia tua,¬´ id est, de remissione peccatorum et aliis misericorditer impensis: ¬ªet ueritate tua,¬´ id est, de impletione promissionum: ita da gloriam nomini tuo, ¬ªne quando dicant gentes: Ubi est Deus eorum?¬´ quoniam putant uel nos non habere Deum: uel, si habemus, impotentem eum putant, cum nos uideant pauperes et pannosos.

¬ªDeus autem.¬´ Gentes putant nos non habere Deum, uel si quem habemus, putant eum esse impotentem, sed ¬ªDeus noster¬´ est ¬ªin celo¬´ quod apparet, quia ¬ªomnia quecunque uoluit fecit.¬´

¬ªSimulacra.¬´ Pars tertia. Deus noster est in celo, potens super omnia, sed dii ¬ªgentium,¬´ qui sunt  ¬ªsimulacra, argentum¬´ sunt ¬ªet aurum¬´ secundum materiam. Ideo hec duo dicit, que sunt pretiosiora metalla, quia si stultum est adorare aureas et argenteas imagines, multo stultius adorare ferreas, uel de quocunque uili metallo. Secundum materiam sunt argentum et aurum, secundum compositionem sunt ¬ªopera manuum hominum:¬´ et in hoc notatur maxima eorum stultitia, quod ea que ipsi faciunt, quasi Creatorem suum uenerantur.

Et ut maxime derideat idololatrarum stultitiam, describit simulacrorum impotentiam, dicens: ¬ªOs habent,¬´ quod faciunt eius artifices, ¬ªet non loquentur, oculos habent et non uidebunt.¬´

¬ªAures habent, et non audient; nares habent, et  non odorabunt. Manus habent, et non palpabunt; pedes habent, et non ambulabunt.¬´ Non dico tantum non loquentur sicut homines, sed ¬ªnon clamabunt¬´ sicut quedam irrationabilia animalia: in quo maxime eorum deridet stultitiam, qui talia adorant, que nec clamare possint sicut asini uel quelibet irrationabilia animalia. Dico non clamabunt, ita quidem quod ¬ªin gutture suo¬´ clament: quod ideo dicit, quia quandoque in huiuscemodi idolis loquuntur demonia.

¬ªSimiles illis fiant qui faciunt ea,¬´ id est artifices idolorum: quod sicut illa non uident, nec alium habent sensum corporalem, ita factores idolorum priuentur omni uigore anime: ¬ªet¬´ non solum qui  faciunt ea, sed ¬ªomnes qui confidunt in eis,¬´ id est, qui ab quasi a Deo petunt auxilium.

Gentes sperantes in huiusmodi idolis nichil proficui habuerunt, sed ¬ªdomus,¬´ id est congregatio, ¬ªIsrel,¬´ id est Christiani populi, ¬ªsperauit in Domino,¬´ et ipse est ¬ªadiutor eorum¬´ ad bene operandum, ¬ªet protector eorum est¬´ contra mala.

¬ªDomus Aaron,¬´ id est congregatio sacerdotum, ¬ªsperauit in Domino,¬´ et non sine fructu, sed ¬ªadiutor eorum et protector eorum est.¬´

Quid per singula? Omnes de quacunque conditione ¬ªqui timent Dominum, sperauerunt in Domino:¬´ et auxilium in eo inuenerunt, quia ¬ªadiutor eorum et protector eorum est.¬´

Et quod fuit noster adiutor, non fuit ex meritis  nostris, sed per misericordiam suam ¬ªDominus memor fuit nostri,¬´ quod maxime apparet ex hoc quod Filium suum pro nostra redemptione incarnari fecit, ¬ªet benedixit nobis,¬´ id est, multiplicauit numero et uirtutibus.

Et quibus nobis? ¬ªBenedixit domui Isrel, benedixit domui Aaron:¬´ et etiam ¬ªbenedixit omnibus qui timent Dominum:¬´ neque hoc tantum potentibus seculi, sed ¬ªpusillis,¬´ secundum statum humanum ¬ªcum maioribus,¬´ uel pusillis et maioribus secundum merita.

Dominus hec beneficia fecit nobis, et adhuc ¬ªadiiciat Dominus¬´ benedictionem, uel filiorum successionem, ¬ªsuper uos,¬´ conuersos de Iudeis: uel super nos conuersos de gentibus, uel super maiores,  uel super uos pusillos adiiciat: ¬ªet super filios uestros¬´ benedictionem, uel filiorum successionem.

Dico ¬ªadiiciat,¬´ et uere adiiciet, quia ¬ªuos¬´ eritis ¬ªbenedicti,¬´ id est multiplicati in uirtutibus: et hoc ¬ªa Domino,¬´ id est, ad honorem Domini, non ad gloriam uestri: qui bene potest fideles suos benedicere, quia ipse est ¬ªqui fecit celum et terram,¬´ ad litteram.

¬ªCelum celi,¬´ id est, supremum celum, dedit ¬ªDomino,¬´ id est Iesu, in quo ipse regnaret; ¬ªterram autem dedit filiis hominum,¬´ in qua Deo militarent, et celi habitationem promererentur. Per ¬ªcelum celi¬´ possumus firmamentum intelligere, quod continet alios celos, scilicet regiones planetarum,  de quo deiectus fuit diabolus. uel per ¬ªcelum celi¬´ possumus intelligere aliud celum supra firmamentum, ad quod, ut dicit Hieronymus, anhelabat diabolus, et ideo fuit deiectus: quod celum Dominus dedit Christo. Allegoria: Per ¬ªcelum celi¬´ possumus intelligere altiores in Ecclesia, qui alios continent et regunt: qui sunt dati Domino, quia in eis specialiter Dominus habitat. Per terram accipimus minores in Ecclesia, qui non tantum subditi sunt Domino, sed etiam filiis hominum.

Ad hoc precor ut adiicias, ut nos iustificati digne possimus laudare te, quia in peccatis ¬ªmortui non laudabunt te, Domine,¬´ placita laude, sicut dicitur: ¬ªNon est speciosa laus in ore peccatoris  .¬´ Unde Psalmista alibi: ¬ªPeccatori dixit Deus: ¬ªQuare tu enarras iustitias meas? ¬´ ¬ªneque omnes,¬´ id est non omnes illi, ¬ªqui descendunt in infernum.¬´ Aliqui autem laudauerunt in inferno, sicut prophete, et alii iusti ante aduentum Christi.

Mortui non laudabunt, ¬ªsed nos qui uiuimus,¬´ uera uita, scilicet in uirtutibus, ¬ªbenedicimus Domino,¬´ id est, incipientes ¬ªex hoc nunc,¬´ id est, ex hoc presenti, et perseuerantes in laudibus Dei solius, ¬ªusque in seculum¬´ futurum, id est, in eternum.



IN PSALMUM CXIu. TITULUS. Alleluia.

¬ªDilexi quoniam.¬´ Loquitur propheta, et habet  materiam seipsum, et alios conuersos, et exauditos de peccatis, et orantes pro reliquo, id est, pro eterna uita: et in prima parte ostendit quod eum in peccatis fuisset, immisit Deus multas tribulationes, que cegerunt eum clamare pro peccatis, et clamans exauditus est. In secunda parte, que incipit: ¬ªO Domine, libera animam meam,¬´ iam exauditus de peccatis, petit quod residuum sibi uidet, scilicet uitam eternam. Intentio est ut pro tali liberatione Domino alleluia cum exsultatione cantemus.

Dum multis monitus tribulationibus clamarem ad Dominum pro peccatis, exaudiuit me Dominus: et quoniam exaudiuit, dilexi Dominum. Dicitur dilectio Dei duobus modis, liberalis et seruilis. Seruilis, cum pro bonis temporalibus Deum diligimus, que parum  grata est Deo, quia etiam sic diligunt eum quilibet pessimi. Liberalis est dilectio, qua Deum propter seipsum diligimus, nec ab eo aliqua tribulatione seiungi possumus. Unde Apostolus; ¬ªNeque mors, neque uita, neque creatura alia potest nos separare a caritate Dei .¬´ Que dilectio est grata Deo: et hoc genere dilectionis iustus ille tribulatus dicit se Deum diligere: ideo ¬ªdilexi, quoniam ipse exaudiet Deus, ¬ªid est, sicut ipse audiuit, sic in exauditione perseuerauit: ¬ªuocem orationis mee.¬´

Ideo scio quod exaudiet, ¬ªquia inclinauit ¬ªiam¬´ aurem suam mihi,¬´ id est, condescendendo et humiliando suam clementiam et potentiam, me liberauit: ¬ªet¬´ quia sic inclinauit, sic exaudiuit, ideo ¬ªinuocabo¬´ eum, ut me perseuerare faciat in custodia a  peccatis: et hoc ¬ªin diebus meis, ¬ªid est, in hac fragili uita, ubi semper in timore sumus, et proni ad lapsum.

Ideo dico ¬ªexaudiet, inuocabo,¬´ quia habui multas tribulationes, in quibus clamaui: ita opus fuit mihi ut me exaudiret; et hoc est: ¬ªcircumdederunt me dolores mortis, ¬ªid est anime anxietates grauissime; ¬ªet pericula inferni,¬´ id est, grauissima pericula et tribulationes corporis, quales in inferno mali sustinent: ¬ªinuenerunt me,¬´ id est, uenerunt mihi: sed ideo inuenerunt, quia quasi expositus sine adiutore iacens, et proiectus in peccatis, nec sue saluti prouidens.

Hec me inuenerunt et arripuerunt, et ego ¬ªtribulationem¬´  corporis, ¬ªet dolorem¬´ animi ¬ªinueni,¬´ id est, cognoui hec mihi a Domino mitti ad correctionem. Inuenire enim tribulationem est eam sibi a Deo immitti pro peccatorum correctione cognoscere: ¬ªet¬´ cum inueni, monitus illis tribulationibus, ¬ªinuocaui nomen Domini.¬´

¬ªO Domine.¬´ Pars secunda. Continuatio: Quandoquidem per tribulationem me monuisti, etiam inuocantem me exaudisti de peccatis, fac quod residuum est, scilicet ¬ªlibera animam meam¬´ de omni impedimento seculi, scilicet perduc in eternam requiem, iuxta Apostolum: ¬ªQuis me liberabit de corpore mortis huius ?¬´ Dico ¬ªlibera,¬´ et scio quia liberabit: et facit apostrophen ad auditores: quia ¬ªDominus¬´ est ¬ªmisericors¬´ in natura,  ¬ªet iustus,¬´ corrigendo peccata: ¬ªet ipse Deus noster miseretur,¬´ quia correctos saluat, faciens eos immortales. Alia translatio habet, ¬ªmiserebitur.¬´

Et uere iustus et misericors, quia ipse est ¬ªcustodiens paruulos Dominus¬´ a peccatis, id est, humiles qui se paruos faciunt: et inde in meipso argumentum ostendo, quia ¬ªego sum humiliatus¬´ paruulus factus; ¬ªet¬´ ipse ¬ªliberauit me¬´ ab onere peccatorum.

Et quia sic me liberauit, o ¬ªanima mea, conuertere¬´ ab omni delectatione terrenorum, ¬ªin requiem tuam,¬´ id est ad Deum, qui est uere requies tua, a quo profecta es creata in perfectione: et ad eum debes reuerti, ¬ªquia Dominus benefecit tibi,¬´  id est, dimisit peccata, fecit dignam gloria sua, et tandem faciet immortalem, impassibilem.

uertit se ad auditores: uere benefaciet mihi Dominus, ¬ªquia eripuit,¬´ id est, eripiet per uiolentiam ¬ªanimam meam de morte,¬´ id est, de omni timore mortis, et per hoc ¬ªoculos meos,¬´ id est, affectiones, ¬ªa lacrymis,¬´ quia non faciam unde ibi sit mihi lacrymandum. Unde dicitur: ¬ªAbsterget Deus omnem lacrymam ab oculis eorum ;¬´ et ¬ªpedes meos,¬´ id est affectiones meas, ¬ªa lapsu¬´ eripiet: quia ibi sic securi erimus, quia nullo peccato mouebimur. In hac uita contrarium nobis est, quia hic semper in timore mortis sumus, et pro peccatis lacrymas fundimus, et semper proni ad lapsum sumus.

 Et tunc ¬ªplacebo Domino,¬´ quia nullam ibi in me offensionem inueniet: sublatus de regione mortuorum, et positus ¬ªin regione uiuorum,¬´ id est sanctorum: per excellentiam dicit se placere Deo, quia cum hic nullus iustus sine peccato esse possit, Deo placere per omnia non potest.



IN PSALMUM CXu. TITULUS. Alleluia.

¬ªCredidi propter.¬´ uox est martyrum Domini, et loquitur quasi in una persona, omnium martyrum personam induens, et ipsi iidem sunt materia, martyrio suo mortem Domini imitantes. In prima parte ostendit martyr qui loquitur, cum ex se nichil  sit, nisi uanitas et mendacium, se a Domino tantum donum recepisse, ut Domino non timeat recompensare, quod ipse Christus mori uoluit pro nostra salute. In secunda parte, que incipit: ¬ªO Domine, quia ego seruus tuus,¬´ ostendit se Christi seruum esse, et in fide catholica permanere, et ideo martyrii sui utilitatem sibi prouenire. Intentio est, ut laudemus Deum per hec beneficia: et talem nobis constantiam dat, ut morte nostra mortem Domini recompensare uelimus.

Dicit martyr qui loquitur, gratia Dei inspiratus: ¬ªCredidi¬´ corde; Unde Apostolus: ¬ªCorde creditur ad iustitiam .¬´ Bene incipit a ¬ªcredidi,¬´ quia nichil boni possumus facere, nisi credamus; unde Apostolus: ¬ªOmne quod non est ex fide,  peccatum est :¬´ ¬ªpropter quod,¬´ id est, quia credidi ¬ªlocutus sum,¬´ quia, si opus fuit, ueritatem non tacui: que confessio ualet, testante Apostolo, qui ait: ¬ªOre confessio fit ad salutem .¬´ Locutus sum, ¬ªego autem¬´ non predicatio mea: ¬ªhumiliatus sum,¬´ non mente, sed tribulatione corporali, et hoc ¬ªnimis¬´ importabiliter, uel ualde: licet essem multis miseriis afflictus, non cessaui tamen a predicatione Dei. Unde Apostolus: ¬ªTeneor in uinculis, sed uerbum Dei non potest alligari .¬´

¬ªCredidi, locutus sum, humiliatus sum,¬´ et ita uideor me dicere fortem, sed tamen quandocunque prudentius uidi naturam meam, intellexi me nichil esse, nisi uanitatem; et hoc est: ¬ªego dixi,¬´ id  est, apud me intus tractaui: neque hoc imprudenter faciens, sed ¬ªin excessu meo,¬´ id est, humanos affectus excedens ratione: dixi hoc, scilicet ¬ªomnis homo mendax,¬´ scilicet qui homo tantum est.

Dixi, ¬ªcredidi, locutus sum, humiliatus sum,¬´ et quandoquidem Dominus hec bona mihi contulit, ergo ¬ªquid retribuam Domino pro omnibus¬´ beneficiis ¬ªque¬´ ipse ¬ªretribuit mihi?¬´ non pro bonis meritis, sed pro malis dans bona.

Dico ¬ªquid retribuam,¬´ ¬ªcalicem salutaris,¬´ id est, morte mea mortem Domini imitabor: et hoc non sic faciam ut non libens facere uidear, sed ¬ªaccipiam,¬´ id est, magno desiderio appetam, calicem dico salutaris, id est Saluatoris, quem ipse pro nostra redemptione sustinuit: cum dicit, ¬ªsalutaris,¬´  innuit quod et ipse per hunc calicem salutem assequatur: dico ¬ªaccipiam,¬´ ¬ªet¬´ ut possim persoluere, ¬ªnomen Domini inuocabo.¬´ Per calicem ideo intelligimus mortem, quia cum quadam delectatione accipiunt eam sancti, et est eis perfecta refectio.

Inuocabo nomen Domini, ¬ªreddam uota mea,¬´ id est, complebo opere quod desideraueram, id est, meipsum, sicut desideraueram, passione finiam: et hoc ¬ªcoram omni populo eius,¬´ ut alii in me exemplum capiant. Ideo sic reddam uota, quia ¬ªin conspectu Domini mors sanctorum eius,¬´ que est contemptibilis ad conspectum hominum, est ¬ªpretiosa,¬´ id est placens. uel mors sanctorum, que est in  conspectu Domini, id est placens ei, est pretiosa, id est sanguine Christi empta. Ad hoc enim mortuus est, ut et nos, si necesse est, pro eo moriamur: quod autem magno pretio emptum est, pretiosum est.

¬ªO Domine.¬´ Pars secunda. Hec te tribuente sustinui, hec passio mea, ¬ªo Domine,¬´ utilis erit mihi, quia ego persisto in fide et seruitio tuo. Et antequam ostendat utilitatem, ostendit se in Dei seruitio permanere, cum dicit, ¬ªquia ego seruus tuus¬´ sum, id est, quia reputo te altissimum et Dominum meum; et ut maiorem ostendat humilitatem, replicat: ¬ªego seruus tuus et filius ancille tue,¬´ Ecclesie scilicet, imitator antiquorum patrum.

Quia ita sum seruus, ideo ¬ªdirupisti uincula  mea,¬´ id est, per martyrium dissoluisti me ab omni uinculo peccatorum. Certum autem nobis est quod omnes hi qui in fide catholica pro Christo martyrium sustinent, etiam si criminalibus impediti sint, omnia tamen in martyrii sanguine diluuntur: cum dicit uincula sua disrumpi, quia Christi seruus fuit, dat nobis intelligere quod si qui martyrium patiantur, qui non sint ueri catholici, martyrium eorum non disrumpit uincula peccatorum: sicut plures pro heresibus suis mortui sunt, et nichil profuit eis. Et quia scio quod uincula disrumpes, ideo ¬ªsacrificabo tibi hostiam,¬´ non pecudum, sed ¬ªlaudis,¬´ id est, meipsum acceptabilem hostiam, mortificando in me omnia uitia ¬ªet¬´ ut possim, ¬ªnomen Domini inuocabo.¬´ Hoc non  est de Hebraica ueritate, sed translatores apposuerunt; et ideo Hieronymus in hoc loco et in aliis, ubi quid non est de Hebraica ueritate, ponit asteriscum, id est signum prohibitionis; obelum ponit, ubi per contrarium euenit, scilicet ubi aliquid inuenit ablatum, quod retinet Hebraica ueritas.

Laudes deuoueo Deo, et illas laudes ¬ªreddam Domino, scilicet ¬ªuota mea:¬´ et hoc in ¬ªconspectu omnis populi eius,¬´ ut aliis exemplum laudis exhibeam: et hoc faciam ¬ªin atriis domus Domini,¬´ id est, in presenti Ecclesia, que uocatur atrium propter amplitudinem domus, quia in ea Deus habitat. uel per domum accipimus celestem domum: per atrium, presentem Ecclesiam, que est atrium, id est introitus ad celestem patriam: et illa uota  mea reddam ego iam spe ¬ªin medio tui, Hierusalem,¬´ celesti.



IN PSALMUM CXuI. TITULUS. Alleluia.

¬ªLaudate Dominum, omnes gentes.¬´ Habet propheta materiam, misericordiam et ueritatem Domini, et admonet ad cantandum alleluia. Et inde dicit: ¬ªomnes gentes,¬´ id est, omnes nationes, ¬ªlaudate Dominum:¬´ et uos, ¬ªomnes populi,¬´ id est populi omnium gentium, quasi omnes Romani, uel Latini, uel Greci ¬ªlaudate eum.¬´ uel, populos accipiamus, quicunque sub una lege uiuunt; gentes, homines unius ciuitatis: uel per gentes conuersos, gentiles per populos  intelligamus. Ponit materias laudis, dicens: ¬ªquoniam misericordia eius,¬´ id est remissio peccatorum, et alie gratie iustificantes, ¬ªest confirmata super nos,¬´ id est, ita firmiter nobis data, ut iam ipse diabolus insidiator non possit nobis diripere. ¬ªEt ueritas Domini,¬´ id est impletio promissionum, ¬ªmanet in eternum¬´ quia et hic incipit, et in eternum manebit et ultra.



IN PSALMUM CXuII. TITULUS. Alleluia.

¬ªConfitemini Domino quoniam.¬´ In hoc psalmo habet propheta materiam bonitatem Dei: de hac sic agit: In prima parte ostendit Deum sic adiuuare suos, ut non timeant quid faciat homo, et etiam  despiciat inimicos. In secunda parte, que incipit: ¬ªBonum est confidere,¬´ ostendit quod confidentibus et sperantibus in Domino faciat Deus, quod nulle tribulationes possint eis nocere, sed etiam ulciscantur de inimicis suis, et etiam conuertat eos: et si aliquando cadunt, Deus releuet eos. In tertia parte, que incipit: ¬ªAperite mihi portas,¬´ uidens quasdam portas per quas ducitur ad Christum, qui est porta ducens ad eternam gloriam , petit ut introducatur in illas portas. In quarta parte, que incipit: ¬ªBenedictus qui uenit in nomine Domini,¬´ uidens quemdam benedictum uenisse in mundum, a quo alii benedicentur, monet alios fideles ut benedicti per hunc Dominum constituant ei diem solemnem. Intendit nos admonere ut pro huiusmodi  beneficiis laudes debitas Domino referamus, et est uox prophete uel alicuius iusti, non pro se solo, sed in persona omnium iustorum loquentis: ¬ªConfitemini Domino,¬´ id est, laudate Dominum: et debetis, ¬ªquoniam¬´ ipse singulariter ¬ªbonus¬´ per se: et quicunque boni sunt, ex eo boni sunt: unde Christus cuidam adolescenti, uocanti eum bonum, et non intelligenti eum esse Deum, dixit: ¬ªQuid me uocas bonum? Nemo bonus, nisi solus Deus .¬´ Etiam nolite negligentes esse ad confitendum, ¬ªquoniam misericordia eius¬´ tantum est ¬ªin secula,¬´ id est, quandiu hoc seculum durabit, quia post hanc uitam tarda est confessio.

Et hoc quod ego moneo, scilicet confiteri, ¬ªdicat nunc,¬´ id est, in presenti seculo, ¬ªIsrel,¬´ id est  omnes subditi Christiani proponentes sibi hanc causam laudis, ¬ªquoniam¬´ Dominus est ¬ªbonus¬´ et ¬ªquoniam in seculum misericordia eius.¬´

Et non tantum subditi exhortentur se ad laudem Dei, sed etiam ¬ªdomus Aaron,¬´ id est tota electio sacerdotum et aliorum prelatorum, ¬ªdicat nunc,¬´ exhortans ad laudem Dei, ¬ªquoniam in seculum misericordia eius.¬´

Et quid per singula? ¬ªDicant nunc¬´ etiam ¬ªomnes¬´ de quacunque gente, conditione, natione, ¬ªqui timent Dominum,¬´ hoc dicant, ¬ªquoniam in seculum misericordia eius.¬´ Bene dico quod sit bonus, quia in me patet, quia ¬ªinuocaui Dominum de tribulatione,¬´ id est, monitus fui inuocare Dominum per  multas tribulationes, ¬ªet me¬´ inuocantem ¬ªexaudiuit Dominus in latitudine,¬´ id est, in amplitudine caritatis, ut etiam orarem pro inimicis. uel, ¬ªexaudiuit me,¬´ iam positum spe in latitudine celestis patrie.

Ipse exaudiuit, et cum ipse ¬ªDominus¬´ sit ¬ªmihi adiutor, non timebo quid faciat mihi homo¬´ quantumcunque seuiat.

Et non tantum hominem non timebo, sed etiam quia ipse ¬ªDominus¬´ est ¬ªmihi adiutor, et ego inimicos meos¬´ spirituales, id est demones, ¬ªdespiciam,¬´ quandoque uidens eos in iudicio Dei condemnari. uel in hac uita despiciam inimicos, ut ita dicamus: Inimicos meos, id est ipsos demones, licet sint inuisibiles, despiciam, id est, despicabiles  ostendam, quia eorum tentationibus nullatenus acquiescam.

¬ªBonum est.¬´ Pars secunda. Continuatio: Et quia Dominus me ita adiuuat, quod non timebo hominem, ergo ¬ªbonum est confidere in¬´ isto ¬ªDomino quam confidere in homine,¬´ quia in homine nullo modo confidendum est, neque in se, neque in alio, sed in solo Deo. Ille confidit in Domino, qui illum putat potentem et sufficientem ad remittenda peccata, et ad iustitiam conferendam. Ille uero confidit in homine, qui putat se per solum arbitrium sine adiuuante gratia bene operari.

¬ªBonum est sperare in Domino,¬´ id est, exspectare remunerationem sue iustitie, ab ipso Domino date, ¬ªquam sperare in principibus¬´ secularibus, uel in  sanctis angelis et aliis sanctis uiris: quia neque angeli neque alii sancti possunt per se quidquam conferre. ¬ªQuam¬´ electiua coniunctio est, et illud cui coniungitur, prorsus innuit esse auferendum.

Ideo dico ¬ªbonum est sperare in Domino,¬´ et ¬ªbonum est confidere in eo,¬´ quia ego probaui in me ipso, et ostendo certitudinem, quia ¬ªomnes gentes circuierunt me¬´ blandimentis et minis, et etiam exteriora mea auferendo, ¬ªet¬´ hoc ¬ªquia,¬´ id est, quod ¬ªultus sum in eos,¬´ est factum ¬ªin nomine Domini,¬´ non per me, sed per auxilium Domini. Ita quidem ulciscitur se iustus in peccatores illos, quia sic conuertit eos, ut mala que prius inferebant ipsi iusto, modo in seipsos illa conferant, et pro peccatis illis se puniant: et hic notatur leuior  tribulatio.

¬ªCircumdantes¬´ etiam ¬ªcircumdederunt me,¬´ scilicet perseuerantes, mihi in propria persona mala inferendo: ¬ªet in eos¬´ tam graues persecutores ¬ªsum ultus,¬´ sicut supra: ¬ªin nomine Domini.¬´

¬ªCircumdederunt me¬´ etiam ¬ªsicut apes¬´ scilicet, tam acriter et tam amare, sicut apes pungunt aliquem: et bene comparat eos apibus, quia sicut apes pungunt aliquem, et pungendo frangunt aculeum, et inde moriuntur, uel inutiles remanent, ita persecutores iustorum, uel interficiunt se interius, uel excecant ad tempus. uel, ¬ªcircumdederunt me sicut apes¬´ fauum circumdant. Alia translatio habet, ¬ªfauum, ad hoc circumdant, ut mel infundant, et  augeant: ita ipsi circumdantes me ad tribulandum, auxerunt in me uirtutes,¬´ ¬ªet exarserunt sicut ignis in spinis.¬´ Sicut spine dant igni fomenta, ut magis ardeat, sic spine, id est peccata eorum, prebent furori eorum maius incendium. uel aliter: Sicut ignis in spinis, id est, sicut ignis spinas consumit, trunco, qui firmus et solidus est, non preualet, sic tribulatio spinas, id est, peccata iustorum delet, anime firmitati non nocet. ¬ªEt in nomine Domini, quia ultus sum in eos.¬´ Et hic modum grauissime tribulationis ostendit, et has persecutiones dicit se sustinuisse in persona aliorum iustorum primitiue Ecclesie.

Postquam ostendit se inimicos sic uindicare, ostendit quod si compellatur etiam ad casum, Deus releuat eum. Continuatio: Propter hoc etiam bonum  est sperare, quia ¬ªimpulsus sum¬´ a diabolo et ministris eius, ¬ªut caderem¬´ in peccatum. Tunc dicitur iustus impulsus, quando dubitat an faciat: sic legitur de Marcello et Marco, qui pene per blanditias mulierum seducti sunt, sed Dominus per beatum Sebastianum suscepit eos ne caderent: et etiam ¬ªeuersus¬´ sum: et hoc dicit persona aliorum, scilicet, in actum peccati precipitatus, ut caderem, id est, ut prorsus perirem; ¬ªet¬´ inde ¬ªDominus suscepit me,¬´ ex quo apparet quod ipse est ¬ªfortitudo mea,¬´ faciens me fortem post lapsum; ¬ªet laus mea Dominus,¬´ in hoc facit me laudabilem, quod inimicis meis facit me resistere. uel fortitudo contra hostes, laus, quantum ad hoc quod releuat a peccatis: ¬ªet¬´ hoc faciendo, ¬ªest factus mihi in salutem¬´  anime. Cum dicit, ¬ªfactus,¬´ notat incarnationem diuini uerbi, per quam hec omnia nobis facta sunt.

Et quia Dominus est fortitudo mea, ideo ¬ªin tabernaculis iustorum,¬´ id est, in conscientiis ipsorum, in quibus habitat Deus, et in quibus ipsi militant Deo, est ¬ªuox exsultationis,¬´ id est magna exsultatio, per quod Deo nostram uoluntatem ostendimus, sicut aliquis amicus amico suo per uocem: ¬ªet uox salutis,¬´ id est, ipsa exsultatio habetur in corde de salute, quam iusti se habituros intelligunt.

Ideo exsultent iusti in tabernaculis, quia ¬ªdextera Domini fecit uirtutem, ¬ªid est, Filius suus, et potentia sua fecit me constantem contra persecutores: et ipsa eadem ¬ªdextera Domini exaltauit me¬´ in  uirtutibus, multiplicando in ipsis uirtutibus, custodibus me custodiuit: et hoc est quod dicit: ¬ªdextera Domini fecit uirtutem.¬´

Et quia ¬ªdextera Domini fecit uirtutem,¬´ ideo ¬ªnon moriar,¬´ id est, non cadam a concessis uirtutibus, ¬ªsed uiuam¬´ uita anime; ¬ªet narrabo opera Domini,¬´ id est, annuntiabo aliis.

Ideo ¬ªnon moriar, sed uiuam,¬´ quia illa mala que mihi intulisse putatis ad meam destructionem, intulit Dominus ad correctionem; et hoc est: ¬ªcastigauit me Dominus castigans,¬´ id est perseuerans in castigando per frequentissimas tribulationes, ¬ªet¬´ tamen ¬ªnon tradidit me morti¬´ anime: unde Apostolus: ¬ªUt castigati, et non mortificati.¬´

 Pars tertia. Et quandoquidem ego uiuo uita anime, et sum castigatus multis tribulationibus, nec tamen mortificatus, ergo uos, apostoli sancti, et alii ministri sancte Ecclesie, ¬ªaperite mihi portas,¬´ id est, dissoluite me per sacramenta Ecclesia, ¬ªet aperiendo sanctas Scripturas, que omnia sunt porte ¬ªiustitie,¬´ id est, per quas homo plenas iustificationes assequitur. Bene postquam se dixerat uiuere, petit ut dissoluatur, quia necessarium est unicuique fideli ut a ministris sancte Ecclesie soluatur, ad hoc ut possit peruenire ad eternitatem: quod modo cognoscimus, quia Dominus iehsu postquam Lazarum uiuificauit, precepit ut solueretur . ¬ªAperite,¬´ dico, et ego ¬ªingressus in eas¬´ portas, id est, iam absolutus et iustificatus, ¬ªconfitebor Domino,¬´  id est, laudabo Dominum: et ego in has portas introductus, perueniam ad Christum Dominum, qui est uera porta, introducens conformes sibi ad uitam eternam: et quasi iam presentem uidens ipsum Christum, dicit de ipso: ¬ªHec¬´ est ¬ªporta Domini, id est, per quam itur ad Dominum: nec quicunque per eam intrabunt, sed ¬ªiusti intrabunt in eam,¬´ id est, per eam portam intrabunt in requiem eternam. uel aliter: Quandoquidem tribulationes uestre non sunt mihi morti, sed castigationi, igitur uos persecutores aperite mihi portas iustitie, id est, preparate mihi tribulationes, que me inducent in perfectionem iustitie: et ego ingressus in eas portas, non murmurabo, sed confitebor Domino, id est, laudabo Dominum. Et quare in tribulatione laudabo?  Quia hec fuit porta Domini nostri Iesu Christi, quia per multas tribulationes Dominus iehsu intrauit in gloriam Patris: et quia est ¬ªporta Domini,¬´ ideo ¬ªiusti intrabunt in eam,¬´ id est, si qui uolunt fieri iusti, non fugiant passionem pro nomine Iesu Christi cum opus fuerit.

¬ªIngressus confitebor Domino,¬´ et ideo, o ¬ªDomine, confitebor tibi, quoniam exaudisti me,¬´ perducendo me ad portam, q√∫e est Christus; ¬ªet factus es mihi,¬´ per assumptam humanitatem, ¬ªin salutem,¬´ id est anime uiuificationem.

¬ªLapidem.¬´ Determinat quis sit factus in salutem, Christus scilicet, propter soliditatem lapis reprobatus. Et quibus? Iudeis scilicet et gentibus, qui per Christum lapidem angularem in unam fidem  et institutionem coniunguntur. Continuatio: Factus est in salutem, Iudeis scilicet et gentibus, et hic est lapis ille, ¬ªquem lapidem,¬´ id est Christum, qui dicitur lapis propter soliditatem: quem Christum ¬ªedificantes,¬´ id est, Iudei, qui dicuntur edificantes quia in carnalibus obseruantiis edificabantur, scilicet abstinere a malo et seruire Deo: quamuis non consummarent opus, ut perfecti inuenirentur, nisi illi qui Christum Redemptorem exspectabant, sed quasi pueri, qui quasi per blanditias educantur, donec ipsi grauia sustinere possint et legem Dei adimplere: ita Iudei per hec temporalia beneficia edificabantur, donec ipsi aliquando cognoscerent ueritatem, et ideo pro solis celestibus seruiendum  reputarent. Hic quidem lapis quem reprobauerunt edificantes, ¬ªfactus est in caput anguli:¬´ id est, sicut angularis lapis duos coniungit parietes, ita Christus duos coniungit populos, Iudeos et gentes, in eamdem fidem. Cum dicit, ¬ªin caput anguli,¬´ notat Christum esse omnem consummationem nostri edificii et religionis, quasi lapis positus in consummatione anguli.

Dico lapidem reprobatum esse factum in caput anguli, et ¬ªistud,¬´ id est, lapis iste uel hec talis coniunctio populorum facta per lapidem illum, ¬ªest factum a Domino,¬´ quasi nullus alius posset facere huiusmodi hominem, qui ex uirgine nascitur, et immunem se custodit ab omni malo, et alia multa facit miranda, et ideo speciale opus dicitur: et coniunctio  populorum speciale opus Dei fuit, ¬ªet¬´ istud opus Dei ¬ªest mirabile in oculis nostris¬´ interioribus: quia si attendamus quod Deus Filium pro nostra liberatione fecit incarnari, etiam morti dedit, uere mirabilem intelligimus Dei operationem et bonitatem.

Dico ¬ªa Domino factum,¬´ et ¬ªhec dies¬´ in qua natus est Christus et factus: uel in qua facta est predicta coniunctio populorum, scilicet tempus gratie, est dies ¬ªquam fecit Dominus.¬´ Licet Dominus omnes fecisset dies, tamen dicitur hanc specialiter fecisse, quia in hoc tempore specialiter nos illuminauit, et cordibus nostris lucem sue cognitionis infudit: et ideo ¬ªexsultemus¬´ secundum corpus, ¬ªet letemur in ea¬´ secundum animam: in  eadem gaudentes per puritatem nostre conscientie, nos esse redemptos in hac die.

Dico ¬ªexsultemus, ita dicentes: ¬ªO Domine, saluum mefac,¬´ id est, fac me participem huius saluationis quam mundo attulisti, ¬ªO Domine, bene prosperare,¬´ scilicet contra miserias quas hic sustinuisti, fac me quandoque uestiri immortalitate et impassibilitate.

Deinde pars quarta. Ac si diceret: Quia Christus factus est in caput anguli, ergo uos alii ¬ªconstituite diem solemnem:¬´ et ad hoc premisse sunt cause; quasi ita diceret: Ideo debetis ei diem solemnem constituere, quia ipse ¬ªqui uenit ¬ªin mundum, nostra calceatus humanitate, est ¬ªbenedictus,¬´ id est omni perfectione uirtutum plenus. ¬ªuenit¬´ dico non  ad acquirendam gloriam suam, sicut Antichristus faciet, sed ¬ªin nomine Domini¬´ ampliando.

A quo benedicto fuimus benedicti, et nos ¬ªbenediximus uobis de domo Domini.¬´ Qui enim extra domum sunt, id est Ecclesiam, non habent potestatem benedicendi. Dico nos benediximus, et nobis benedicentibus ¬ªDeus Dominus¬´ benedixit, ¬ªet¬´ per suam benedictionem ¬ªilluxit nobis¬´ communiter nobiscum, id est, tenebras a nobis fugauit, et ueram illuminationem cordibus nostris infudit. Credendum nobis est quod Christus ministris suis hanc potestatem dedit, ut quos ipsi benedicunt, sua sint etiam benedictione benedicti.

Et quia estis benedicti, ergo ¬ªconstituite diem solemnem  in condensis,¬´ id est, in magna frequentia populi, euntes ¬ªusque ad cornu altaris,¬´ id est, ut de cibo altaris participemini. uel ita ad allegoriam: ¬ªConstituite diem solemnem, id est, sabbatizate Domino in cordibus uestris, cessando a uitiis: et hoc ¬ªin condensis,¬´ id est, multa uirtutum frequentia, eundo usque ad cornu altaris, id est, ad imitationem altitudinis Christi, ut illum faciatis altare uestrum, super quem oblate preces uestre recipiuntur.

Moneo alios ut Deo solemnitatem constituant, sed quidquid alii faciant, ego semper laudabo Dominum: hoc est quod dicit, conuersione facta ad ipsum Deum, ¬ªDeus meus es tu, et confitebor tibi,¬´ id est, laudabo te. Replicat idem ex nimia affectione,  dicens: ¬ªDeus meus es tu, et exaltabo te,¬´ id est, aliis annuntiabo altitudinem tuam et potentiam tuam per quam tu apud eos exalteris.

Dico, ¬ªconfitebor et exaltabo¬´ te: ideo quidem ¬ªconfitebor¬´ ¬ªet¬´ exaltabo ¬ªtibi, quoniam exaudisti me¬´ orantem pro peccatis, ¬ªet¬´ quoniam ¬ªfactus es mihi in salutem.¬´ Hunc uersum repetit ideo quia in eo pendet et uersatur maxima causa quare Deum laudemus.

Et quandoquidem predicta beneficia per bonitatem suam nobis fecit Deus, ergo ¬ªconfitemini Domino quoniam bonus, quoniam in seculum misericordia eius,¬´ in eodem finiens a quo incepit, nos iugiter in laudibus Dei conuersari. Alleluia.



IN PSALMUM CXuIII. TITULUS. Alleluia.



Aleph.

¬ªBeati immaculati.¬´ Aleph non est titulus, sed alleluia est titulus. Psalmum istum distinxit propheta per uiginti duas partes ad modum alphabeti Hebraici, quod habet uiginti duo elementa, et unaqueque particula habet proprium elementum, secundum ordinem alphabeti, a quo singuli uersus ipsius particule incipiunt: sed huius prime partis apud Hebreos incipiunt uersus ab hoc elemento, quod est Aleph, secunde partis a Beth, et sic in ceteris. Hoc autem impediuit hanc translationem et alios translatores, quod eadem identitas non potuit seruari, ut uel apud nos, uel apud Grecos singuli octo uersus ab eodem  elemento inciperent; ut autem idem intellectus, quem habuit propheta, scribens secundum ordinem alphabeti, dispositum esset fundamentum perfecte doctrine, sicut est alphabetum totius doctrine, nichil obstitit. Sunt quidem iste particule diuerse per octonarium, quia unaqueque continet octo uersus, per quod nobis innuitur quod etsi aliquis non possit complere ea que in omnibus partibus continentur, tamen si ea compleat que in unaqualibet parte tractantur, per hoc ad octauam perducetur, id est ad eternam requiem, que post septem istos dies, per quos mundus iste uoluitur, succedet.

In hoc psalmo habet propheta materiam, legem Dei, et in hoc nomine, lege, comprehendimus et  naturalem legem, et legem que per figuras scribitur, scilicet legem Moysi, et Nouum Testamentum. De hac materia agit, commendando eam, et ostendendo, quasi beatitudines Deus per ipsam legem: et hec prima pars omnium aliarum prologus est, quia communiter ostendit hominem per legem beatum fieri: et quia ita communiter materiam totius psalmi comprehendit, nomen totius psalmi recipit, scilicet lex et doctrina uocatur, propter quod et Aleph prescribitur: Quod Aleph interpretatur doctrina, cetere uero partes, beatitudinem, quam hec prima pars communiter preponit, diuersis modis exsequitur: ueluti illa pars, que est: ¬ªIn quo corrigit,¬´ ostendit quod Deus de confusione peccati liberet, et ad conuersionem reducat homines per legem suam; et  in alia: ¬ªRetribue seruo tuo,¬´ ostendit quomodo Deus indigentias fidelium per eiusdem legis exsecutionem suppleat; et in tertia, que est: ¬ªadhesit pauimento,¬´ ostendit quod Deus necessitates, quas corpus necessario portat, scilicet timorem lapsus, et tedium, et similia si qua sunt, per eiusdem legis obseruantiam auferat. Et quia Deus per misericordiam suam huiusmodi beatificationes facit, ideo huic psalmo titulus ¬ªalleluia¬´ prescribitur. Intentio uero est nos ad cantandum alleluia Domino inuitare.

uox uniuersalis iusti, a primo iusto usque ad ultimum iustum, quasi ita dicentis: Fratres, custodite legem Domini, quia custodientes eam fient ¬ªimmaculati¬´ et per hoc ¬ªbeati¬´: et inde dicit immaculati,  id est, illi quibus peccata sunt remissa, et per hoc immaculati, quia sunt ¬ªin uia¬´ id est, in Christo, uel in lege Domini: sunt beati, scilicet custodia legis, et imitatio Christi est uia ad beatitudinem: non illa quam quidam uolunt: quidam enim querunt uenire ad beatitudinem per diuitias, aut per potentias. Sed quia hec sunt potius distortiones et deuia, per hec ad beatitudinem non possunt pertingere. Homines non ideo dicuntur immaculati, quod sine omni macula esse possint, quia solus Christus sine macula est, sed quoniam eis per confessionem remittuntur peccata: quia si diceremus homines sine peccato esse, contra Apostolum essemus, qui dicit: ¬ªSi dixerimus quia peccatum non habemus, ipsi nos seducimus, et ueritas in nobis non est, quia in multis offendimus  omnes .¬´ Ideo pluraliter dicit, ¬ªimmaculati,¬´ ut plures homines intelligamus immaculatos, et per hoc nos ipsos immaculatos fieri intelligamus: si enim immaculatus diceret, de solo Christo intelligi posset: et immaculati sunt beati, ¬ªqui ambulant in lege Domini,¬´ id est, qui semper crescunt multiplicatione uirtutum.

Sunt etiam ¬ªbeati qui scrutantur,¬´ id est, qui cum omni diligentia inquirunt ¬ªtestimonia eius,¬´ id est precepta eius, que dicuntur testimonia, scilicet quia testantur quid sit faciendum, quid non. Ut si quis querat an sit homicidium faciendum, per legem poterit testimonium cognoscere, que dicit: ¬ªNon occides .¬´ Precepit etiam lex bonum faciendum,  cum dicit: ¬ªDiliges proximum tuum sicut teipsum .¬´ uel, ideo dicuntur ¬ªtestimonia,¬´ quia certos nos faciunt de eterno bono. Ita dico scrutantes beatos fieri, si scrutentur ea non propter aliquod commodum temporale, sicut illi qui ad hoc addiscunt legem Dei, ut ab aliis pecuniam legendo eis, accipiant, sed qui scrutando precepta, ¬ªexquirunt eum¬´ Deum ¬ªin toto corde.¬´ Summa breuiter talis est: Illi sunt beati qui in preceptis Dei omnibus uiribus suis Dei uoluntatem inquirunt.

Illi qui ambulant in lege Domini sunt beati, quia illi ¬ªqui operantur iniquitatem,¬´ scilicet maculati, ¬ªnon ambulauerunt in uiis eius,¬´ id est preceptis eius. uel uias possumus sanctos accipere, per quorum  imitationem possumus ad Dominum peruenire.

Dico lex facit beatum, et lex illa custodienda est, quia ¬ªtu,¬´ Domine, ¬ªmandasti custodiri¬´ eam legem; hoc est quod dicit: ¬ªmandata tua nimis,¬´ id est, adeo ut non propter timorem dimittatur aliquid incustoditum, mandauit Deus custodiri legem suam per prophetas, et apostolos, et alios sanctos uiros.

Et quandoquidem lex tua beatum facit, et tu, Domine, iubes eam custodiri, ergo, Domine, ¬ªutinam dirigantur uie mee,¬´ id est operationes mee, ¬ªad custodiendas iustificationes tuas,¬´ id est ceremonias illas que iustificant hominem spiritualiter intellecte.

Ostendit quomodo possint uie dirigi, scilicet, si ante oculos semper habemus mandata Dei. Continuatio:  Dico ¬ªuie dirigantur, que uie diriguntur, cum perspexero in omnibus mandatis tuis,¬´ id est, per hoc uie possunt dirigi, si semper habeam mandata tua pre oculis: et ¬ªtunc¬´ cum hoc fecero, ¬ªnon confundar¬´ pro peccatis meis, quod confusibile aliquid faciam, ne de me dicatur: ¬ªHic homo cepit edificare, et non potuit consummare.¬´

Dico ¬ªnon confundar,¬´ sed potius ¬ªconfitebor tibi,¬´ id est, laudabo te ¬ªin directione cordis,¬´ id est, in directo corde meo, et iustificato a te: non arroganter in corde meo aliquid noui inuenio, sed ¬ªin eo quod didici¬´ a Spiritu sancto mihi interius loquente, uel a sanctis Patribus ¬ªiudicia iustitie tue,¬´ scilicet iudicia, quibus ipse hos damnat, hos iustificat: que omnia ipse facit ex sua iustitia, licet ab  omnibus hoc ignoretur.

Dico ¬ªconfitebor¬´, et in obedientia tua perseuerabo; et hoc est: ¬ªiustificationes tuas custodiam,¬´ id est, in custodia mandatorum tuorum, que iustificant hominem, permanebo: et ut possim permanere et custodire, o Domine, ¬ªnon me derelinquas usquequaque,¬´ id est, in alia parte. Ideo dicit, ¬ªusquequaque,¬´ quia uidet diabolum semper paratum subintroire, a quacunque parte Deus subtraxerit gratiam suam.



Beth.

¬ªIn quo corrigit.¬´ Huic particule prescribitur Beth et interpretatur confusio. Que littera huic particule  bene prescribitur, quia hic docemur quomodo homines de confusione, scilicet de priori uita, educantur et ad ueram uitam conuertantur.

Littera ad hoc. Continuatio: Dico ¬ªcustodiam iustificationes tuas,¬´ ideo scilicet quia per ipsas iustificationes erunt correcte uie mee; et hoc melius ostendit faciendo interrogationem et responsionem. cum dicit: ¬ªIn quo corrigit adolescentior,¬´ id est stultior et pronior ad peccandum, ¬ªuiam suam,¬´ id est operationem suam et consuetudinem nequitie sue, in qua consueuit; ponit excecatis auditoribus per interrogationem responsionem, cum dicit: ¬ªin custodiendo sermones tuos?¬´ quia implet bene operando precepta tua. uel, ¬ªadolescentior,¬´ id est populus innouatus, et adolescens factus; in quo corrigit  uiam suam, id est, per quid est ita innouatus, in custodiendo sermones tuos?

Et quia in custodia sermonum est correctio praue operationis, ideo ¬ªexquisiui te,¬´ id est, legem tuam adimpleui, sed propter aliud, scilicet ut cognitio tui in me multiplicaretur, et hoc ¬ªin toto corde meo,¬´ id est, quod nulla cordis particula uacabit ab inquisitione tui, et ideo, Domine, ¬ªne repellas me a mandatis tuis,¬´ sed potius in ipsis uoluntatem tuam mihi aperi.

Dico exquisiui, et inuenta abscondi et pronuntiaui, et delectatus sum, et exercebor, et considerabo, meditabor, non obliuiscar: et per hec omnia notantur exire de confusione, et ualde perfecti esse, sicut in unoquoque octonario debet inueniri perfectio.  Littera sic legitur: ¬ªIn corde meo,¬´ id est, in memoria mea ¬ªabscondi eloquia tua,¬´ id est, precepta tua, diligenter memorie commendaui; sed plus notat cum dicit, ¬ªabscondi,¬´ scilicet quod non manifestaret ea inimicis, sicut dicitur: ¬ªNolite sanctum dare canibus, neque margaritas spargere ante porcos ;¬´ ideo abscondi, ¬ªut non peccem tibi¬´ qui prohibuisti precepta tua dari canibus.

Ego abscondi, et, o ¬ªDomine, doce me¬´ actu ipso ¬ªiustificationes tuas,¬´ id est, fac me operari sicut exigunt tua precepta, que iustificant hominem. uel, doce me cui debeam reuelare precepta tua, cui non. Ideo sum ausus petere ut doceas, quia tu ¬ªes benedictus,¬´ id est, laudatus tuis, et benignus tuis, id  est exhibens tuis quidquid opus est.

Inimicis abscondi, amicis uero ¬ªpronuntiaui omnia iudicia oris tui,¬´ id est, que per os tuum, id est Filium tuum, locutus es: non quod omnia iudicia Dei aliquis pronuntiare posset, sed quecunque pronuntiabo iudicia Dei sunt. Iudicia hic accipit quidquid Deus occulto iudicio agit: ueluti quod quosdam damnat, quosdam eligit et iustificat: et hoc ¬ªin labiis meis,¬´ id est, conuenientibus mee operationi: quia quod ore doceo, hoc opere adimpleo.

Dico ¬ªabscondi,¬´ et ¬ªpronuntiaui,¬´ et propter hec ¬ªdelectatus sum in uia testimoniorum tuorum,¬´ id est, eundo in testimonia tua adimplenda, ¬ªsicut¬´ aliquis carnalis delectaretur ¬ªin omnibus diuitiis,¬´  id est, ideo sum delectatus in mandatis tuis, quia mihi sunt omnes diuitie.

Non sum tantum delectatus, sed deinceps ¬ªexercebor in mandatis tuis¬´ adimplendis, ¬ªet considerabo uias tuas,¬´ id est, uerum intellectum in preceptis tuis. Bene supponit, considerabo, postquam dixit, exercebor, quia non potest haberi uerus intellectus, nisi precedat bona operatio.

Dico considerabo, et ¬ªnon obliuiscar¬´ cognitos ¬ªsermones tuos,¬´ ideo quia semper ¬ªmeditabor in iustificationibus tuis,¬´ id est, precepta tua in quorum obseruatione inuenitur iustitia, semper habebo in assidua meditatione.



Gimel.

 ¬ªRetribue seruo tuo.¬´ Hec littera bene prescribitur huic parti. Gimel namque retributio interpretatur, et in hac parte magna Dei retributio ostenditur, scilicet, quomodo Deus iam exutus de confusione, sicut dictum est, et petentibus ipsum Deum indigentiam suppleat, et ad magnam perfectionem perducat.

Illam indigentiarum suppletionem ideo retributionem uocamus, quia prius Deus fidelibus suis tribuit, ut uelint orare. Pro hac gratia retribuit Deus aliam gratiam eis, scilicet, indigentiarum suppletionem. Continuatio: Dico, meditabor in mandatis, et non obliuiscar, et ideo, o Domine mihi ¬ªseruo tuo,¬´ id est, qui te solum Deum uerum meum cognosco, et me seruum: ¬ªretribue,¬´ id est qui tribuisti ut  te cognoscerem, fac mihi aliam retributionem, hanc scilicet, ¬ªuiuifica me,¬´ id est, facultatem bene operandi, quam perdidi in primo parente, mihi restitue: ¬ªet¬´ sic uiuificatus ¬ªcustodiam sermones tuos,¬´ id est, operabor secundum precepta tua.

Et me iustificato, et iam bene operante, ¬ªreuela oculos meos,¬´ id est, aufer uelamen de interioribus oculis, ut possim plenum intellectum habere de lege tua, ¬ªet¬´ tunc ¬ªconsiderabo mirabilia de lege tua,¬´ id est, ea que significantur per figuras in ueteri Testamento positas, hoc est, considerabo Christum significatum per agnum occisum, et refectionem Dominici corporis, per manna significatum, et alia huiusmodi, que a nullo, nisi reuelatis a Deo oculis, possunt intelligi.

 Ideo debes reuelare et uiuificare, quia quantum potui me idoneum preparaui, scilicet quia ¬ªin terra,¬´ id est, in hoc mundo, ¬ªsum incola,¬´ id est, aduenam me reputo, et nullam me habere manentem ciuitatem, sed semper ad ueram tendo patriam, et ideo ¬ªnon abscondas a me mandata tua.¬´

Et ideo reuela, ne abscondas, quia ¬ªanima mea concupiuit¬´ maximo affectu ¬ªdesiderare iustificationes tuas,¬´ id est, ut ipsa anima mea impletione sermonum tuorum reficiatur: et hoc non ad horam, sed ¬ªin omni tempore,¬´ id est assidue.

¬ªIdeo sic concupiui, ne ita mihi contingeret sicut contigit diabolo et aliis superbis. Quos ¬ªsuperbos¬´ tu ¬ªincrepasti¬´ comminando eternam penam, flagellando  quandoque in hac uita, in signum futuri iudicii uel supplicii: et ipsi superbi sunt ¬ªmaledicti,¬´ id est reprobati: quia ipsi sunt, ¬ªqui declinant a mandatis tuis.¬´ Illi dicuntur non superbe peccare, neque a mandatis Dei declinare, qui licet sibi peccandi uoluntatem non proponant, tamen carnis fragilitate compellente quandoque peccant. Illi autem superbe peccare, et a mandatis Dei declinare dicuntur, qui ex uoluntate animique delectatione peccant, et Dei mandata audire non curant, uel audita conculcant.

Anima mea concupiuit, et ne fructum illius concupiscentie mee mihi possint auferre, ¬ªaufer a me opprobrium¬´ ne tribulatores possint inducere ad actum peccati, ex quo iuste essem opprobrosus et  derisus: ¬ªet¬´ aufer etiam ¬ªcontemptum,¬´ ne me a bono incepto reuocent, et segnem ad bene operandum efficiant. Hec merito peto a me auferri, ¬ªquia exquisiui,¬´ id est, ex omnibus aliis doctrinis elegi ¬ªtestimonia tua¬´ ad meam instructionem.

¬ªAufer¬´ dico, et necesse est, ¬ªetenim principes,¬´ id est potentes huius seculi, ¬ªsederunt,¬´ id est, studiosi immorati sunt, ¬ªet aduersum me loquebantur¬´ oppugnantes ueritatem quam proponebam, ¬ªseruus autem tuus¬´ non deficiebat, sed potius ¬ªexercebatur in lege tua,¬´ id est, secundum precepta tua loquendo et operando.

Ideo exercebar, ¬ªnam et testimonia tua meditatio mea est,¬´ id est, frequenti meditatione habeo mandata tua, ¬ªet iustificationes tue¬´ sunt ¬ªconsilium  meum,¬´ id est, semper deliberaui apud meipsum mandata complere: qui ante non proponit sequi iustificationes Dei, ille cito mouetur, si tribulatio superueniat.



Daleth.

¬ªAdhesit pauimento.¬´ Daleth huic octonario prescribitur, quia timor interpretatur. Fidelis namque ille qui loquitur, de confusione iam retractus, iam fugatis indigentiis multis, Dei beneficiis repletus.

Attendens tamen corpus humanum semper pronum esse ad peccandum, et quasdam importare necessitates peccandi, timet relabi et contra has necessitates orat ad Dominum. Continuatio: Dico  ¬ªanima mea concupiuit,¬´ consilium meum sunt iustificationes tue, sed tamen ¬ªanima mea adhesit pauimento,¬´ id est, consensit olim corpori ad aliqua illicita: pauimentum dicitur a pauire, id est, percutere: quia tunc lapides pauimentum dicuntur, quando sunt contusi, et bene planati, ut non offendant pedes, et est subiectum pedibus ambulantium. Per hoc intelligitur corpus humanum, multis ieiuniis et aliis afflictionibus sic contusum atque planatum, ut non offendat pedes anime, et etiam ipsi anime subiectum est. Sed quia natura corporis, quantumcunque afflicti, semper prona est ad peccandum, ideo etiam si anima consentiat corpori, statim precipitatur in lapsum: et quia anima adherens corpori, iam  ducta est in lapsum, ideo, o Domine, ¬ªuiuifica me,¬´ id est, restitue mihi facultatem, ne anima consentiat corpori: et hoc fac ¬ªsecundum uerbum tuum,¬´ id est, secundum promissionem tuam: quia tu instituisti, ut ¬ªqui iustus est, iustificetur adhuc .¬´

Licet autem pauimento adheserit, tamen non debes me repudiare, quia tibi peccata mea reuelaui: et hoc est: ¬ªuias meas,¬´ id est peccata mea, in quibus incesseram, confitendo ¬ªenuntiaui¬´ tibi, ¬ªet¬´ tu ¬ªexaudisti me,¬´ id est, peccata condonasti: et quia iam me exaudisti, dando ueniam peccatorum, ideo, o Domine, ¬ªdoce me iustificationes tuas,¬´ id est, fac me operari secundum precepta tua.

Et postquam me docueris bene operari, ¬ªinstrue  me uiam iustificationum tuarum,¬´ id est, da mihi uerum intellectum in preceptis tuis; ¬ªet¬´ ego sic instructus, ¬ªexercebor¬´ multiplici operatione ¬ªin mirabilibus tuis,¬´ id est, in spiritualibus operibus et gratiis, per figuras ueteris legis intellectis.

Alia necessitas corporis, pro qua timendum existimat fidelis qui loquitur. Continuatio: Dico ¬ªexercebor,¬´ sed quandoque ¬ªanima mea dormitauit,¬´ id est, aliquantulum pigra fuit, et hoc ¬ªpre tedio¬´ iam diuinum uerbum fastidio habebat, sed tu, Domine, ¬ªconfirma me¬´ ne deinceps in tedium incidam: confirma dico ¬ªin uerbis tuis,¬´ id est, impletione mandatorum. Cum dicit, ¬ªdormitauit,¬´ notat eum leuius peccasse, quam diceret, dormiuit.

¬ªConfirma¬´ dico, et ut possim confirmatus permanere,  ¬ªuiam iniquitatis,¬´ id est diabolum, qui est uia omnis iniquitatis, ¬ªamoue a me¬´ ne possit mihi preualere, et in tedium retrudere, et in aliquod uitium mergere: ¬ªet de lege tua miserere mei,¬´ id est per misericordiam da mihi implere que precipiuntur in lege tua.

Et debes a me uiam iniquitatis amouere, quia ego ¬ªelegi uiam ueritatis,¬´ id est, Christum imitari, et legem eius sequi: et ¬ªnon sum oblitus iudicia tua,¬´ sed semper ea mecum tractaui.

¬ªNon sum oblitus iudicia tua, sed potius ¬ªadhesi¬´ quia firmus et stabilis fui, ¬ªtestimoniis tuis,¬´ id est preceptis tuis, quibus uoluntatem tuam testaris: et ideo, ¬ªo Domine, noli me confundere,¬´ id est, confusibilem reddere, sed fac me consummare  que incepi, ne dicatur de me: ¬ªHic homo cepit edificare, et non potuit consummare.¬´

Non tantum adhesi testimoniis tuis, sed etiam ¬ªcucurri,¬´ id est, expedite operatus sum ¬ªuiam mandatorum tuorum,¬´ id est mandata tua, que sunt uia ad uitam: et hoc ideo, ¬ªcum,¬´ id est, quia ¬ªdilatasti cor meum,¬´ id est, ampliasti caritate, patientia, longanimitate, et similibus uirtutibus.



He.

¬ªLegem pone.¬´ In hoc octonario petit fidelis ille qui loquitur, ut Christus ueniat per nouam legem suam, scilicet non solum per precepta, sed et per gratiam adiutricem, et sensum preceptorum demonstrantem  eis statuat: et ideo bene prescribitur huic parti, He, que littera interpretatur esse, quia in lege Christi inuenitur uerum esse, et uita anime reformatur: et uidetur uox illorum esse qui presentem aduentum Christi exspectabant, et magno desiderio exoptabant. Ordo quoque bonus est, quia postquam ostendit se conuersum, et amotis indigentiis, Dei beneficiis repletum, contra necessitates quas corpus importabat, ostendit confirmatum se, et petit sibi legem dari, id est, ipsum Christum, quem uidet sufficientem ad omnem iustificationem.

Continuatio: Dixi noli me confundere, sed potius ¬ªpone mihi legem, Domine,¬´ hanc scilicet, ¬ªuiam iustificationum tuarum,¬´ id est ipsum Christum qui est uia per quam iustificantur fideles. Pone mihi legem,  ut ad imitationem ipsius uitam meam possim dirigere: pone dico legem, ¬ªet¬´ ego ¬ªexquiram eam,¬´ legem scilicet, ut in ea possim uoluntatem Dei inuenire: et hoc non ad horam, sed ¬ªsemper.¬´

Dico ¬ªexquiram legem:¬´ et ut possim exquirere, ¬ªda mihi intellectum, et¬´ per hoc ¬ªscrutabor legem tuam, et¬´ inquisitam ¬ªcustodiam illam¬´ adimplendo opere: custodiam dico ¬ªin toto corde meo¬´ quia omnes uires ponam, ut possim mandata adimplere.

Dico ¬ªcustodiam,¬´ et ut custodire ualeam, me positum ¬ªin semita mandatorum tuorum,¬´ id est, in imitatione Christi, qui est semita recta, scilicet et angusta uia: ¬ªdeduc,¬´ id est, fac semper promoueri  ad Christi maiorem imitationem, ¬ªquia ipsam¬´ semitam ¬ªuolui,¬´ id est, ipsum Christum propter suam propriam dignitatem dilexi. uel semitam accipiamus arctiora mandata, quia ¬ªin custodiendis illis est retributio multa.¬´

Et ut possim uelle, tu ¬ªinclina,¬´ id est, humilia ¬ªcor meum in testimonia tua¬´ complenda, ¬ªet non in auaritiam,¬´ id est, ut non obseruem mandata tua propter aliquod terrenum commodum.

Dico, non inclines in auaritiam, sed potius ¬ªauerte oculos meos¬´ interiores, ¬ªne uideant uanitatem,¬´ id est, ne delectentur in his terrenis, que uana sunt et caduca, sed potius, ¬ªin uia tua uiuifica me,¬´ id est, conforta liberum arbitrium, et spernere fac terrena et amare celestia.

 Auerte oculos, inclina cor, etc., ¬ªet statue,¬´ id est, stabile fac ¬ªeloquium tuum,¬´ id est, fac ut stabiliter impleam ea que precipis: fac mihi dico ¬ªseruo tuo¬´ et ideo sum dignus ut hec mihi facias: et hoc in timore tuo,¬´ id est, per hoc quod ego timeo te iudicem, et te diligo. Qui enim sic Dominum timent, mandata eius adimplent.

Statue eloquium, et ¬ªamputa,¬´ id est, aufer ¬ªopprobrium meum, quod suspicatus sum,¬´ id est, opprobrium suspicationis. Sepius enim in suspicatione deceptus sum, suspicando eum bonum qui malus est, et e conuerso: ideo dico ¬ªamputa,¬´ quia etsi ego ueritatem non possim cognoscere, tamen placet mihi ueritas: et hoc est: ¬ªquia iudicia tua,¬´ id est, ea  quecunque tu disponis occulto iudicio tuo ¬ªsunt iucunda,¬´ id est, amena sunt mihi flagella que tu mihi ad correctionem immittis.

Dixi, ¬ªamputa opprobrium,¬´ deduc, et quecunque petiui fac: et ecce quidquid petiui habeo: et hoc est: ¬ªecce concupiui mandata tua¬´ adimplere: et qui sic cupit securus esse potest, quia obtinebit quod petit: dico concupiui, et de reliquo, Domine, ¬ªuiuifica me,¬´ id est, fac me perseuerare in mandatis tuis: me dico positum ¬ªin equitate tua,¬´ id est, agentem secundum mandata tua, que solam equitatem precipiunt.



uau.

¬ªEt ueniat.¬´ In hac parte petit fidelis qui loquitur, qui iam in aduentu Christi ipsius legem suscepit,  ut ipse Christus sit ei contra hereticos, atque contra persecutores presidium, qui statim in illos insurgunt, qui legem Christi recipiunt: et ideo huic octonario bene prescribitur uau, quod interpretatur ipse, per quod Christum egregium adiutorium intelligimus, quem iste in hoc octonario postulat adiutorem.

Continuatio: uiuifica me dico, ¬ªet ueniat super me,¬´ id est, ita ut sit caput. uel, super me, id est de celestibus ueniens, ¬ªmisericordia tua, Domine,¬´ et quam postulet misericordiam, determinat, scilicet, ¬ªsalutare tuum,¬´ id est, Filius tuus qui salutem facit omnibus, qui sit mihi contra impugnatores presidium. uel, ¬ªsecundum eloquium tuum¬´ ueniat, id est, instruat me de lege tua.

 ¬ªEt¬´ si ita ueniet, tunc ¬ªrespondebo uerbum,¬´ scilicet filium tuum, ¬ªexprobrantibus mihi¬´ ipsum filium, scilicet si aliquis exprobrauerit mihi, Christum non Filium Dei, sed solum hominem crucifixum, etc., ostendam ei per rationes Filium Dei eum fuisse, et ceternum: et ideo sic respondebo, non quod confidam in uiribus meis, sed ¬ªquia speraui in sermonibus tuis,¬´ qui sunt mihi bona arma, qui dixisti: ¬ªCum steteritis ante reges et presides, nolite premeditari quid respondeatis: dabitur enim uobis in illa hora quid loquamini ,¬´ et iterum: ¬ªDabo uobis os et sapientiam .

Contra hereticos respondebo: et, o Domine, prouide ne per tribulationes auferatur mihi uerbum tuum, et hoc est: ¬ªet ne auferas de ore meo,¬´ id  est, ne permittas auferri per tribulationes, uel per blanditias, ¬ªuerbum ueritatis,¬´ id est predicationis, ut ego nunquam sileam apud quosuis predicationem diuini uerbi: nec ad horam permittas auferri propter tribulationem sicut fecisti Petro, qui ad uocem ancille ueritatem negauit : nec permittas ¬ªusquequaque,¬´ id est, omni modo, omni tempore: nec debes auferre, ¬ªquia¬´ ego ¬ªin iudiciis tuis,¬´ id est in tribulationibus quas mihi per iudicia tua infers, ¬ªsupersperaui,¬´ id est, maiorem fructum speraui, quam possit aliqua temporalis tribulatio promereri: Unde Apostolus: ¬ªNon sunt condigne passiones huius temporis ad futuram gloriam .¬´

 Dico, ¬ªne auferas, et¬´ accepto ipso Christo mihi in presidium, ¬ªcustodiam legem tuam semper, id est, ¬ªin seculum et in seculum seculi.¬´ Legem Dei in hac uita custodit, qui proximum diligit, et pro inimicis orat, et similia. In alio seculo custodiemus legem, quam nunc habent angeli, quia tunc, ut modo angeli, communiter laudabimus Deum, et etiam fratres nostros diligemus, sicut dicitur: Charitas nunquam excidet .

Ego dico ¬ªcustodiam, et etiam iam custodiui. Hic notat se accepisse illud quod petebat superius, scilicet aduentum Christi custodiam¬´: et hoc est: ¬ªambulabam¬´ de uirtute in uirtutem, accepto Christo hospite, existens ¬ªin latitudine,¬´ id est, in multiplicitate caritatis et scientie: latitudine dico, ideo mihi  data, ¬ªquia mandata tua exquisiui.¬´

¬ªRespondebo exprobrantibus mihi uerbum,¬´ et etiam respondi; et hoc est ¬ªet loquebar,¬´ id est locutus sum, positus ¬ªin testimoniis tuis,¬´ id est preceptis tuis: nec tantum in conspectu populi, sed ¬ªin conspectu regum,¬´ id est principum mundanorum, predicans uerbum Dei; ¬ªet non confundebar, id est, non erubescebam pro scandalo crucis. uel, ¬ªnon confundebar,¬´ quod ego cederem eis, uel etiam tacerem pro eis.

¬ªLoquebar et meditabar in mandatis tuis,¬´ id est, cogitabam frequenter quomodo ea complerem, in quo notatur contemplatio: et hoc non faciebam coactus, sed quia ¬ªdilexi¬´ ea mandata, ideo compleui.

 Et non tantum meditabar, sed etiam opere compleui; et hoc dicit: ¬ªet leuaui manus meas,¬´ id est, operationes meas extuli ¬ªad mandata tua¬´ complenda, ¬ªque dilexi,¬´ quasi quod uerbo docui, opere compleui: et hic notatur uita actiua. Dico ¬ªleuaui,¬´ et hanc operationem perseueranter impleui; et hoc dicit: ¬ªexercebor in iustificationibus tuis,¬´ id est, studebo ut eas sine omni dilatione possim implere.



Zain.

¬ªMemor esto.¬´ Iustus qui legem Christi suscepit, et etiam ipsum Christum adiutorem contra hereticos et persecutores, iam per hoc spem habet eterni boni. Orat in hoc octonario de completione illius spei, et ideo bene prescribitur huic particule  Zain, quod interpretatur ducte, uel huc, quia per hoc utrumque intelligimus, nos non habere hic manentem ciuitatem.

Continuatio: Exercebar, quia tu dedisti mihi spem in uerbo tuo, id est, in promissione tua, qui dixisti: ¬ªQui sequitur me, non ambulat in tenebris, sed habebit lumen uite .¬´ Et illius ¬ªuerbi tui esto memor seruo tuo,¬´ id est, ad honorem serui tui, complendo que promisisti, qui oblitus uideris quandiu distulisti ¬ªin quo¬´ uerbo ¬ªdedisti mihi spem¬´ eterni boni.

Quod ¬ªhec¬´ spes ¬ªconsolata est me in humilitate mea,¬´ id est, in deiectione primi parentis. Spes quidem, de qua hic agit, operatur in nobis patientiam  contra aduersa, et probationem in aduersis. uel in hoc ¬ªconsolata est me in humilitate mea,¬´ id est, in tribulationibus, quia propter spem illam tribulationes illatas sustinui. ¬ªConsolata est¬´ dico, ¬ªquia eloquium tuum,¬´ id est mandatum tuum, ¬ªuiuificauit me,¬´ id est, dedit mihi uitam anime. Qui enim uiuificatur implendo mandata Dei, securus per hoc de eterno bono, iucunde miserias huius seculi sustinet.

Bene dico quod ¬ªeloquium tuum uiuificauit,¬´ quia cum inimici instarent, ego non defeci; et hoc est: ¬ªsuperbi inique agebant,¬´ scilicet, mihi sine causa mala inferendo, ¬ªusquequaque,¬´ id est, omnibus modis quibus poterant; ego ¬ªautem non declinaui a lege tua,¬´ id est, nullo modo pro eis cessaui.

 Et quare non declinaui? Quia, o ¬ªDomine, memor fui iudiciorum tuorum¬´ factorum ¬ªa seculo,¬´ scilicet, consideraui quod Deus a primo iusto obedientes remunerat, negligentes damnat. uel, ¬ªiudiciorum a seculo,¬´ scilicet quod a seculo, id est quod a primo iusto, quia a domo Dei iudicium incipit, iuste iudicas illos laborare, quos in alio seculo uis remunerare. Unde dicitur: ¬ªFlagellat Deus omnem filium quem recipit .¬´ Et Salomon: Qui non erit in numero flagellatorum, excipietur de domo filiorum: ¬ªet¬´ quia talia cognoui tua esse iudicia, ideo ¬ªconsolatus sum¬´ in tribulationibus meis.

¬ªConsolatus sum¬´ de me, sed de peccatoribus dolui; et hoc est: ¬ªdefectio,¬´ id est, afflictio, ¬ªtenuit me,¬´ afflictio et dolor dico, habita ¬ªpro peccatoribus:¬´  non quia mihi mala inferentibus, sed quia ¬ªderelinquentibus legem tuam.¬´

Pro illis deficiebam, sed ut a me omne tedium auferrem, cantabam Domino psalmos et hymnos in corde meo; et hoc est: existenti ¬ªin loco peregrinationis mee,¬´ in hac uita, qua me peregrinum esse cognosco, ¬ªerant mihi cantabiles iustificationes tue,¬´ id est psalmi et hymni, qui hominem iustificant pure cantantem, iuxta illud Apostoli: ¬ªIn hymnis et psalmis, et canticis spiritualibus, in gratia cantantes in cordibus uestris Deo .¬´

Ideo iustificationes fuerunt cantabiles, quia, o ¬ªDomine, in nocte,¬´ id est, in tempore persecutionis, ¬ªfui memor nominis tui,¬´ id est, cognoui te esse Dominum, me seruum, et iustum esse quod Dominus  corrigat; ¬ªet¬´ ideo ¬ªcustodiui legem tuam,¬´ id est, patientiam Iesu, que in lege precipitur.¬´

Et ¬ªhec¬´ nox, id est, tribulatio, ¬ªfacta est mihi¬´ non pro commisso meo, sed ¬ªquia exquisiui iustificationes tuas¬´ eas implere desiderans. Nota quod ¬ªhec¬´ non potest referri ad legem hoc in loco, quia, testante Augustino, in Greca translatione est lex masculini generis: istud uero pronomen ¬ªhec¬´ illic habetur feminini: quare ergo necessario ad ¬ªnox¬´ secundum hoc quod significat peregrinationem, refertur.



Heth.

¬ªPortio mea, Domine.¬´ Hec littera interpretatur pauor, que bene prescribitur huic octonario, quia  hic fidelis qui loquitur ostendit magnum suum pauorem et sollicitudinem, scilicet se multum sollicitum inquirere et laborare quomodo ad rem speratam possit peruenire. Nota quia pauor est cordis trepidatio, non proueniens ex fortitudine.

Continuatio: Ideo exquisiui iustificationes tuas, quia, o ¬ªDomine¬´ tu es ¬ªportio mea,¬´ scilicet, non elegi mihi in partem aurum, uel aliquid mundanum, sed te solum, qui es uera uia ad beatitudinem: et quia te in partem elegi, ideo ¬ªdixi,¬´ id est, deliberaui apud me ipsum, ¬ªcustodire legem tuam,¬´ id est, quod ego custodiam legem tuam complendo.

Nec tantum dixi, sed etiam ¬ªdeprecatus sum faciem tuam¬´ dari mihi, ut presentem te uideam facie ad faciem , et cognoscam sicut cognitus  sum: et hoc non parum sum deprecatus, sed ¬ªin toto corde meo,¬´ id est, in tantum quod cor meum uacaret ab omnibus aliis, et tuam faciem obtinere quereret: et ut ego ad illam faciem possim peruenire, ¬ªmiserere mei,¬´ id est, per misericordiam tuam condona mihi peccata, et confer mihi spirituales gratias, ¬ªsecundum eloquium tuum,¬´ id est promissiones tuas.

Et ut ostendat se dignum cui iure fiat misericordia, ostendit se conuersum a peruersa uia, non ex leuitate, sed magna cogitatione. Continuatio: Ideo, precor, miserere, quia ¬ªuias,¬´ id est opera, ¬ªmeas,¬´ id est, que secundum me ago, que semper sunt in peccatis, ¬ªcogitaui,¬´ id est, diligenti ratione inquisiui, et malas cognoui, et ideo ¬ªconuerti pedes meos,¬´ id est  affectiones meas, ¬ªin testimonia tua¬´ complenda.

Dico ¬ªconuerti,¬´ sic quod etiamsi ueniant mala, ¬ªparatus sum ut custodiam mandata tua;¬´ sed quia paratus sum, ideo cum mala ueniunt, ¬ªnon sum turbatus.¬´

Contra quid paratus? Contra peccata uel tribulationes, que me undique circumuallantes, uolunt illaqueare; et hoc est quod dicit: ¬ªFunes peccatorum,¬´ id est peccata, scilicet suggestiones carnis, que sunt funes quibus ligatur peccator, ne possit extendere se ad bonos actus: illi funes ¬ªsunt me circumplexi,¬´ quia circumdant ex omni parte, ¬ªet¬´ tamen ¬ªlegem tuam non sum oblitus,¬´ sed semper eam in mente habui. Unde Apostolus: ¬ªuideo aliam legem in mente mea, repugnantem legi carnis  mee .¬´ uel funes possumus dicere tribulationes, quibus illaqueantur homines; ¬ªpeccatorum,¬´ id est, quos funes peccatores immittunt.

Dico ¬ªnon sum oblitus,¬´ sed potius ¬ªmedia nocte surgebam ad confitendum tibi.¬´ Ad litteram: Surgunt enim religiosi uiri in nocte ad laudandum Deum, ex hoc loco facientes sibi exemplum, et quia media nocte percussis Aegyptiis, liberauit Dominus populum suum . Item, quia media nocte processerunt uirgines ille obuiam sponso . Item quia media nocte dicitur, quod surrexit Dominus . Item quia media nocte uenturus est iudicare, quod tamen ignotum est: sed etiam ex uerbis Euangelii perpendunt quidam, ubi  dicit: ¬ªMedia nocte clamor factus est .¬´ uel ad allegoriam sic: ¬ªmedia nocte,¬´ id est, in maiori tribulatione non pigritabar, sed surgebam, id est, ad bene operandum me erigebam, et in bona operatione ad confitendum, id est, ad laudandum te, intendens ¬ªsuper iudicia iustificationis tue, id est, quod per flagella, que iudicas et permitis tuis inferri, fideles tuos iustificas: uel, ¬ªiustificationis tue,¬´ id est, que per iustitiam immittis.

Quid per singula? ¬ªParticeps ego sum omnium:¬´ non dico Christi, quia presumptio uideretur, sed omnium ¬ªtimentium te:¬´ sic ¬ªtimentium¬´ dico, ut custodientes sint mandata tua, hoc est:¬´ et custodientium mandata tua.¬´ Cum dicit se participem, innuit nobis intelligendam unionem Ecclesie, qua  omnes sunt ligati uinculo fidei et caritatis.

Et per hec omnia, o Domine, ostendo meam sollicitudinem, et tu, ¬ªDomine, doce me iustificationes tuas,¬´ id est, fac me assuescere in mandatis tuis, et perseuerare: et ideo secure hoc peto, quia ¬ªterra,¬´ id est, uniuersus mundus, ¬ªplena est misericordia tua,¬´ quia per totum mundum iam fideles per misericordiam iustificabuntur.



Teth.

¬ªBonitatem.¬´ In hoc octonario ostendit fidelis qui loquitur, se non tantum patienter sustinere aduersitates que sibi ueniunt, imo iucundas esse: et ideo bene prescribitur ei hec littera Teth, que interpretatur bonum, id est, iucundum, quia huic fideli  iucunde sunt tribulationes que inferuntur. uel interpretatur exclusio: hic autem excludit fidelis qui loquitur, per suam patientiam, omnem tristitiam, et congruo ordine procedit: postquam enim aliquis in spe est constitutus, et ad perueniendum ad rem speratam sollicitus, restat ut quecunque mala eueniant,¬´ patienter sustineat.

Ideo secure dico, ¬ªdoce me iustificationes,¬´ quia tu iam cepisti: et hoc est: ¬ªbonitatem,¬´ id est, bonas uideri ¬ªfecisti¬´ tribulationes ¬ªcum¬´ me ¬ªseruo tuo,¬´ o ¬ªDomine:¬´ ideo dico mecum quia ipse quantum ualet ex parte sua operatur, et hoc ¬ªsecundum uerbum tuum,¬´ id est, secundum legem tuam, quia lex ipsa me instruit ad hoc ut mihi iucunde sint tribulationes.

 Tu iam docuisti bonitatem, et adhuc, Domine, id est de reliquo, ¬ªdoce me bonitatem,¬´ id est, fac me talem, ut per amplitudinem caritatis iucunde sint mihi tribulationes: ¬ªet¬´ ut possim illam habere bonitatem, doce ¬ªdisciplinam,¬´ id est, mitte tribulationem ad meam correctionem: ¬ªet¬´ ut illam suscipiam disciplinam, id est, ad correctionem mihi datam intelligam, doce me ¬ªscientiam,¬´ id est, cognitionem utilium rerum, ut intelligam in peccatis me esse corruptibilem et miserum, et non posse ab his malis liberari, nisi per disciplinam tuam: et ponuntur ista retrogrado ordine: prius enim est scientia, deinde disciplina, ex qua procedit bonitas. Ideo dico ¬ªdoce, quia in mandatis tuis credidi,¬´ in  quibus et bonitas, et scientia, et alia huiusmodi promittuntur.

Ideo, precor, doce disciplinam, quia ¬ªego deliqui,¬´ a quo delicto non poteram liberari nisi per disciplinam: ¬ªdeliqui¬´ dico ¬ªpriusquam humiliarer,¬´ id est, priusquam flagellis tuis me corriperes: et ¬ªpropterea¬´ quia me humiliasti, ¬ªcustodiui eloquia tua,¬´ id est, impleui mandata tua.

Et quia per tribulationem me fecisti custodire eloquium tuum, ideo ¬ªbonus es tu, et in¬´ hac ¬ªtua¬´ tanta ¬ªbonitate doce me iustificationes tuas,¬´ id est, fac me assuetum in mandatis tuis, ut si ueniant mihi tribulationes, iam non commouear.

Et necesse est ut doceas, quia ¬ªiniquitas superborum est multiplicata super me,¬´ id est, plures inferunt  tribulationes quam humanitas possit sustinere: ¬ªEgo autem¬´ per hec omnia non sum fessus, sed potius ¬ªscrutabor mandata tua¬´ et hoc non parum, sed ¬ªin toto corde meo.¬´

Multiplicati sunt, et hoc obstinato animo; et hoc est: ¬ªcor eorum,¬´ quod deberet esse molle et misericordia erga compares commoueri, ¬ªest coagulatum, ¬ªid est induratum ¬ªsicut lac, ego uero¬´ inter hec omnia ¬ªlegem tuam meditatus sum,¬´ id est, in frequenti meditatione habui mandata tua, per que contra obstinatos resistebam.

Et quia legem tuam meditatus sum, ideo placuit mihi quod me humiliasti; et hoc est: ¬ªbonum mihi quia humiliasti me,¬´ id est, iucundum est mihi, quod tribulationes mittendo me afflixisti; et hoc est: Bonum  mihi immissa tribulatio, ¬ªut discam iustificationes tuas¬´ impletione et cognitione.

Ideo dico quia ipsa humiliatio, que legem docet, sit bona, quoniam ipsa lex, que per ipsam humiliationem habetur, placens est et iucunda; et hoc est: ¬ªbonum mihi lex oris tui,¬´ id est, Euangelium, quod tuo ore, id est Filii tui, locutus es, bonum dico ¬ªsuper millia auri et argenti,¬´ id est, super quantascunque diuitias huius seculi.



Iod.

¬ªManus tue.¬´ Huic octonario prescribitur Iod, quod principium uel scientia interpretatur, quia fidelis qui hic loquitur, precatur Deum ut eum reducat ad principium suum, in quo creatus fuit, scilicet  faciat ut immortalitati et impassibilitati conferat beatitudinem scientie, in qua creatus fuit, a qua cognoscit se deiectum per primi parentis inobedientiam.

Continuatio: Ideo bonum est quod humiliasti, ut per hoc reuertar ad principium in quo me creasti; et hoc est: O ¬ªDomine, manus tue,¬´ id est operatio tua, ¬ªfecerunt me,¬´ quantum ad animam, ¬ªet plasmauerunt me,¬´ quantum ad corpus. Licet Deus omnia fecisset, creatio tamen hominis attribuitur manibus Dei propter dignitatem: et quia me fecisti, cum non statim possim redire ad illam perfectionem in qua me creasti, ¬ªda mihi intellectum,¬´ id est, illumina rationem meam, ¬ªut¬´ per hoc ¬ªdiscam  mandata tua,¬´ id est, intelligam et impleam; per que precepta tandem potero redire ad perfectionem mei principii.

Ideo debes illuminare intellectum, quia ¬ªqui timent te,¬´ id est sancti uiri, fideles tui, ¬ªuidebunt me¬´ sic illuminatum, ¬ªet¬´ inde ¬ªletabuntur¬´ et item propter hoc debes dare intellectum, ¬ªquia¬´ ego ¬ªin uerbo,¬´ id est, in Filio ¬ªtuo, supersperaui, id est, magis a Filio tuo speraui bonum, quam meum meritum posset promereri. uel, in uerba tua, id est, in impletione uerborum tuorum supersperaui. uel, si hoc fructu peto ut des mihi intellectum, quia qui timent te modo seruili timore, uidebunt me, id est, attendent me illuminatum, et de peccatore iustificatum, et facti imitatores letabuntur.

 Ideo peto ut des intellectum, quo possimus reuerti ad nostrum principium, quia cognosco patres et nos filios per inobedientiam ab illa dignitate deiectos esse: et hoc est, o ¬ªDomine,¬´ ego cognoui quia iudicia tua,¬´ scilicet, quod primos parentes passibiles et immortales fecisti et miserie subditos, sunt ¬ªequitas,¬´ id est iuste facta: ¬ªet¬´ etiam ¬ªme humiliasti,¬´ id est, in istis miseriis afflixisti, et hoc ¬ªin ueritate tua,¬´ id est, tuo iusto iudicio.

Per istud iudicium sumus in miseriis, sed contra illas miserias ¬ªfiat misericordia tua¬´ mihi ¬ªseruo tuo, ut consoletur me¬´ in miseriis: et hoc peto ¬ªsecundum eloquium tuum,¬´ id est, promissiones tuas, qui dixisti: Conuertimini ad me, et ego reuertar ad uos. Et alibi: ¬ªuiduam eius benedicens  benedicam, pauperes eius saturabo panibus .¬´ uiduam intelligit Ecclesiam.

Fiat misericordia ad consolandum inter mala, et etiam ueniat misericordia, que facit nos uiuere eterna uita; hoc est: ¬ªueniant mihi miserationes tue,¬´ id est effectus pie affectionis et misericordie tue, ¬ªet¬´ per ipsam ¬ªuiuam¬´ eterna uita, reductus ad dignitatem mei principii, ¬ªquia lex tua meditatio mea est¬´ id est, semper meditor de impletione tue legis.

Mihi ueniant miserationes, ¬ªsuperbi¬´ autem ¬ªconfundantur,¬´ id est, erubescentiam habeant de peccatis suis, ¬ªquia iniquitatem in me fecerunt¬´ et hoc ¬ªiniuste¬´ sine commisso meo, ¬ªego autem exercebar,¬´ id est, exercebor ¬ªin mandatis tuis¬´ adimplendis.

 Confundantur superbi, et per hoc fiant ¬ªtimentes te¬´ et inquirentes testimonia tua, et sic ¬ªconuertantur mihi,¬´ hoc est, conuertantur ita, quod sint similes mihi: ¬ªet qui nouerunt testimonia tua¬´ cognitione, licet non etiam cogitatione, conuertantur mihi.

Dico ueniant miserationes ut uiuam, et ut uiuere possim, ¬ªfiat cor meum,¬´ Domine, ¬ªimmaculatum¬´ per remissionem peccatorum ¬ªin iustificationibus tuis,¬´ id est, ¬ªut¬´ per impletionem preceptorum ¬ªnon confundar¬´ cum impiis, quando dicetur eis: ¬ªDiscedite a me, maledicti,¬´ etc. .



Caph.


¬ªDefecit in salutari.¬´ In hoc octonario ostenditur fidelis qui loquitur, iam fessus longa militia, cupiens dissolui et quiescere cum Christo, nec tamen adhuc recusans laborem: et ideo bene ei Caph prescribitur, quod interpretatur incuruatus. Congruus ordo uidetur, ut qui iucundas habuit passiones, legem Dei obtinuit iugi meditatione, ut iam quiescere et principium naturale obtinere desideret.

Continuatio: Ideo opto ut ueniant mihi miserationes tue, et uiuam eterna uita, quia ¬ªanima mea¬´ pre desiderio mei principii ¬ªdefecit¬´ ab omni iucunditate presenti, eundo ¬ªin tuum salutare,¬´ id est, Filium tuum: scilicet, ideo uilipendo hec terrena, ut perueniam ad eternitatem, quam iam obtinet  nostra natura in Domino nostro Iesu: ¬ªet in uerbum tuum,¬´ ipsum Filium, quem ante uocauit salutare, ¬ªsupersperaui,¬´ id est, maiorem mercedem mee militie obtenturum me credidi, quam posset humanus homo promereri. Unde Apostolus: ¬ªNon sunt condigne passiones huius temporis, ad futuram gloriam que reuelabitur in nobis .¬´

Anima defecit ab omni appetitu terrenorum, et etiam ¬ªoculi mei¬´ interiores, scilicet ratio bene illuminata, ¬ªdefecerunt¬´ ab omni consideratione et delectatione terrenorum, tendentes ¬ªin eloquium tuum,¬´ id est, ad intuitionem tui eloquii, scilicet Filii tui, quo tu uoluntatem tuam ostendis et eloqueris. uel, ¬ªeloquium tuum,¬´ id est, preceptum  tuum: ¬ªoculi¬´ dico ¬ªdicentes,¬´ id est, tractantes apud se, ¬ªquando consolaberis me,¬´ id est, quando perduces me ad optatum principium, ut cum Christo iam requiescam.

Ideo opus est mihi consolatione, quia hic mali per multa flagella me uolunt a bono retrahere; et hoc dicit: ¬ªquia factus sum sicut uter in pruina:¬´ comparans se utri, quod est corium mortui animalis, innuit suam mortificationem, scilicet quod ieiunando et uigilando, et aliis similibus modis, carnem suam mortificet: et sicut uter bene retinet infusum liquorem, ita ipse bene custodiet infusam sibi predicationem, et a Deo commissam: et sicut uter positus in pruina contrahitur et siccatur, ut iam liquorem commissum conseruare non possit, ita fidelis  iste positus inter malos, frigore infidelitatis et turpis uite maculis astrictos, multis persecutionibus cogitur dimittere et fundere liquorem diuini uerbi sibi commissi: et licet ita sim factus ¬ªsicut uter in pruina,¬´ tamen ¬ªiustificationes tuas,¬´ id est precepta tua, quibus homines iustificantur, ¬ªnon sum oblitus,¬´ quin semper ea custodirem et adimplerem.

Et quandoquidem, o Domine, sum factus sicut uter, ergo ¬ªquot sunt dies serui tui,¬´ id est, quandiu patiar ego istas miserias? id est, ¬ªquando facies iudicium?¬´ scilicet separationem, quod iam non possint mihi nocere, ¬ªde persequentibus me¬´ qui in hac uita nobis sunt commixti et cohabitantes.

 Et opus est ut facias iudicium, quia ¬ªiniqui narrauerunt mihi fabulationes:¬´ in hoc comprehendit omnes rationes quibus heretici et alii mali uolunt iustum reddere participem peruersitatis: ¬ªsed¬´ ea ¬ªnon¬´ fuerunt mihi complacita ¬ªut lex tua¬´ est mihi.

Ideo quia ¬ªomnia mandata tua¬´ sunt ¬ªueritas,¬´ id est, a me uera esse comprobata, cum dicta eorum fabulationes habeam: et cum non possint erga me fabulationibus suis proficere, ipsi ¬ªiniqui sunt me persecuti¬´ multa mala inferendo, ut saltem per hoc me sue uoluntati subiicerent; sed, tu Domine, ¬ªadiuua me.¬´

Et opus est ut adiuues, quia ¬ªme consummauerunt in terra,¬´ id est perfecte reddiderunt me in  amorem terrenorum, sicut ipsi uolebant: ita tamen, quod ¬ªpaulo minus,¬´ id est parum defuit quin me in amorem terrenorum inuoluerent. uel, in terra, id est in hac uita paulo minus consummauerunt, id est fere interfecerunt me, ¬ªego autem non dereliqui mandata tua.¬´

Non dereliqui mandata tua, et ideo, Domine, de futuro ¬ªuiuifica me,¬´ id est fac me perseuerare in mandatis tuis: neque hoc peto confisus meis meritis, sed ¬ªsecundum misericordiam tuam:¬´ et sic uiuificatus, ¬ªcustodiam testimonia oris tui,¬´ scilicet, precepta euangelica.



Lamed.

¬ªIn eternum, Domine.¬´ In hoc octonario ostenditur  quod iustus ille, qui modo ostendit se afflictum, cum intelligit Deum nondum uelle perducere ad requiem optatam, non recusat, sed se ad labores susti nendos hic paratum ostendit: et ideo prescribitur huic octonario Lamed, quod interpretatur cor seruitutis.

Continuatio: Ideo bene debeo custodire testimonia tua, Domine, quia ¬ªuerbum tuum,¬´ id est Filius tuus, ¬ªpermanet in celo,¬´ id est in celestibus creaturis et ¬ªhoc in eternum.¬´ uel ideo debet custodire, quia etiam angeli custodiunt: et hoc est: uerbum tuum, id est impletio mandatorum tuorum, permanet in celo, id est in angelis, quia Dei mandata semper adimplent, et hoc in eternum.

Et non tantum in celo, sed etiam ¬ªueritas tua,¬´  id est Filius tuus, permanet ¬ªin generatione¬´ priorum iustorum, ¬ªet generationem¬´ iustorum Noui Testamenti. uel, ueritas, id est, ipsa lex tua, permanet a generatione in generationem, id est a principio usque ad finem mundi: sicut in Abel et in aliis sanctis uiris ¬ªfundasti,¬´ id est, stabilem posuisti ¬ªterram,¬´ id est Ecclesiam, ¬ªet permanet¬´ quia nunquam ulla poterit prorsus tribulatione deleri.

Et non tantum terra, id est, communis Ecclesia tua dispositione est fundata, sed etiam ¬ªdies,¬´ id est sapientiores uiri, et illustriores in Ecclesia, qui alios illuminare possunt, ¬ªperseuerant ordinatione tua¬´ contra fluctus mundi, bene dico diem tua dispositione perseuerare, terram autem fundatam esse, etc.,  ¬ªquoniam omnia seruiunt tibi¬´ in quo apparet te esse omnipotentissimum.

Tu talis es qui diem ita ordinasti, terram statuisti, et lex tua talis est, ¬ªquod nisi ipsa lex tua meditatio mea esset,¬´ perirem in persecutione inimicorum ¬ªtunc,¬´ id est, quando inimici persequuntur, ¬ªperissem in humilitate mea forte,¬´ ideo dicit quasi per liberum arbitrium suum se habere hoc, ut eis cederet, uel non cederet.

¬ªIn eternum.¬´ Premissis quibusdam causis, quare debeat Deo seruire, ostendit se cor seruitutis habere. Continuatio: Quia meditatione tue legis me a perditione liberasti, et cetera predicta fecisti, ideo ¬ªnon obliuiscar iustificationes tuas in eternum,¬´ id est per totam uitam meam, ¬ªquia in ipsis iustificationibus  uiuificasti me,¬´ liberando a conformitate malorum, et conferendo uirtutes.

Et quid per singula? ¬ªTuus sum ego,¬´ id est seruiens tibi per omnia, et ideo ¬ªsaluum me fac,¬´ perducendo ad eternitatem, ¬ªquoniam iustificationes tuas exquisiui¬´ ad intelligendum et complendum.

Et necesse est ut salues, quia ¬ªpeccatores exspectauerunt me,¬´ scilicet opportunum tempus, et idoneas deceptiones querendo, ad hoc ¬ªut me perderent;¬´ sed tamen ego ¬ªintellexi testimonia tua¬´ per quod contra hereticos me muniui.

Et in ipsis testimoniis intellectis, scilicet ¬ªuidi finem omnis consummationis¬´ uirtutum, scilicet cognoui eternitatem esse finem, ad quam perueniatur  ex perfectione uirtutum, et ideo ¬ªmandatum tuum¬´ speciale, scilicet de caritate, fuit mihi ¬ªnimis latum,¬´ id est multum, quia ut possem peruenire ad eternitatem, dilatauit me usque ad inimicorum dilectionem. uel aliter: in mandatis que dilexi, uidi finem omnis consummationis, id est cognoui quod omnis consummatio et perfectio secularis habet finem, sed mandatum tuum, id est preceptio caritatis, est nimis latum, id est dilatatur usque in eternum; unde Apostolus: Charitas nunquam excidet.



Mem.

¬ªQuomodo dilexi.¬´ In hoc octonario ostenditur ille fidelis qui loquitur, intimo amore legem Dei diligere, et ideo super omnes inimicos quantumcunque  astutos se in lege Domini intellectum habere, et ideo prescribitur huic parti Mem., id est uiscera, per quod amorem intimum intelligimus. Ordo quoque bonus est. Postquam enim aliquis nactus cor seruitutis, si intimum amorem adhibeat legi, ad magnum perfectionis cumulum perueniet.

Continuatio: Mandatum tuum est nimis latum, et ¬ªlegem tuam¬´ dilexi, et, ¬ªDomine, quomodo dilexi?¬´ Quasi non possum ostendere quantum diligam: ostendit tamen quedam indicia sue dilectionis, cum dicit: ¬ªTota die meditatio mea est.¬´

Et quia sic dilexi, sic in meditatione habui, ideo ¬ªfecisti me prudentem mandato tuo super inimicos meos¬´ id est plus intellexi de lege tua quam inimici:  ideo dico super inimicos, ¬ªquia¬´ mandatum tuum ¬ªest mihi in eternum,¬´ id est ducit me ad eternitatem, quod non facit inimicis.

Non tantum super quoslibet inimicos me fecisse prudentem, sed etiam ¬ªsuper omnes docentes me intellexi,¬´ id est super scribas et phariseos et quoslibet alios, qui me sectam erroris uolebant docere: ideo sic intellexi, quia assidue cogito de mandatis tuis: et hoc est, ¬ªquia testimonia tua meditatio mea est.¬´

Et inter ceteros doctores ¬ªintellexi super senes,¬´ id est super antiquiores et altiores sapientes, et hoc ideo, ¬ªquia mandata tua quesiui.¬´

¬ªSuper senes intellexi,¬´ et ¬ªprohibui pedes meos,¬´ id est affectiones meas, ¬ªab omni uia mala¬´ eorum:  ad hoc prohibui, ¬ªut¬´ opere ¬ªcustodiam uerba tua.¬´

¬ªCustodiam,¬´ et ¬ªnon declinaui a iudiciis tuis,¬´ quia ita etiam custodiui, quod in nullo deuiarem a preceptis tuis. Ideo non declinaui, ¬ªquia tu legem posuisti mihi¬´ que me cohiberet perseuerare in mandatis tuis.

Dico intellexi, et impleui, et aliis annuntiaui, in quo fuerunt ¬ªeloquia tua¬´ dulcia ¬ªfaucibus meis,¬´ et ¬ªquam dulcia,¬´ id est, infinite fuerunt dulcia: dulcia dico ¬ªsuper mel ori meo, id est plus quam mel sit dulce mihi gustanti.

Eloquia fuerunt mihi dulcia, et ¬ªpropterea uiam iniquitatis odiui¬´ illam ¬ªomnem;¬´ et ut hoc bonum comprobetur, ostendit auctoritatem preceptorum  Dei, cum dicit: ¬ªa mandatis tuis,¬´ o Domine, hoc ¬ªintellexi¬´ quod uiam iniquitatis odire debeam, et ideo odiui.



Nun.

¬ªLucerna pedibus.¬´ In hoc octonario agitur de humilitate, quia ostendit se iustus qui loquitur ex se nichil habere, sed omnia a Deo, etiam initium bone uoluntatis, et ideo prescribitur huic parti Nun, quod interpretatur unicus, uel pascua, quia unus et solus est Deus, a quo recipit quidquid boni habet, et ipse idem ei est pascua, et plena refectio. Ordo quoque bonus est. Postquam enim ostendit se habere cor seruitutis, et per intimum amorem assecutum se legis intellectum, etiam se a iudiciis Dei non declinare, et uiam iniquitatis habuisse odio: hec omnia  non sibi, sed gratie Dei attribuit.

Continuatio: Super senes intellexi, a iudiciis autem non declinaui, uiam iniquitatis odio habui, et hec omnia non uiribus meis, sed quia ¬ªuerbum tuum,¬´ id est diuinum mandatum, est factum ¬ªlucerna,¬´ id est illuminatio qua possum mihi a laqueis diaboli cauere, quos mihi tendunt in tenebris huius uite. Lucerna dico ¬ªpedibus,¬´ id est affectionibus ¬ªmeis¬´ et uoluntatibus, per quas anima nostra iam incedat ad bene operandum, quia nec bene uelle possumus, nisi gratia Dei illuminemur. uoluntati nostre est uerbum lucerna, ¬ªsemitis meis,¬´ id est arctioribus operibus meis, uerbum tuum, scilicet diuinum preceptum, est mihi ¬ªlumen,¬´ id est maxime illuminans.  Quanto enim potius operatur aliquis, tanto magis illuminatur cognitione Dei. uel, ¬ªuerbum tuum,¬´ id est Filius tuus, factus lucerna per assumptam carnem. Sicut enim in lucerna habetur lumen et testa, ita in Christo diuinitas lumen est, humanitas quasi testa continens lumen: que lucerna illuminat pedes meos, id est promouet ad hoc, ut possim iam bene uelle: et idem uerbum est factum lumen semitis meis, id est strictis et arduis operibus: non dicit lucerna, sed ¬ªlumen:¬´ quia quanto arctiori semita Deo seruit, tanto maius lumen habet, et cognitionem de ipsa diuinitate recipit.

Et quia uoluntas per te illuminatur, et in semitis lumen prebes, scilicet, quia ex te omnem habemus  illuminationem, ideo ¬ªiuraui et statui,¬´ id est firmiter deliberaui ¬ªcustodire iudicia¬´ que sunt iustitie tue, id est, que tu facis per tuam iustitiam. Custodit ille iudicia, quia si habeat aduersitates non frangitur, sed iudicio Dei sibi dari intelligit. Si autem prosperitatem habeat, non extollitur, sed secundum Dei uoluntatem dispensat: dico custodire, iuraui etiam custodire, id est sicut deliberaui, ita stabiliter compleui.

Quia statui custodire, ideo ¬ªsum humiliatus,¬´ id est afflictus ¬ªusquequaque,¬´ id est ex omni parte et omni genere afflictionis, quia stabiliter obseruabam iudicia et testimonia tua. Humiliatus sum, sed, tu ¬ªDomine, uiuifica me¬´ ne cedam affligentibus me ¬ªsecundum uerbum tuum,¬´ id est secundum  promissionem.

Dico humiliatus sum, et in ipsa humiliatione obtuli tibi sacrificia ¬ªoris mei,¬´ id est laudes que erant oris mei: quia quod dicebam ore, compleui opere: et hoc ¬ªuoluntarie,¬´ id est bona intentione, pura uoluntate: et quia in humilitate sacrificaui tibi, et uoluntarie, ideo, o Domine, ¬ªbeneplacita fac¬´ mihi uota mea, ¬ªet iudicia tua doce me,¬´ id est fac assuescere et opere adimplere.

Et ideo opus est ut doceas, ¬ªquia anima mea,¬´ id est uita anime mee ¬ªest semper in manibus meis,¬´ id est operibus meis: quia si desinam bene operari, morietur anima mea. A similitudine boni militis dictum est, qui sibi in prelio uitam propriis manibus defendit: ¬ªet¬´ ut animam meam custodire  possim, ¬ªlegem tuam non sum oblitus¬´ quin tractem eam meditatione et impletione.

Dico ¬ªnon sum oblitus,¬´ et tamen ¬ªpeccatores posuerunt lanqueum mihi¬´ per quem putabant me impellere, ut legem Dei darem obliuioni. Laqueum dicit, ueluti minas, blandimenta, quascunque malas persuasiones et persecutiones: ¬ªet¬´ licet ipsi ita mihi laqueum tenderent, tamen ¬ªde mandatis tuis non erraui¬´ uel male intelligendo, uel contra operando.

¬ªNon erraui,¬´ sed potius ¬ªacquisiui in eternum,¬´ bene exercendo ad intelligenda et complenda ¬ªtestimonia tua:¬´ ¬ªacquisiui¬´ dico ¬ªhereditate,¬´ id est ad similitudinem hereditarie rei, scilicet ut firmiter  possiderem, et a patribus meis et aliis talibus reciperem; ideo exquisiui, ¬ªquia exsultatio cordis mei sunt,¬´ scilicet quantumcunque tribuler, tamen cum exsultatione mandata Dei adimplebo, securus de remuneratione.

Dico ¬ªexquisiui,¬´ hoc modo, scilicet humiliando meipsum per omnia Deo: inde est quod dicit: ¬ªInclinaui cor meum,¬´ id est, uoluntatem meam per omnia humiliaui, ¬ªad faciendas iustificationes tuas propter retributionem¬´ duraturam ¬ªin eternum;¬´ sicut dicit beatus Hieronymus, ordinatum esse in Hebreo; possumus tamen dicere: Custodiam iustificationes tuas in eternum, id est, per totum tempus uite mee.



Samech.

 ¬ªIniquos.¬´ In hoc octonario ostendit iustus, qui paulo ante ostendebat suam humilitatem, se iam confirmatum sic, quod uelit fugere consortia iniquorum: et ideo bene prescribitur huic parti Samech, quod interpretatur firmamentum uel adiutorium; quasi diceret: Hic ubi dicis quod iniquos odio habeas, est audiendum et cum magna cura attendendum, quia magna est cautela adhibenda ad iniquos audiendos; precipitur enim in Euangelio, ut etiam inimicos diligamus . Sic ergo sunt diligendi, ut quidquid mali nobis faciant, non repercutiamus, sed pro eis oremus; et quandiu in eis proficere putamus, diuina admonitione eis insistamus. Si autem in eis nichil proficere ualemus, nec salua religione cum eis habitare possumus, ab eorum familiaritate  et habitatione separari debemus: pro quo etiam patrem et uxorem relinquere debemus, si cum eis religionem Christianam seruare non possumus, scilicet, si per eos ad culturam idolorum, uel aliquid simile impellamur. Nihil enim alicui proximo contra Deum debemus; unde Dominus in Euangelio: ¬ªQui amat patrem aut matrem plus quam me, non est me dignus. ¬´

Continuatio: Iustificationes custodiui propter retributionem; et ut ad illam possim peruenire, ¬ªiniquos odio habui, et legem tuam dilexi.¬´

Et cum iniquos deuitem, et custodiam legem, ¬ªtu es adiutor meus¬´ ad bene operandum, ¬ªet susceptor meus,¬´ quia per Christi assumptam humanitatem, meam multum exaltasti: ¬ªet in uerbum tuum,¬´ id  est Filium, uel diuinum preceptum quod compleui, ¬ªsupersperaui,¬´ id est maius quoddam quam hec presentia essent. uel, ¬ªsupersperaui,¬´ quia priori spei maiorem addidi spem.

Iniquos odio habui, ita dicens: O uos maligni, declinate a me. uel ita continuatur: Quia Deus est adiutor meus, et in uerbum tuum supersperaui, ideo uos, ¬ªmaligni, declinate a me,¬´ id est separate uos a meo consortio, in quorum presentia diuinam non ualeo religionem tenere; ¬ªet¬´ postquam declinaueritis, ¬ªscrutabor mandata Dei mei¬´ libere. Dicit autem Apostolus de iniquorum uitatione: ¬ªHereticum hominem post primam et secundam correptionem deuita .¬´

 uos, ¬ªmaligni, declinate,¬´ sed tu, Domine, ¬ªsuscipe me¬´ in custodia, ne cedam inimicis, ¬ªsecundum eloquium tuum,¬´ id est secundum promissionem. uel, ¬ªsecundum eloquium,¬´ id est, ut sequar precepta tua, implendo ea: ¬ªet¬´ tunc utinam ¬ªuiuam¬´ in anima, ¬ªet¬´ cum exspectauero uitam eternam, ¬ªnon confundas me ab¬´ illa ¬ªmea exspectatione,¬´ sed da obtinere quod spero.

¬ªNon confundas¬´ dico, sed potius ¬ªadiuua me¬´ ad bene operandum, ¬ªet¬´ per hoc ¬ªsaluus ero¬´ eterna saluatione, ¬ªet¬´ per tuum adiutorium, ad hoc, ut ad illam possim peruenire saluationem, ¬ªmeditabor in iustificationibus tuis semper,¬´ id est assidue. Qui enim secundum legem Dei uiuit, etiam dum uiuit, uel dormit, uel manducat, in lege Dei dicitur  meditari.

Ideo ¬ªmeditabor,¬´ quia hoc attendo quod tu ¬ªspreuisti omnes discedentes a iudiciis tuis, quia cogitatio eorum est iniusta.¬´ Si enim dicant se fragilitate peccare, uel Deum sibi per misericordiam indulgere, uel hec terrena non curare, eorum cogitatio est iniusta.

Et non tantum spreuisti tu, sed etiam ego spreui; et hoc dicit: ¬ªomnes peccatores terre,¬´ scilicet paganos, qui legem non habent scriptam, ¬ªreputaui preuaricantes,¬´ saltem naturalis legis: et in hoc auget cumulum malorum, qui propter actum peccati preuaricatores sunt naturalis legis, uel Scripture, uel utriusque: et quia peccatores uidi esse preuaricatores, ¬ªideo¬´ ne essem preuaricator, ¬ªdilexi  testimonia tua.¬´

¬ªConfige timore tuo.¬´ Quia uidit iste iustus eumdem inimicum sibi insidiari, qui alios faciebat preuaricatores per suggestiones carnis, precatur Deum ut illum inimicum comprimat. Continuatio: Peccatores reputaui preuaricantes, et ne ego etiam sim preuaricator, ¬ªconfige carnes,¬´ id est carnalitates meas ¬ªtuo timore,¬´ id est clauo timoris tui. Ideo, precor, confige, ¬ªa iudiciis enim tuis timui,¬´ id est ad considerationem futurorum iudiciorum tuorum. ¬ªConfige¬´ dicit, quia sciebat quod uetus homo figeretur in cruce, et destrueretur in passione Christi.



Ain.

¬ªFeci iudicium et iustitiam.¬´ Ain, quod interpretatur,  oculus, ideo huic octonario prescribitur, quia hic ostenditur ille iustus quemdam habere interiorem oculum bene illuminatum, scilicet quamdam sagacitatem ad repellendas calumnias iniquorum, et ad legem Dei defendendam contra eos: que sagacitas et iusto necessaria erat. Mali enim quos odio habebant, multas in eos calumnias et criminationes inferebant.

Continuatio: Quia dilexit testimonia tua, et alios reputaui preuaricatores, ideo ¬ªne tradas me calumniantibus me,¬´ id est, ne permittas me calumniis eorum succumbere, quas multas mihi inferunt: quia preuaricantes reputaui, etiam me ab aliis separaui: nec debes tradere, quia ¬ªfeci iudicium,¬´ id est  discretionem inter bonum et malum, ¬ªet iustitiam,¬´ quia deserendo malum, secutus sum bonum.

¬ªNe tradas calumniantibus;¬´ et si impulerint in aliquod tu ¬ªsuscipe¬´ me ¬ªseruum tuum in bonum¬´ et quandoque fac cessare omnes calumnias eorum; et hoc est: ¬ªnon calumnientur me superbi.¬´

Et debes suscipere, quia ¬ªoculi mei,¬´ interiores, defecerunt ab omni appetitu terrenorum, tendentes ¬ªin salutare tuum,¬´ id est in saluationem tuam; ¬ªet¬´ ut ad illud perueniam salutare, tendunt ¬ªin eloquium iustitie tue,¬´ id est in precepta tua complenda.

Quia oculi deficiunt, ¬ªfac cum seruo tuo secundum misericordiam tuam,¬´ hoc scilicet fac, ¬ªiustificationes  tuas doce me.¬´

Bene ¬ªdico cum seruo tuo,¬´ quia ¬ªseruus tuus sum ego,¬´ obediens tibi per omnia: ideo ¬ªda mihi¬´ illuminatum ¬ªintellectum, ut sciam testimonia tua,¬´ cognitione et impletione.

Et debes facere, quia ¬ªtempus¬´ est hoc faciendi, Domine, scilicet ut des mihi intellectum legis tue, per quem eam possim defendere contra hereticos, quia illi ¬ªdissipauerunt,¬´ male intelligendo, et hereses inducendo, et ceteris aliis modis, ¬ªlegem tuam¬´ corrumpendo. uel tibi Domino opus est faciendi, ut des mihi intellectum, ad defensionem legis tue: et quia alii dissipauerunt legem tuam, ¬ªideo¬´ ego accensus zelo Dei, ¬ªdilexi mandata tua¬´ ad defendendum ea, ¬ªsuper aurum,¬´ id est, super omnem  cupiditatem possessionis secularis, ¬ªet¬´ super ¬ªtopazion.¬´ Topazius pretiosus lapis est, cuius natura est ut semper attrahat uisum inspicientium, nec oculi inspicientium eius possunt intuitu satiari: per quod intelligimus omne pulchrum uisu huius seculi.

Et quia ¬ªdilexi mandata tua, propterea¬´ non fui otiosus ab opere, sed ¬ªdirigebar¬´ semper ad omnia mandata tua implenda, et econtrario, ¬ªomnem uiam iniquam odio habui¬´ iuxta Euangelium: ¬ªNon potestis Deo seruire et mammone.¬´ 



Phe.

¬ªMirabilia testimonia tua.¬´ Huic octonario bene prescribitur Phe, quod interpretatur error, quia in  hac parte fidelis qui loquitur ostendit se dolere de errore illorum quos supra dixerat legem Dei dissipare, et ostendit eis conuenienter legem Domini non dissipandam, sed amandam.

Quasi diceret: Non debetis dissipare, imo amplecti et custodire, quia, o ¬ªDomine, testimonia tua¬´ sunt ¬ªmirabilia,¬´ id est digna admiratione, quia obseruatores suos tales efficiunt quod cecos illuminent, mortuos resuscitent, et huiusmodi alia; et ¬ªideo scrutata est ea anima mea.¬´

Anima scrutatur, et bene potest ad intelligendum proficere, quia ¬ªdeclaratio,¬´ id est completio ¬ªsermonum tuorum,¬´ uelut aduentus Christi et doctrina euangelica, que declarant et complent omnes prophetas:  talis declaratio ¬ªilluminat¬´ communiter omnem Ecclesiam, et ad fidem accedere facit; ¬ªet intellectum¬´ excellentem, qualem habent sapientiores Ecclesie, ¬ªdat paruulis,¬´ id est, humilibus, qui paruulos se reputant, et nichil de se presumunt, sed sunt paruuli malitia, sicut Apostolus precepit: ¬ªEstote paruuli malitia.¬´ 

Et quia solis paruulis dat intellectum, ideo feci me paruulum, scilicet ¬ªaperui os meum,¬´ id est, desideria cordis mei dilataui. Per os, cor intelligimus, quia iam desiderat refici beneficio spirituali. ¬ªEt attraxi Spiritum¬´ sanctum, scilicet auram salubrem. Ille Spiritum acquirere laborat, et dignum se efficit, in quo habitet Spiritus sanctus, qui mandata Dei custodire desiderat. Ideo aperui, ideo attraxi,  ¬ªquia mandata tua desiderabam,¬´ ad intelligendum et complendum.

Et quia desideraui, et os aperui, ideo ¬ªaspice in me¬´ oculo pietatis, scilicet ut mihi conferas aliquid boni; ¬ªet miserere mei¬´ delendo maculas, si quas in me inuenis; et hoc precor ¬ªsecundum iudicium diligentium nomen tuum:¬´ id est sicut iudicas miserendum aliis diligentibus nomen tuum, ita de me iudica. Licet Deus fideles suos per misericordiam uisitet et misereatur, tamen dicit ¬ªiudicium,¬´ quia intelligit in hac uita semper misericordiam iudicio Dei coniunctam: quia aliquod meritum fidei est, quare Deus parcit ei.

Dico ¬ªaspice et miserere,¬´ et ¬ªgressus meos,¬´ id est, opera mea, ¬ªet dirige,¬´ ut sint ¬ªsecundum  eloquium tuum; et¬´ per hoc ¬ªnon dominetur mei omnis iniustitia,¬´ id est nulla iniquitas, id est peccatum quod habitat in nostro corpore mortali, iam non regnet, id est in nobis ut ualeat nos impellere ad illicitos motus, sed potius ratione illuminata, fomes peccati comprimatur; ideo sic dicit ¬ªnulla dominetur,¬´ quia intelligit tantum ualere ad damnationem, si una iniustitia dominetur quantum si omnes dominentur.

Dico ¬ªgressus dirige,¬´ ne dominetur iniustitia, et etiam ¬ªredime me¬´ per pretium sanguinis Filii tui; redime me ¬ªa calumniis hominum,¬´ id est a falsis criminationibus et inuentionibus hominum, ne possint me conformare sue nequitie, ¬ªut¬´ tunc libere ¬ªcustodiam mandata tua,¬´ qui modo impedior  multis calumniis eorum.

Et ut possim custodire mandata tua, ¬ªillumina faciem tuam,¬´ id est presentiam tuam mihi manifestam ostende, non facie uelata, sicut Moyses Iudeos docebat , significans mentis eorum uelamen, qui spiritualem doctrinam intelligere non possent: Christus uero doctor noster manifeste docuit ueritatem, et cognitionem Dei fidelibus intimauit. Et hanc faciem, id est cognitionem, illumina ¬ªsuper¬´ me ¬ªseruum tuum, et¬´ per hoc ¬ªdoce me¬´ intellectu et impletione ¬ªiustificationes tuas.¬´

Et dignus sum ut doceas, quia multum doleo de aliorum errore; et hoc dicit: ¬ªexitus aquarum,¬´ id est, copiosus fletus exterius, et multos dolores interius,  ¬ªdeduxerunt,¬´ id est, non tantum una hora, sed per multos dies fuderunt ¬ªoculi mei¬´ interiores et exteriores, ¬ªquia non custodierunt legem tuam.¬´



Sade.

¬ªIustus es, Domine.¬´ Huic bene prescribitur Sade, quod interpretatur consolatio, quia iustus ille, qui paulo ante ostendebat dolere se malorum errore, hic iam ostendit consolationem duplicem se habere ex iusto iudicio Dei. Cum enim Dei iudicio se illuminatum agnoscit, magnam habet consolationem ad mala sustinenda et celestia speranda. Item dum malos iusto Dei iudicio excecatos et reprobatos intelligit, in eisdem consolatur, intelligens se per eos examinandum et exprobrandum. Quod facit fornax auro, lima ferro, facit impius pio.

 Continuatio: Hactenus dolui, et fuderunt lacrymas oculi mei; sed iam non doleo, sed potius consolor in hoc, attendens, quia, o ¬ªDomine, iustus es¬´ in natura, ¬ªet rectum iudicium tuum,¬´ quia quod alios eligis et illuminas, alios reprobas et excecas, hoc iusto iudicio facis.

In hoc apparet quod rectum sit iudicium, quia mandata que nobis proponis, facis a quibusdam recipi et a quibusdam reiici; et hoc dicit: ¬ªmandasti iustitiam testimonia tua,¬´ et hoc ¬ªnimis,¬´ id est ualde, scilicet per infinitos legatos: testimonia dico iustitiam, id est, solam equitatem precipientia; ¬ªet ueritatem tuam,¬´ id est iudicant et implent quidquid promittunt, et ideo bene deberent ab omnibus  recipi.

Et licet testimonia tua et iusta essent, et omnem promissionem complerent, tamen ¬ªinimici mei,¬´ qui uolunt mihi mala quia non sum eis similis, illa ¬ªuerba tua¬´ secundum completionem ¬ªsunt obliti,¬´ que ratio rationalis eis persuadebat, et aliquorum predicatio eis intimauerat: et quia hec obliti sunt, ideo ¬ªzelus meus¬´ quem habui erga eos pro contemptu testimoniorum, ¬ªfecit me tabescere,¬´ id est deficere et macerari in corpore.

¬ªTestimonia tua sunt ueritas et iustitia,¬´ et ipsum ¬ªeloquium tuum¬´ est ¬ªignitum uehementer,¬´ quia comburet uitia, accendetque hominem ad amorem Dei, ¬ªet seruus tuus dilexit illud,¬´ scilicet ego et mei consimiles.

 Et quia dilexi, ideo ¬ªsum adolescentulus ego,¬´ id est innouatus, scilicet exutus uetere homine, sum noui hominis membrum effectus: ¬ªet¬´ quia sic sum innouatus, ideo a malis sum ¬ªcontemptus,¬´ uilis reputatus et tormentis affectus; et tamen ¬ªiustificationes tuas non sum oblitus¬´ quin semper meditarer et complerem.

Et bene dico complere et obseruare, quia ¬ªiustitia tua¬´ quam confert exsecutio preceptorum tuorum, est ¬ªiustitia¬´ ducens hominem ¬ªin eternum, et lex tua ueritas¬´ est, id est complens promissiones.

Contemptus sum, inquam, ego autem non subfugi; sed ¬ªtribulatio¬´ corpori illata, ¬ªet angustia,¬´ id est anxietas mentis ¬ªinuenerunt me¬´ paratum  ad omnia sustinenda; et hec omnia non fecerunt me paratum recedere a mandatis tuis, sed semper ¬ªmandata tua meditatio mea est.¬´ Et quia iustis hec omnia a iusto iudicio Dei sibi dari intelligit, ideo in omnibus consolationem sibi accipit.

Ideo testimonia tua est mea meditatio, quia ipse ¬ªtestimonia tua¬´ sunt ¬ªequitas,¬´ id est, nichil iniquum uel inhonestum precipientia et ducentia ¬ªin eternum:¬´ et ideo ¬ªda mihi intellectum¬´ eorum, ut in ipsis consolationem accipiam, ¬ªet¬´ per ipsa intellecta ¬ªuiuam,¬´ id est ad eternam uitam perueniam.



Coph.

¬ªClamaui.¬´ Coph, id est conclusio. Hic enim agitur de beato uiro ab hostibus circumquaque concluso grauiter, qui aliunde nullum sibi sperans subsidium,  clamorem suum dirigit ad Deum. Ordo quoque congruus, quia post passionem erroris accepta consolatione, cum a malis circumdatur, nichil aliud restat, nisi ut clamorem suum ad Dominum dirigat.

Continuatio: Quia tribulatio et angustia inuenerunt me, ideo ¬ªclamaui in toto corde meo: Exaudi me, Domine;¬´ et supponit de quo clamauit, scilicet ut ¬ªiustificationes tuas requiram,¬´ id est da mihi requirere ad intelligendas iustificationes tuas.

Et non tantum clamaui ut requiram, sed etiam clamaui ut des custodire mandata; et hoc est: ¬ªClamaui ad te, et¬´ tu ¬ªsaluum me fac,¬´ hoc genere saluationis, scilicet ¬ªut custodiam mandata tua.¬´

 Et non tantum clamaui, sed etiam ¬ªpreueni¬´ alios ¬ªin maturitate,¬´ quia cum alii in perfecta et matura etate ad te uenire soleant, ego puer et immaturus ad te festinaui. uel, ¬ªpreueni in maturitate,¬´ id est ante aduentum tuum, scilicet ante tempus plenitudinis et gratie, ad te promerendum ¬ªet clamaui.¬´ Ideo preueni et clamaui, ¬ªquia in uerbo tuo,¬´ id est precepto, uel Filio tuo ¬ªsupersperaui.¬´

Preueni in maturitate, et etiam preueni alios in maiori illuminatione, quia magis fui illuminatus aliis; et hoc est: ¬ªdiluculo,¬´ id est a principio mee conuersionis; cum uerum lumen recepi, ¬ªoculi mei¬´ interiores, et intuitiones mee ¬ªpreuenerunt¬´ alios, tendendo ¬ªad te¬´ et ad hoc preuenerunt, ¬ªut meditarer  eloquia tua.¬´ uel si habeatur diluculum, id est tempus resurrectionis, preuenerunt oculi mei.

Et quia clamaui et preueni, ¬ªaudi uocem meam,¬´ ne frangar tribulatione concludentium: et hoc non secundum merita mea audeo petere, sed ¬ªsecundum tuam misericordiam,¬´ o ¬ªDomine, uiuifica me¬´ ne possim malis subsidere, et etiam in uirtutibus multiplica me, et hoc fac ¬ªsecundum iudicium tuum.¬´ Iudicas enim, ut ¬ªqui iustus est, iustificetur adhuc.¬´ 

Et opus est ut uiuifices, quia ¬ªpersequentes¬´ et occidentes ¬ªme appropinquauerunt iniquitati,¬´ quia me fere sue nequitie conformauerunt, et eam mihi persuaserunt: ¬ªa lege autem tua¬´ sic agendo ¬ªlonge  facti sunt.¬´ Quanto enim quis iniquitati appropinquat, et diabolo se alligat, tanto magis a Deo Deique lege fit remotior.

Ipse appropinquat iniquitati, sed ¬ªtu, Domine, es¬´ mihi ¬ªprope¬´ ad defendendum me contra eos; et ipsi sunt longe a lege tua; mihi autem placet lex tua; et hoc est: ¬ªet omnes uie tue¬´ sunt mihi ¬ªueritas,¬´ id est precepta per que ad Dominum uenitur, uera intelligo, et in nullo fallentia.

¬ªOmnes uie tue sunt mihi ueritas,¬´ et hoc ¬ªcognoui de testimoniis tuis,¬´ scilicet ¬ªquia¬´ tu ¬ªfundasti ea,¬´ ita ut essent ¬ªin eternum,¬´ id est ut perducerent homines ad eternitatem; et hoc cognoui ab ¬ªinitio,¬´ ab Abel et aliis iustis, in quibus uidi Christum futurum, et Ecclesiam suam incommutabiliter  fundaturum.



Res.

¬ªuide humilitatem.¬´ Hic prenotatur Res, id est caput: hic enim de humilitate agitur, que est caput et custodia uirtutum, quam seruat iustus ab hostibus conclusus, ut seruat serpens caput, corpore ictibus exposito. Sicut enim serpens, si caput seruat, etsi cetera membra truncantur, non interit: sic et humilitate seruata, homo, etsi corpus tundatur, tamen uera uita non priuatur.

Continuatio: Persequentes appropinquauerunt, et illis humilitatem exhibui, et hanc ¬ªhumilitatem meam,¬´ o Domine, ¬ªuide,¬´ id est placeat tibi, ¬ªet eripe me,¬´ ne me superet eorum persecutio, ¬ªquia  legem tuam non sum oblitus¬´ quam precepisti de humilitate. ¬ªQui se humiliat, exaltabitur.¬´ 

¬ªuide et eripe me,¬´ et ¬ªiudicium meum,¬´ scilicet quod ego decerno esse faciendum, ueluti de fide tenenda et aliis similibus, que ex fragilitate humana non bene possum discernere: malum enim iudico eum qui bonus est, et e conuerso, etc., tu ¬ªiudica,¬´ id est examina; hoc est, fac me in omnibus iudicare recte; ¬ªet redime me,¬´ id est libera me per pretium sanguinis Filii tui de potestate inimici, et ¬ªuiuifica me¬´ uita eterna, ¬ªpropter eloquium tuum¬´ datum de humilitate quam custodiui, sicut ipsum eloquium precepit. uel, ¬ªpropter eloquium,¬´ id est tuam promissionem complendam: tu enim in  Euangelio promisisti, qui in monumentis sunt et bene egerunt, procedent in resurrectionem uite.

Me custodiente legem et mandata tua, uiuificahis, sed ¬ªa peccatoribus longe¬´ erit ¬ªsalus:¬´ et non eris inde culpabilis, sed ipsi, ¬ªquia iustificationes tuas non exquisierunt.¬´

Ab illis longe erit salus, sed ¬ªuiuifica me secundum iudicium tuum,¬´ id est secundum hoc quod iudicas fideles tuos uiuificandos: quod ideo secure peto, quia ¬ªmisericordie tue¬´ sunt ¬ªmulte, Domine,¬´ id est, multas consueuisti facere misericordias fidelibus tuis a primo iusto.

Et opus est ut me uiuifices, quia ¬ªmulti¬´ sunt ¬ªqui persequuntur me¬´ fugando de loco ad locum,  ¬ªet tribulant me¬´ uerberando: ¬ªa testimoniis tamen tuis non declinaui.¬´

Ego ¬ªuidi preuaricantes, et tabescebam¬´ dolore, ¬ªquia eloquia tua non custodierunt.¬´

Ego non declinaui, sed potius de declinatoribus dolui; et hoc est: uidi illos preuaricatores, et sicut illos uidi, tu ¬ªDomine, uide¬´ me promerentem in hoc, ¬ªquoniam dilexi mandata tua:¬´ et contra hoc quod ego dolore tabescebam, tu ¬ªuiuifica me¬´ uera uita: et ad hoc non sufficiunt merita mea, sed hoc fac mihi ¬ªin misericordia tua.¬´

Merito dilexi mandata tua, quia ¬ªprincipium uerborum tuorum¬´ est ¬ªueritas,¬´ sicut primo homini mandasti dicens: ¬ªDe ligno scientie boni et mali ne comedas, et in quocunque die comederis ex eo  morte morieris.¬´  Hoc uerbum uerum fuit, quia damnatus fuit, quando de cibo uetito comedit. Et ¬ªomnia iudicia iustitie tue¬´ que facturus es secundum iustitiam tuam in nouissimo die, separando bonos a malis, sunt manentia ¬ªin eternum,¬´ id est impermutabilia, quia non redibunt ad uitam terrenam et cultum terre post centum millia annorum, sicut Origenes et alii heretici putauerunt.



Sin.

¬ªPrincipes.¬´ Hic bene prescribitur Sin, quod interpretatur super uulnus; quia hic fidelis, qui paulo ante suam ostendit humilitatem, ostendit gratas accipere tribulationes que curant uulnera anime, et sunt ei quasi emplastrum super uulnus.

 Continuatio: Multi persequuntur, et non qualescunque, sed ¬ªprincipes,¬´ id est potentes huius seculi, ¬ªsunt¬´ magis ¬ªme persecuti gratis,¬´ id est sine causa: et tunc licet caro mea formidaret uerba; tamen ¬ªcor meum,¬´ id est uoluntas et ratio mea, non formidauit eorum uerba, sed a uerbis tuis ¬ªformidauit,¬´ qui dixisti: ¬ªSi quis negauerit me coram hominibus, ego negabo eum coram Patre meo¬´ . Et item: ¬ªQui perseuerauerit usque in finem, saluus erit.¬´ 

Et hoc faciens, ¬ªego¬´ fundatus ¬ªsuper eloquia tua,¬´ id est timens eum qui corpus et animam simul potest perdere: qui fortassis uiderer contristari pro persecutione malorum, ¬ªletabor sicut¬´ ille ¬ªqui inuenit spolia multa.¬´ Sicut aliquis hostis,  deuicto hoste, gaudens rapit spolia, sic et diabolus, quando de subditis sibi aliquos incorporat, id est premium uite eterne aufert.

Dico ¬ªletabor,¬´ et per hoc possum letari, quia legem tuam dilexi: et ut ostenderet suam perfectam dilectionem, premittit: ¬ªiniquitatem odio habui, et abominatus sum,¬´ id est exsecrabilem eam habui, ¬ªlegem autem tuam¬´ non habui odio, sed ¬ªdilexi.¬´

Et quod legem dilexerim per hoc apparet, quia ¬ªin mea illuminatione laudem dixi tibi,¬´ et hoc ¬ªsepties,¬´ id est semper, scilicet in toto tempore mee uite, que per septem dies uoluitur. uel ad litteram: ¬ªSepties in die,¬´ id est in horis constitutis ad memoriam septiformis Spiritus, ego dico, intendens  ¬ªsuper iudicia iustitie tue,¬´ id est recognoscens omnes illas persecutiones immitti mihi tuo iusto iudicio, scilicet ad correctionem.

Et cum inter tribulationes essem, per hoc potui tibi laudem dicere, quia tranquillitas et pax magna erat mihi in mente, quia omnibus ¬ªdiligentibus legem tuam est pax multa,¬´ id est tranquillitas mentis, etsi non perfecta: quia licet exterius uerberentur, tamen in mente non mouentur. Unde scriptum est: Est et in hac uita multis requies data sanctis, quorum animas mundus non tenet occisas: ¬ªet¬´ etiam ¬ªnon est illis scandalum,¬´ id est nunquam offensio nocet eis nec separat ab Ecclesia, quia nullam faciunt offensionem.

Ideo etiam laudem potui dicere, iniquitatem odio  habere, quia ego, o ¬ªDomine, exspectabam salutare tuum:¬´ nos exspectamus Christum uenturum in extremo iudicio, antiqui uero patres exspectauerunt primum aduentum eius: nisi enim exspectaremus eum secundo uenturum, neque legem diligeremus, neque iniquitatem odio haberemus, exspectaui; ¬ªet mandata tua,¬´ id est precepta moralia, ut ¬ªnon occides, non furaberis,¬´ et similia, ¬ªdilexi.¬´

Et non tantum dilexi mandata tua, sed etiam ¬ªanima mea,¬´ id est ratio et uoluntas, ¬ªcustodiuit testimonia tua,¬´ id est precepta tua ueteris legis, scilicet figuras ipsas: non quod homo Noui Testamenti ex actu impleat, sed tamen seruat ea, sciens ea esse probationem et testimonium sue legis, uelut ipse Dominus per testimonium ipsorum prophetarum  comprobauit resurrectionem, loquens discipulis in uia : ¬ªet dilexit ea uehementer.¬´

Dico ¬ªdilexi mandata,¬´ et non tantum hoc, sed et ¬ªseruaui mandata tua, et¬´ etiam ¬ªtestimonia¬´ cum mandatis, ut ostendat se utrumque Testamentum, uetus et Nouum, pariter obseruare: ideo seruaui ¬ªquia omnes uie mee,¬´ id est, omnia opera mea, sunt ¬ªin conspectu tuo,¬´ id est, tu dirigis uias et opera mea: opera nulla dicuntur in conspectu Dei esse, nisi solius iusti.



Tau.

¬ªAppropinquet.¬´ Huic octonario prescribitur Tau, id est, consummatio: hic enim iustus iste, qui superius  legem Dei se custodisse ostendit, consummationem precatur, ut oratio sua ad Dei conspectum perueniat, ut et ipse Deus per carnem assumptam factus Pastor suus, se ouem, commisso primi parentis in deserto errantem, ad uerum et perpetuum ouile reducat. Ordo quoque congruus est: postquam enim beatus homo ad hoc perductus est ut tribulationes sibi medicamentum faciant, nichil aliud restat nisi ut ad promissum premium peruenire contendat.

Continuatio: Quia dilexi et seruaui mandata, ideo, o ¬ªDomine, deprecatio mea appropinquet¬´ tibi, ita ut sit ¬ªin conspectu tuo,¬´ id est ipsa oratio mea faciat me appropinquare tibi: non localiter. sed similitudine  iustitie, a quo dissimilis factus sum multiplicitate iniustitie: et ut possim appropinquare, ¬ªda mihi intellectum¬´ non in mundanis scientiis, sed ¬ªiuxta eloquium tuum,¬´ id est de celestibus, quem intellectum docent eloquia tua.

Non tantum appropinquet, sed etiam ¬ªintret,¬´ mansura, ¬ªpostulatio¬´ id est oratio ¬ªmea in conspectu tuo:¬´ hec scilicet postulatio intret, ¬ªeripe me¬´ de ergastulo carnis et de corpore mortis huius, et hoc ¬ªsecundum eloquium tuum,¬´ id est secundum promissionem tuam, qui dixisti in Euangelio: ¬ªQui fecerit ea que ego precipio, manifestabo ei meipsum.¬´ 

Dico ¬ªda intellectum,¬´ et ¬ªcum docueris me iustificationes tuas,¬´ id est cum dabis intellectum,  ¬ªeructabunt labia mea hymnum,¬´ id est ex abundantia magne saturitatis laudem dicam tibi.

Et non tantum tibi in meipso laudem faciam, sed et ¬ªlingua mea¬´ aliis ¬ªpronuntiabit eloquium tuum,¬´ quod eloquium bene pronuntiandum est, ¬ªquia omnia mandata tua¬´ sunt ¬ªequitas,¬´ id est nichil iniustum precipientia.

Et ut possim intrare in conspectu tuo, et hec alia fiant, ¬ªfiat manus tua,¬´ id est Filius tuus, ¬ªut saluet me,¬´ id est, saluator meus fiat, nobis etiam hoc tempore: fit enim quotidie Christus saluator peccata remittendo, et spirituales gratias conferendo: quod mihi merito fiat, ¬ªquoniam mandata tua elegi.¬´

Ideo etiam manus tua saluet me, quoniam ego  ¬ªconcupiui salutare tuum, Domine,¬´ id est, saluari per Filium ipsum, quem ego cognoui saluatorem omnium: ¬ªet¬´ etiam ideo debeo saluari, quia non tantum legem dilexi, sed etiam ipsa ¬ªlex tua meditatio mea est,¬´ de cuius impletione sollicite meditor.

Ego concupiui salutare, nec frustra, quia per te Saluatorem ¬ªuiuet anima mea¬´ eterna uita: ¬ªet¬´ in illa uita ¬ªlaudabit te¬´ iuxta illud: ¬ªBeati qui habitant in domo tua, Domine; in secula seculorum laudabunt te.¬´  Et ad hec ut anima mea ad illam uitam perueniat, ¬ªiudicia tua,¬´ id est correctiones, scilicet flagella que mihi ad correctionem immittis, et suscipienda iudicas; quia ¬ªflagellat Deus omnem filium quem recipit :¬´ ¬ªadiuuabunt me¬´ quia peccata per illa punientur,  et ego probatus efficiar.

Et ut anima mea uiuat illa uera uita, ad quam ego per me non possum peruenire, tu, Domine, ¬ªquere¬´ me ¬ªseruum tuum¬´ aspirando, uocando, uirtutes multiplicando, quia ego ¬ªerraui sicut ouis que periit,¬´ id est erraui in peccatis primi parentis, recedendo in regionem dissimilitudinis: et dignus sum quem queras, ¬ªquia mandata tua non sum oblitus.¬´ Sicut enim Deus negligentes se, negligit, ita quoque requirentes se requirit.



IN PSALMUM CXIX. TITULUS: Canticum graduum.

¬ªAd Dominum cum tribularer.¬´ Singulis quindecim  psalmorum prescribitur titulus iste: qui singuli docent nos quasdam uirtutes, que sunt nobis certissimi gradus, per quos in supernam Hierusalem ascendamus. Fecit similiter Salomoni in templo Domini quindecim gradus, per quos ascenderetur de primo tabernaculo in Sancta sanctorum, prefigurans in ipsis uiam ad supernam ciuitatem, quam propheta demonstrat in istis quindecim psalmis. Per hunc numerum quindecim, qui componitur ex septem et octo, uoluit figurare et propheta qui hic loquitur, et Salomon in suis gradibus, completionem ueteris Testamenti, quod per septenarium habetur posse ascendere ad supernam Hierusalem. Per septem, uetus Testamentum intelligitur. Lex enim illa octauam diem, id est eternam requiem, non dabat,  nec de ea agebat, sed de significatione illius quietis: et in hoc erat totus finis, quia lex precipiebat in sabbato feriari , quod erat signum future quietis. Per octo, Nouum Testamentum accipimus, quia in ipso iam requiem ueram obtinemus. Accepit enim in Christo resurgente nostra humilitas eternam beatitudinem, et nos, qui membra ipsius sumus, iam in spe habemus, et tandem perfecte cum ipso regnabimus post septem dies, quibus uoluitur iste mundus. Nota quia in his quindecim gradibus notatur Nouum et uetus Testamentum: in precedentibus septem, uetus designatur Testamentum, et intitulamur: ¬ªCanticum graduum¬´ tantum; in octo uero sequentibus Nouum Testamentum ostenditur, qui intitulantur, ¬ªCanticum graduum Salomonis.¬´  Titulus sic legatur: Psalmus iste, qui est canticum, quia magnam proponit exsultationem, scilicet quomodo possimus ascendere ad celestem habitationem, et recipere quod amisimus in primo parente: quod canticum est graduum, id est unum ex illis qui nobis proponunt gradus: ponunt autem singuli psalmi singulos gradus; et ipse gradus, id est ipsa uirtus que in unoquoque ostenditur, est propria materia ipsius psalmi. In hoc autem psalmo primum gradum ponit, scilicet uitia deuitare, mundum mente abrenuntiare: quia etsi quis mundo utatur, sit tamen non appetitor: unde Apostolus: ¬ªQui habent uxores, sint tanquam non habentes: et qui gaudent, tanquam non gaudentes.¬´  uox prophete ostendentis se ipsos gradus ascendisse: nec tantum  de se solo dicit, sed et de similibus sibi. Intendit autem alios inuitare, uti exemplo sui conscendant istos gradus. Duas partes in hoc psalmo facit. In prima parte ostendit se, cum clamaret, esse exauditum, et orare ne deinceps impellatur ad peccandum. In secunda, que incipit: ¬ªHeu mihi!¬´ gemit et deplorat se tandiu inter malos peregrinum et incolam esse.

Acsi ita diceret: Fratres, cum uos tribulamini in multiplicitate peccatorum, clamate ad Dominum, et ipse uos exaudiet, exemplo mei, qui ¬ªcum tribularer¬´ multis uitiis huius seculi appetitu, attendens hoc esse damnosum, ¬ªclamaui ad Dominum et exaudiuit me.¬´

 Postquam exaudiuit eum Dominus, et peccata dimittendo, et ab amore terrenorum remouendo, quia uidit sibi multa imminere que iterum possent eum ad postposita impellere, ueluti linguam dolosam, que ipsum primum parentem deiecit a sua perfectione, precatur Deum ut liberet eum, ne amodo retrahatur ad peccandum; quasi diceret: ¬ªDomine¬´ qui iam de preteritis me exaudisti, deinceps ¬ªlibera animam meam a labiis iniquis,¬´ id est manifeste mala persuadentibus; ¬ªet a lingua dolosa,¬´ id est que aliquam inducit auctoritatem, uel rationem, per quam decipiat. Locutus fuit diabolus Eue lingua dolosa, dum ei persuadere comestionem cibi uetiti uoluit: apposuit et dolum per quem persuasit, dicens: ¬ªSimiles eritis ipsi Deo.¬´ 

 Ad se conuertitur se consulendo, in quo notatur magna ipsius diligentia, et quam magna cautela sit adhibenda contra linguam dolosam, quasi diceret: O anima mea, que grauissima tentatione, scilicet lingua dolosa, tentaris, ¬ªquid detur tibi?¬´ id est quid potest tibi dari? ¬ªaut quid apponatur tibi,¬´ id est? quod exemplum potest tibi proponi, quod sit ualens tibi ¬ªad linguam dolosam?¬´ id est contra linguam dolosam, ne seducaris lingua dolosa.

Ecce quid datur tibi: ¬ªsagitte acute,¬´ id est diuina precepta, que cito transfigunt corda hominum, dantur ei arma contra linguam dolosam: sagitte dico ¬ªPotentis,¬´ id est ipsius Dei: et per hoc innuit quod ipse sagitte faciant homines potentes contra linguam dolosam: sagitte dico dantur ¬ªcum  carbonibus desolatoriis.¬´ Carbones dicit sanctos, quia ipsi aliquando fuerunt exstincti, sed postea per Christum facti sunt ardentes, et alios ad dilectionem Dei accendunt, qui dicuntur desolatorii, comburentes et consummantes edificia, hoc est uitia, si ad eorum exemplum nos uolumus informare: et istud est quod apponitur nobis ad linguam dolosam.

¬ªHeu mihi!¬´ Pars secunda. Quasi diceret: Licet sim exauditus de tribulatione, habens sagittas et carbones contra linguam dolosam, tamen adhuc est ¬ªmihi heu!¬´ id est magnus gemitus, ¬ªquia incolatus meus prolongatus est,¬´ id est peregrinatio et exsilium meum a uera patria nimis producitur: non quod uita hominis longa sit, sed quia iam uellet  dissolui et esse cum Christo ; et ideo est mihi ¬ªheu!¬´ quia ¬ªhabitaui cum habitantibus Cedar,¬´ id est cum illis qui manent in tenebris. Cedar enim tenebre iuterpretatur; et ideo dico heu mihi! quia, ¬ªanima mea multum incola fuit,¬´ id est multam grauitatem passa est in hoc exsilio.

Ideo dico quod grauis est anime mee hec peregrinatio, quia et illi cum quibus eram, et pacem odio habebant, quam ego querebam, et me impugnabant; hoc est: ¬ªcum illis qui oderunt pacem eram pacificus,¬´ quia cum ipsi essent seditiosi, non maledicebam eis, sed orabam pro eis; tamen non tacebam quin predicarem uerbum Dei; et ¬ªcum loquebar illis¬´ uerbum ueritatis, ¬ªimpugnabant  me¬´ multis tribulationibus, et hoc ¬ªgratis,¬´ id est sine aliquo meo merito. uel ¬ªgratis,¬´ quia nichil profecerunt.



IN PSALMUM CXX. TITULUS: Canticum graduum.

¬ªLeuaui oculos meos.¬´ In hoc psalmo habet materiam secundum gradum: hic enim ille iustus qui superius a uitiis exiuit, et mundo renuntiauit; ostendit se ad sanctos intentiones suas dirigere, ut per eorum intercessionem diuinum sibi auxilium acquirat, quo factus iustus contra omnium tentationes resistat. Intendit propheta per suum exemplum alios inuitare, ut per eosdem gradus ascendant. In prima parte, leuans oculos ad sanctos,  petit per eorum intercessionem auxilium Domini sibi dari. In secunda parte, que incipit: ¬ªDominus custodit te,¬´ affirmat se illud habere auxilium, et ostendit quod sibi ualeat.

Acsi propheta ita inuitaret alios, dicens: O fratres, qui iam peccata exuistis, leuate oculos uestros interiores ad sanctos Dei, ut per eorum intercessionem auxilium Domini recipiatis, et hoc exemplo mei, qui ¬ªleuaui,¬´ id est erexi ¬ªoculos meos,¬´ id est intentiones meas, ¬ªin montes,¬´ id est in sanctos angelos et alios sanctos, assistentes presentie Dei, ¬ªunde,¬´ id est a quibus, ¬ªueniet auxilium mihi.¬´

Dico quod ab illis auxilium mihi ueniet, sed tamen non ab illis quod ipsi dent, sed potius ¬ªauxilium meum¬´ erit ¬ªa Domino, qui fecit celum et  terram,¬´ in quo apparet eius auxilium esse ualens et forte ad custodiam.

Dico auxilium erit mihi a Domino, et, o anima mea, ille ¬ªqui custodit te,¬´ id est Deus, cuius auxilium sanctis orantibus recepisti, ¬ªnon det pedem tuum,¬´ id est affectionem tuam, ¬ªin commotionem¬´ ut non commouearis ad aliqua illicita: ¬ªneque¬´ etiam ¬ªdormitet¬´, id est non permittat te negligenter operari. Tunc enim Dominus custos noster dicitur dormitare, dum permittit nos negligenter operari. Sicut Dominus dormiuit in naui , illis negligentibus et securis pro tranquillitate maris: motis autem illis et clamantibus tempestate maris, euigilauit Dominus, et diligenter eos custodiuit.

 uere tibi non dormitabit neque dormiet qui custodit Isrel, quia ita facit omnibus qui sunt Isrel; et hoc est: ¬ªecce non dormitabit¬´ id est, non permittit Isrel negligenter operari; ¬ªneque dormiet,¬´ id est non permittit pedem in commotionem dari, ut ad aliquod uitium impellatur.

Pars secunda. ¬ªDominus custodit te.¬´ Continuatio: Ego precor ut Dominus non det pedem tuum in commotionem, et ita erit, quia ¬ªDominus custodit te¬´ in bonis que habemus, et ¬ªDominus¬´ est ¬ªprotectio tua¬´ contra mala ¬ªsuper manum dexteram tuam¬´ id est, super spiritualem operationem tuam, quam ipse custodit, ne de bono declinet ad malum. Manus sinistra hominis uocatur operatio  hominis, propter temporale commodum: manus uero dextera spiritualis est operatio, non facta nisi pro celesti premio.

Et quia Dominus est protectio super manum tuam, ideo ¬ªper diem,¬´ id est tempore prosperitatis, ¬ªsol,¬´ id est, quantumlibet altissima prosperitas, ¬ªnon uret te,¬´ id est non auferet tibi aliquod bonum, nec perducet te ad elationem; ¬ªneque luna,¬´ id est grauissima aduersitas, que solet quosdam urere, sicut luna exurit homines in nocte, non uret te ¬ªper noctem,¬´ id est in tempore aduersitatis, dum maxime urgebit ipsa aduersitas; id est neque in prosperis extolleris, neque in aduersis frangeris. uel ita secundum Augustinum, qui per solem accipit Christum secundum diuinitatem, et per lunam  eumdem secundum humanitatem.

Continuatio: Quia Dominus custodit te, ideo per diem, id est, in cognitione illius illuminationis quam habebis de ipsa diuinitate, sol, id est diuinitas Christi, non uret te, id est, non permittet te errare in cognitione sue diuinitatis: neque luna, id est ipse Christus secundum humanitatem, non uret te per noctem, id est, in cognitione humanitatis, ut de ipsa humanitate male te sentire permittat.

Quid per singula? ¬ªDominus custodit te ab omni malo,¬´ id est ab omni peccato: et quia uidet mala imminere per que solet homo impelli ad peccatum, dicit sibi ipsi: ¬ªDominus¬´ qui custodit te, deinceps ¬ªcustodiat animam tuam.¬´

Hoc modo scilicet: ¬ªDominus custodiat introitum  tuum,¬´ uel cum duceris ante reges et presides, non taceas ueritatem, nec cedas minis eorum: ¬ªet exitum tuum,¬´ id est quando duceris ad mortem, non neges ueritatem timore mortis: et hoc faciat incipiendo ¬ªex hoc nunc,¬´ id est ex hoc presenti, ¬ªet usque in seculum,¬´ id est quandiu durabit seculum istud.



IN PSALMUM CXXI. TITULUS: Canticum graduum.

¬ªLetatus sum.¬´ Hic habemus tertium gradum gaudium illud quod habet fidelis iste qui loquitur, de hoc quod cognoscit se iturum in domum Domini super celestem Hierusalem; et iam in ea spe habitat, et ad huiusmodi gradum intendit inuitare alios. In  prima parte, dicit se letari de illa celesti domo quam ipse inhabitaturus est, et ostendit magnam dignitatem illius ciuitatis, ut ad desiderium illius maxime corda commoueat. In secunda, que incipit: Rogate que ad pacem,¬´ dicit ipsis ciuibus quod multa bona de ipsis loquitur. Ordine quoque bono incedit. Debet enim qui sanctorum intercessione sibi diuinum auxilium acquisiuit, exsultare et letari spe eterne habitationis.

Ac si ita diceret: uos exuti a uitiis, qui iam diuinum auxilium sanctorum intercessione accepistis, gaudete de securitate eterne habitationis, exemplo mei, qui ¬ªletatus sum in his que dicta sunt mihi¬´ a Spiritu sancto, uel a quolibet prophetarum, ut a  Moyse poterat uel Dauid accepisse: hec quidem sunt mihi dicta: ¬ªIn domum Domini ibimus,¬´ id est ad celestem habitationem perueniemus, ego et alii mihi consimiles, qui iam, uitiis relictis, sanctorum intercessione diuinum acceperunt auxilium sicut ego. Licet ego dicam quasi futurum, ¬ªin domum Domini ibimus;¬´ tamen iam inhabito mente in illa domo: hoc est, ¬ªpedes nostri,¬´ id est nostre affectiones, ¬ªstantes erant,¬´ id est firmiter collocate et bene erecte, o ¬ªHierusalem¬´ celestis, ¬ªin atriis tuis,¬´ id est in tua amplitudine. Hierusalem determinat se non dicere de terrestri, sed de celesti Hierusalem.

Quasi diceret: o Hierusalem, nos stabimus in atriis tuis, et hec ¬ªHierusalem¬´ est ¬ªque edificatur ut ciuitas¬´ quotidie uiuis lapidibus; ¬ªut ciuitas,¬´ quia  ciues ille celestes ceunt ad conseruandam unitatem, ut iure uiuant et unicam Deo laudem faciant. ¬ªCuius¬´ ciuitatis ¬ªparticipatio,¬´ id est cuius ciues sunt participes ¬ªeius¬´ rei, que tendit ¬ªin idipsum,¬´ id est in immutabilitatem scilicet ipsius diuine essentie, que est refectio omnium habitantium in illa ciuitate. uel cuius ciuitatis participatio, ita dico quod sit eius ciuitatis, id est communiter omnium, est tendens in idipsum, id est in rem que omnino immutabilis est, scilicet ¬ªin idipsum,¬´ Deum scilicet, et ipse Deus participatio est illius ciuitatis: et eo bono illi ciues participant, quamuis non equaliter.

Et bene dico quod nos ¬ªin domum Domini ibimus, quia illuc,¬´ id est ad illam celestem habitationem ¬ªascenderunt tribus,¬´ non quecunque,  sed ¬ªtribus Domini,¬´ id est tribus ille que in multa sollicitudine Deo seruierunt: et determinat que sint tribus Domini, scilicet ¬ªtestimonium Isrel,¬´ id est illi qui bona conuersatione testantur se Isrel esse: ad hoc ascenderunt, ut laudaretur ibi nomen Domini. Hoc dicit: ¬ªad confitendum nomini Domini,¬´ iuxta illud: ¬ªBeati qui habitant in domo tua, Domine, in secula seculorum laudabunt te.¬´  Non propter hoc dicit, ¬ªascenderunt,¬´ quod tempore Dauid prophete aliqui adhuc ascendissent, sed tamen ideo per preteritum annuntiat quia certus erat, per merita patriarcharum et aliorum iustorum, quod ipsi in aduentu mediatoris essent ascensuri ad illam celestem Hierusalem.

Et uere ascenderunt, quia et ibi etiam iudices  constituti sunt; hoc est: ¬ªquia illic,¬´ id est in illa habitatione ¬ªsederunt¬´ quasi iudices, ¬ªsedes,¬´ id est illi in quibus sedet Deus et quiescit in hac uita: sedebunt, dico ¬ªin iudicio¬´ futuro, ut ipsi iudicent, scilicet consentiendo diuine sententie; iudicabunt enim sancti nationes: iudicabunt quidem ipsi dico prelati ¬ªsedes super domum Dauid,¬´ id est super familiam Christianorum fidelium, quos ipsi ad saluationem iudicabunt.

¬ªRogate.¬´ Pars secunda. Quasi diceret: uos tribus, que iam ibi sedetis, ¬ªrogate,¬´ id est petite et impetrate nobis precibus uestris et meritis ea ¬ªque sunt¬´ utilia ¬ªad¬´ consequendam ¬ªpacem Hierusalem:¬´ sic rogate, id est querite, ¬ªet¬´ per  hoc erit ¬ªabundantia¬´ omnibus ¬ªdiligentibus te.¬´

Et ut per nostram abundantiam ad tuam possimus peruenire habitationem, ¬ªfiat¬´ nobis ¬ªpax,¬´ id est quies et mentis tranquillitas: et hoc ¬ªin uirtute tua,¬´ id est in caritate, que specialiter in te regnat, ¬ªet in turribus tuis,¬´ id est, sanctis apostolis et aliis qui se exposuerunt morti pro defensione Ecclesie, ¬ªsit abundantia¬´ uirtutum uel acquisitorum predicatione sua, ut cum multis filiis Deo se presentent in iudicio.

Non tantum precor ut sit pax et abundantia in turribus tuis, sed etiam bene loquar de te aliis: hoc est, ¬ªloquebar pacem¬´ aliis ¬ªde te,¬´ id est in te pacem abundare, nec ad tuam tranquillitatem inquietos, et sine pace uera hic uiuentes posse peruenire:  et hoc loquebar ¬ªpropter fratres meos et proximos meos¬´ scilicet ut in eis talem ponerem pacem, qua possent peruenire ad superne ciuitatis pacem et habitationem. ¬ªFratres¬´ accipit magis sibi adiunctos et similes in bonis operibus; ¬ªproximos,¬´ quoscunque Christianos.

Et non tantum uerbo loquebar de te, sed etiam opere et labore ¬ªquesiui bona tibi,¬´ id est, multos ciues attraxi: et hoc ideo quia domus Dei es: hoc est quod dicit: ¬ªpropter domum Domini Dei nostri.¬´



IN PSALMUM CXXII. TITULUS: Canticum graduum.

¬ªAd te leuaui oculos meos.¬´ Sicut in aliis dictum est, et hoc premisso psalmo ostendit se fidelis loqui  et gaudere de habitatione celesti et hic familiaris iam factus ipsi Deo, dirigit oculos ad ipsum, positus inter molestias huius uite. In prima parte, ostendit oculos ad Deum se dirigere. In secunda parte, que incipit: ¬ªMiserere nostri, Domine,¬´ precatur misericordiam. Intentio est nos hortari ad hunc gradum, et specialiter in primis istis septem loquitur de ueteri Testamento.

Quasi ita diceret: uos positi in tribulatione, leuate oculos uestros ad Deum, sicut ego ¬ªleuaui oculos meos¬´ interiores ¬ªad te,¬´ o Deus, qui potens es exaudire; hoc notat, dicens: ¬ªqui habitat in celis.¬´ Ille dicitur oculos ad Deum dirigere qui, non confidens in his terrenis, in solo Domino fiduciam ponit.

 Ostendit quomodo oculos dirigat ad ipsum Deum: ¬ªEcce sicut oculi seruorum in manibus dominorum suorum,¬´ ut aliquod ab ipso beneficium accipiant: uel, si puniantur a domino, ut liberentur.

Et ¬ªsicut oculi ancille¬´ similiter sunt ¬ªin manibus domine sue, ita oculi nostri ad Dominum Deum nostrum, donec misereatur nostri,¬´ uel a tribulationibus liberando, uel quecunque beneficia faciendo. Postquam dixit de seruis, ideo supponit de mulieribus, ut in eo sexu saluatio futura intelligatur: per mulieres, que naturaliter fragilis sunt corporis, accipimus non solum feminas, sed etiam aliquos fragiles uiros: iterum inter uiros accipimus quasdam robustas mulieres: et sicut domina promptior ad miserendum  quam dominus dicitur, ita Deus comparatur domine, quia cito mouetur erga fragiles: comparatur et domino, cum permittit bene torqueri robustiores, unicuique faciens secundum suam possibilitatem: unde Apostolus: ¬ªFidelis Deus, qui non patietur tentari supra id quod potestis.¬´ 

¬ªMiserere nostri, Domine.¬´ Pars secunda. Quandoquidem oculos nostros ita ad Dominum dirigimus, ideo, ¬ªDomine, miserere nostri, miserere nostri.¬´ Ideo binam precatur misericordiam, quia binam ponit miseriam, scilicet secundum corpus et secundum animam. ¬ªMiserere¬´ dico, ¬ªquia multum repleti sumus despectione¬´ secundum corpus.

Ideo quoque ¬ªmiserere,¬´ quia non tantum corpus, sed etiam ¬ªquia anima nostra multum repleta  est¬´ despectione. Nec tantummodo dicam repletam, imo ipsa est facta ¬ªopprobrium abundantibus¬´ in diuitiis. Diuites enim opprobriosos et stultos iudicant bonos, quia non querunt diuitias sicut ipsi faciunt: ¬ªet¬´ est facta ¬ªdespectio superbis,¬´ mente elatis; despiciunt enim eos, cum pro celestibus, que eterna putant, contemnunt.



IN PSALMUM CXXIII. TITULUS: Canticum graduum.

¬ªNisi quia Dominus.¬´ Hic habemus quod iustus ille, qui in alio psalmo ad Dominum erigebat oculos, inter angustias de liberatione clamabat, liberationem quam accepit, uel aliquod aliud bonum quod habet, non sibi, sed omnia misericordie Dei attribuit: et  intendit ad eumdem gradum ceteros inuitare, ut omnia attribuant misericordie Dei. In prima parte ostendit a Domino solo se habere quod tribulationibus possit resistere. In secunda, que incipit: ¬ªBenedictus Dominus qui non dedit,¬´ de sua liberatione gratias agit Domino.

Quasi ita diceret: uos qui inter angustias liberationem accepistis, liberationem uestram Domino ascribatis, exemplo nostri, qui Domino bene confitemur: ¬ªquia nisi¬´ esset hoc, quod ¬ªDominus erat in nobis¬´ confirmans nos, ¬ªcum exsurgerent homines in nos, deglutissent nos,¬´ id est incorporassent nos sibi ¬ªuiuos,¬´ id est, scientes: quia quamuis cognosceremus malum esse, tamen oporteret eis nos consentire pre magnitudine tribulationum: et hoc  ¬ªforte,¬´ id est, et posset fieri, uel non fieri: et sicut nos dicimus, ita ¬ªdicat Isrel,¬´ id est uir uidens Deum, ¬ªnunc,¬´ id est sine dilatione, ita dicens: ¬ªNisi quia Dominus erat in nobis cum exsurgerent homines in nos, forte uiuos deglutissent nos.¬´

In principio defecissemus, et multo magis ¬ªcum furor,¬´ id est impetus ¬ªeorum irasceretur,¬´ id est exardesceret ¬ªin nos, aqua,¬´ id est inundantia tribulationum, ¬ªabsorbuisset nos,¬´ id est irreparabiliter sibi attraxisset: et hoc ¬ªforsitan,¬´ id est ita contigisset uere, nisi quia Dominus erat in nobis.

¬ªNisi quia Dominus erat in nobis,¬´ aqua absorbuisset  nos, sed quoniam fuit in nobis, ¬ªanima nostra,¬´ quocunque modo corpus tractaretur, ¬ªpertransiuit¬´ illesa ¬ªtorrentem,¬´ id est impetuosam tribulationem. Ego dico, Domino auxiliante, anima nostra pertransiuit, et ¬ªforsitan¬´ diceret aliquis quod sine Domini auxilio ¬ªanima nostra pertransisset aquam,¬´ id est inundantiam malorum, ¬ªintolerabilem,¬´ quantum ad humanas uires, quod impossibile apparet ex hoc quod aqua illa intolerabilis est.

¬ªBenedictus Dominus.¬´ Pars secunda. Et quia per eum transiuimus, ideo sit ¬ªbenedictus Dominus, qui non dedit nos in captionem¬´ ut caperent nos et incorporarent, ¬ªdentibus,¬´ id est corrosionibus, et feritate ¬ªeorum,¬´ quia sicut fere uolunt nos dilaniare.

 ¬ªNon dedit¬´ dico, sed potius ¬ªanima nostra sicut passer erepta est de laqueo,¬´ id est, deceptione ¬ªuenantium,¬´ id est, querentium opportunitatem decipiendi me.

Et non tantum anima nostra est erepta, sed ¬ªlaqueus,¬´ id est ipsi illaqueantes nos, ¬ªest contritus,¬´ quia ipsi tandem duplici contritione conterentur, ¬ªet nos liberati sumus,¬´ id est in magna dignitate a Deo constituti.

Et hoc ¬ªadiutorium nostrum¬´ quod ita sumus liberati, non est a nobis, sed quia sumus ¬ªin nomine Domini,¬´ qui nos bene potest custodire, quoniam ipse est ¬ªqui fecit celum et terram,¬´ uel ad litteram, uel ad allegoriam.



IN PSALMUM CXXIu.TITULUS: Canticum graduum.

¬ªQui confidunt in Domino.¬´ Hic habet materiam hunc gradum, scilicet confidentiam: intendit etiam alios ad eam inuitare. In prima parte, ostendit quid faciat ipsa confidentia, scilicet quod in Domino confidentes nichil potest separare a caritate Christi. In alia, que est: ¬ªBenefac, Domine,¬´ precatur bona confidentibus in Domino. Ordo congruus est. Postquam a Deo liberationem recepit, et omnia misericordie Dei attribuit, iustum est ut in ipso firmissime confidat.

Quasi ita diceret: uos qui beneficia uestra misericordie Dei attribuitis, deinceps confidite in Domino,  quia ullus eorum ¬ªqui confidunt in Domino¬´ non per presumptionem, sed ¬ªqui habitat in Hierusalem,¬´ id est qui iustus est, scilicet habitat spe in celo, uel deuote in Ecclesia, ¬ªnon commouebitur in eternum¬´ a Christo uel a bono proposito per aliquas tribulationes, ¬ªsicut mons Sion,¬´ id est ipse Christus, qui corporaliter in monte Sion habitauit.

Ideo confidens ipse non commouebitur, quia ¬ªmontes,¬´ id est angeli, uel apostoli, et alii sancti uiri meritis, precibus et exemplis sunt ¬ªin circuitu eius,¬´ munientes huiusmodi confidentes contra hostes: ¬ªet¬´ etiam ipse ¬ªDominus¬´ est ¬ªin circuitu populi sui,¬´ ut eum muniat et protegat ¬ªex hoc nunc et usque in seculum.¬´

 Et licet ad presens permittat eos tribulari, tamen reuera est in circuitu eius, quia non relinquet fideles suos in potestate inimicorum, ne et ipsi compellantur peccare; et hoc est, ¬ªquia non relinquet Dominus uirgam,¬´ id est potestatem ¬ªpeccatorum super sortem iustorum,¬´ id est super religionem, quam iusti faciunt suam sortem: ideo non relinquet, ¬ªut non extendant iusti ad iniquitatem manus suas.¬´ Si enim mali super iustos potestatem haberent, iustos ex necessitate peccare compellerent.

¬ªBene fac.¬´ Pars secunda. Continuatio: Dixi quia Dominus non relinquet, et tu, o ¬ªDomine,¬´ sicut cepisti, ¬ªbene fac,¬´ id est, perseuera custodiendo, et alia bona faciendo ¬ªbonis,¬´ id est illis qui sequuntur precepta tua; ¬ªet rectis corde,¬´  illis qui nulla angustia peccare coguntur.

Istis bene faciet Dominus; ¬ªdeclinantes autem,¬´ id est propter aliquas tribulationes a mandatis Dei deficientes, ¬ªadducet Dominus in obligationes,¬´ id est multis peccatis permittet alligari ¬ªcum operantibus iniquitatem,¬´ id est sicut facit alios operarios iniquitatis: ¬ªsuper Isrel¬´ autem, id est, super uirum uidentem Deum, erit ¬ªpax,¬´ partim in hac uita, et summe in alia. Cum malis mala annuntiat, nos bene ad confidentiam cohortatur, ne mala cum diffidentibus patiamur.



IN PSALMUM CXXu. TITULUS: Canticum graduum.

 ¬ªIn conuertendo.¬´ Hic habet materiam propheta exspectationem future liberationis per aduentum Christi, in quo fideles et priores iusti, qui adhuc per culpam originalis peccati a diabolo, tam uiui quam mortui, tenebantur, liberati sunt: et hec exspectatio finis fuit omnium iustorum sub ueteri Testamento: per quod patet quod alii sex precedentes gradus ad homines ueteris Testamenti specialiter diriguntur. Intendit propheta inuitare homines ueteris Testamenti, ut in aduentu Christi spem sue liberationis apponant. In prima parte ostendit iustos illos tantam in aduentu Christi habuisse consolationem, ut etiam inimici eorum consolationem laudarent. In secunda, que incipit: ¬ªConuertere, Domine,¬´ precatur Deum ut et ipse in aduentu Christi partem liberationis habeat,  quia letum uidet finem liberatorum.

Quasi diceret: Exspectare debetis, fratres, consolationem in aduentu Christi, quia ¬ªin conuertendo Dominus,¬´ id est dum Dominus conuertit, ¬ªcaptiuitatem Sion,¬´ id est, illorum qui sunt speculatio, et prouident sibi, ¬ªfacti sumus sicut consolati,¬´ id est sicut illi qui consolationem accipiunt uenientibus bonis.

¬ªTunc,¬´ id est, in illa conuersione captiuitatis, ¬ªos nostrum¬´ scilicet cor ipsum, ¬ªest repletum gaudio: et¬´ non tantum cor, sed etiam ¬ªlingua nostra¬´ exterior, est in ¬ªexsultatione,¬´ id est exsultanter annuntiauit aliis liberationem quam uidet per aduentum Christi fieri: per presens et preteritum,  propter certitudinem rem futuram annuntiat.

¬ªTunc¬´ etiam, id est quando Dominus conuertet captiuitatem nostram, ¬ªdicent¬´ aliqui ¬ªinter gentes¬´ hoc ¬ªmagnificauit,¬´ id est magnifice disposuit ¬ªDominus facere cum eis.¬´ Intelligentes enim quod homines a peccatis per Christum liberentur, cognoscent eos esse Dei filios, et tandem in angelicis manibus in perpetuam requiem deportandos.

Ipsi dicent: ¬ªMagnificauit Dominus facere cum eis,¬´ nec in hoc sunt fatui uel insipientes, quia ita uerum est, sed et ¬ªmagnificauit Dominus facere nobiscum,¬´ id est discreuit quod magnos nos faceret, et nos hoc sperantes, ¬ªfacti sumus letantes.¬´

¬ªConuerte, Domine.¬´ Pars secunda. Continuatio: Et quia ¬ªmagnificasti facere nobiscum,¬´ ideo, o  ¬ªDomine, conuerte captiuitatem nostram,¬´ qua frigore peccati obligati sumus: sic conuerte, ut perueniamus ad cursum bone operationis: ita conuerte ¬ªsicut torrens¬´ qui est ligatus frigore hiemis, conuertitur ¬ªin austro,¬´ in uento illo calido, ita ut per austrum, id est per calorem Spiritus sancti conuertatur frigus, id est pigrities peccati, a nobis.

Dico ¬ªconuerte,¬´ quia tunc, id est facta conuersione, ¬ªmetent¬´ illi ¬ªin exsultatione, ¬ªid est, exsultanter recipient mercedem uite eterne, ¬ªqui seminant¬´ bona opera sua, unde multiplicem fructum exspectent, ¬ªin lacrymis,¬´ id est in merore et tristitia huius uite.

Qui sunt illi qui metent in exsultatione? Illi scilicet qui ibant ad eternam ciuitatem per bona opera  sua, et non cessantes ad horam, sed ¬ªeuntes¬´ assidue: ¬ªibant¬´ dico, ¬ªet flebant¬´ pro morte et miseria huius uite: ipsi dico ¬ªmittentes semina sua,¬´ id est bona opera sua, uel specialiter eleemosynas.

¬ªEuntes ibant:¬´ uenientes autem, id est appropinquantes morti, ¬ªuenient¬´ usque ad iudicium cum exsultatione, portantes, id est, perferentes Domino ¬ªmanipulos suos,¬´ id est bona opera sua, unde remunerationem recipient.



IN PSALMUM CXXuI. TITULUS: Canticum graduum Salomonis.

¬ªNisi Dominus edificauerit.¬´ Sicut septem predictos gradus specialiter ad homines ueteris Testamenti  direximus, ita octo istos futuros ad homines Noui Testamenti proprie referimus. Et dicuntur hi gradus specialiter Salomonis, id est pacifici, scilicet Christi, qui uerus pacificus fuit, quia ipse reconciliauit Deum hominibus, et pacem fecit inter Iudeos et gentes. Unde Apostolus dicit: ¬ªQui fecit utraque unum.¬´  Huius autem pacifici proprie dicuntur isti gradus, quia per presentiam corporis manifestum auxilium humano generi contulit, et in seipso exemplum totius iustitie ostendit, et alios per gradus uirtutum ad celestem Hierusalem ascendere docuit. In hoc psalmo loquitur hominibus qui in aduentu Christi, quem alio in psalmo dicit cum magna exsultatione exspectari, abundantiam beneficiorum  receperunt, ueluti sancti apostoli fuerunt: et intendit ab eis auferre omnem presumptionem, scilicet, non presumant tales esse qui possint edificare per se, uel edificata custodire: nec putent se securos ante secundum aduentum Christi, quia nullus in hac uita potest esse securus, in qua statim quilibet fabitur ad peccatum.

Quasi ita diceret: uos qui in aduentu Christi multa beneficia accepistis, etiam aliorum edificatores constitistis, nolite de uobis presumere, quia nichil potestis per uos, nisi Dominus faciat; hoc dicit: ¬ªnisi Dominus edificauerit domum,¬´ hoc est, nisi Dominus interna inspiratione aliquem preparet sue habitationi, ¬ªin uanum laborauerunt qui edificant eam,¬´ id est qui ad eam edificandam laborant:  ¬ªnon enim qui plantat, aut quirigat, est aliquid, sed qui incrementum dat, Deus.¬´ 

Dico per se non potest aliquis edificare, nec per se edificata custodire, hoc est: ¬ªnisi Dominus custodierit ciuitatem,¬´ id est ipsam Ecclesiam, que dicitur ciuitas, quia de multis collecta est et bene munita uirtutibus; ¬ªfrustra uigilat qui custodit eam¬´ ciuitatem. Cum dicit ¬ªuigilat,¬´ innuit nobis curam et sollicitudinem quam pastores Ecclesie qui uigilant ad greges custodiendos habent. Unde in Canticis: ¬ªInuenerunt me uigiles qui custodiunt ciuitatem.¬´ 

Quandoquidem solus Deus edificat et custodit, ergo ¬ªuanum est uobis surgere,¬´ id est de securitate eterne beatitudinis presumere: quia quicunque  est in hac uita, pronus est ad lapsum: unde dicitur: ¬ªqui stat, uideat ne cadat.¬´  ¬ªuanum est,¬´ dico, ¬ªante lucem surgere,¬´ id est ante secundum Christi aduentum, in quo uera lux et manifesta cognitio unicuique erit. uel, ¬ªante lucem,¬´ id est ante cognitionem quam recipit unaqueque fidelis anima post dissolutionem tantum. Ante lucem surgere uanum est, scilicet ¬ªpostquam sederitis,¬´ id est sessionem et deiectionem huius uite transieritis, tunc ¬ªsurgite,¬´ id est securi estote. uobis dico ut surgatis, ¬ªqui manducatis panem doloris,¬´ id est quibus miserie huius mundi sunt refectio, sicut panis alicui.

Dico ¬ªsurgite postquam sederitis;¬´ et quasi diceret aliquis: Quando erit perfecta illa sessio?  ¬ªcum¬´ Dominus ¬ªdederit dilectis suis somnum,¬´ id est mortem: et cum dederit, ¬ªecce¬´ apparebit ¬ªhereditas Domini¬´ scilicet Filii, id est iusti uiri: qui filii sunt ¬ªmerces,¬´ id est remuneratio quam Dominus dedit Christo pro expletione sue obedientie: merces dico ¬ªfructus,¬´ id est ipsius Christi, qui fuit fructus ipsius ¬ªuentris¬´ uirginalis. Ubi dicit: ¬ªEcce hereditas,¬´ incipit de secunda parte, in qua ostendit magnam dignitatem eorum qui sunt hereditas Domini. In prima parte dissuadet a presumptione.

Dico, filii erunt merces, et ipsi ¬ªfilii excussorum,¬´ id est prophetarum, qui dicuntur excussores, quia rem latentem, scilicet reprobationem humani  generis excusserunt et manifestauerunt, erunt ita ¬ªsicut sagitte in manu Potentis.¬´ Sicut enim sagittarius dirigit sagittam quo uult, nec ipsa aberrat, sed percutit quem uult, ita Deus potens dicitur sagittarius, quia sagittas suas, id est sanctos apostolos et alios legatos mittit, in quos remotas partes ipse eligit, et per hos corda hominum diuino amore transfigit. Et non tantum apostoli sunt beati, et illi alii qui susceperunt aduentum Christi, sed etiam omnes illi qui eos imitantur: hoc est, omnis ille ¬ªuir¬´ est beatus, ¬ªqui impleuit desiderium suum ex ipsis,¬´ hoc est, uitam suam instituit ad modum eorum: et uere beatus, quia ¬ªnon confundetur cum loquetur inimicis suis in porta,¬´ id est in publico. uel per portam possumus Christum accipere,  qui est porta per quam itur ad uitam, sicut ipse ait: ¬ªPer me si quis introierit, saluabitur ;¬´ ut sic dicamus: ¬ªCum loquetur inimicis suis,¬´ id est hereticis, ¬ªin porta,¬´ id est in Christo, scilicet de ipso Christo agens, non confundetur, quod aliquem errorem de ipso loquatur, uel aliquo modo ab hereticis conuincatur.



IN PSALMUM CXXuII. TITULUS: Canticum graduum.

¬ªBeati omnes.¬´ In hoc psalmo habet materiam hunc gradum scilicet timorem Domini, et intendit admonere ad eumdem gradum illos quos de presumptione superius admonuit. In prima parte ostendit  quid efficiat timor Domini. In secunda parte, que incipit: ¬ªBenedicat tibi Dominus ex Sion,¬´ ponit orationem que bona, scilicet ipsum Deum timentibus, exoptat.

Quasi diceret: uos qui bona Christi recepistis, nec etiam presumitis, timete Dominum, quia ¬ªomnes qui timent Dominum¬´ casto timore, ¬ªbeati¬´ sunt, id est illi ¬ªqui¬´ eum timent, ¬ªambulant in uiis eius,¬´ uel in preceptis, uel imitatione.

uere beatus eris, ¬ªquia manducabis,¬´ id est refectionem tibi capies, ¬ªlabores manuum tuarum,¬´ id est opera manuum tuarum facta cum magno labore: et quia hoc manducabis, ¬ªbeatus es¬´ in hac uita, ¬ªet bene tibi erit¬´ in futura. Quod prius pluraliter de Ecclesia loquitur, ad multitudinem personam  respicit; quod autem de eadem Ecclesia postmodum in singulari numero loquitur, ad Ecclesie respicit unitatem. Et etiam in hoc beatus eris, quod ¬ªuxor tua,¬´ id est animalis natura tua, que debet subiici uiro, id est rationi per quam regatur, erit ¬ªabundans¬´ bonis fructibus et operibus, ¬ªsicut uitis:¬´ uxor dico, posita ¬ªin lateribus domus,¬´ id est in uicinitate bone conscientie ¬ªtue,¬´ quia bona uicina erit uiro suo, id est rationi: et per hoc non seducetur ipsa uxor, sicut Eua seducta fuit: conscientiam domum uocamus, quia in ea hospitium Domino preparamus. uel per uxorem possumus accipere sapientiam, ut sic dicamus: Uxor tua, id est sapientia, que fouet et nutrit uirum, sicut uxor, est  abundans bonis fructibus, quia facit te operari sicut uitis: uxor dico posita in lateribus domus tue, id est duobus Testamentis: quia per sapientiam quam habet in ipsis Testamentis, et se et ipsum uirum bene facit operari, et alios docet bene operari: que duo Testamenta sunt latera, id est sustentamenta bone conscientie, et hoc est domus tue.

In hoc etiam beatus eris, quia ¬ªfilii tui,¬´ quos tu generas Deo predicatione et exemplo, erunt ¬ªsicut nouelle oliuarum,¬´ id est sicut nouelle oliue: quia, sicut nouelle semper uirides sunt, id est magis fructificant, quam alie, sic filii tui et uirentes erunt uirtutibus et fructificantes bonis operibus: filii dico positi ¬ªin circuitu mense tue,¬´ id est diuine Scripture, ut tua doctrina reficiantur. uel, ¬ªin circuitu  mense tue,¬´ id est altaris, ubi Dominici corporis refectione cibantur. Ideo melius eligit has duas arbores quam alias fructiferas, quia per uitem austeritatem iustitie, per oliuam suauitatem misericordie intelligimus: que duo unusquisque fidelis debet habere in se: quibus duobus Samaritanus legitur infudisse in uulnera illius ¬ªqui descendit ab Hierusalem in Hiericho, et incidit in latrones .¬´

Bene apparet quod beatus eris timens Dominum quia ¬ªecce sic,¬´ sicut dictum est, ¬ªbenedicetur homo qui timet Dominum.¬´

¬ªBenedicat tibi.¬´ Pars secunda. Et in hac optatione ostendit affectum quem habet erga timentes Dominum. Continuatio: Dico sic benedicetur, et o tu homo, timens Dominum, ¬ªbenedicat tibi Dominus  ex Sion¬´ ueniens, quia natus carnaliter fuit in Sion. uel, ¬ªex Sion,¬´ id est ex hoc quod tu factus ex Sion, id est speculans eterna: ¬ªet uideas bona Hierusalem¬´ celestis scilicet, perducat te ad illa bona Dominus: uideas dico ¬ªomnibus diebus uite tue,¬´ id est in eternitate.

¬ªEt¬´ non tu solum hoc uideas, sed etiam ¬ªuideas¬´ in illa Hierusalem, ¬ªfilios filiorum tuorum,¬´ id est imitatores illorum, qui tua predicatione generati sunt. Et quid per singula? uideas ¬ªpacem super Isrel,¬´ id est eternam tranquillitatem, que est ¬ªsuper,¬´ id est, maior etiam quam aliquis uir uidens Deum ualeat promereri.



IN PSALMUM CXXuIII. TITULUS: Canticum graduum Salomonis.

¬ªSepe expugnauerunt.¬´ Postquam de presumptione et Dei timore premonuit, admonet de tolerantia, et eumdem gradum habet materiam. In prima parte admonet homines Noui Testamenti ad tolerantiam, per exemplum omnium iustorum a primo iusto. In secunda, que incipit: ¬ªConfundantur et conuertantur retrorsum,¬´ obstinatis malum precatur: per quod nos ad tolerantiam hortatur, ne cum impiis in aduentu iudicis condemnemur.

Quasi diceret: uos qui iam de uobis non presumitis, dum filiali timore Deum timetis, cum mali uos persequuntur, tolerantiam habeatis exemplo mei,  quia ¬ªsepe expugnauerunt me,¬´ id est sic tribulationibus affecerunt ut etiam quandoque occiderent: et hic loquitur in persona omnium iustorum Noui Testamenti: et hoc ¬ªa iuuentute mea,¬´ id est a tempore primi iusti, a quo incepit Ecclesia: et sicut ego dico, sic ¬ªdicat¬´ omnis ¬ªIsrel,¬´ id est uir uidens Deum, ¬ªnunc,¬´ id est statim in hoc presenti: ideo dicit ¬ªnunc,¬´ quia futurum est quando non clamabit Isrel de sua impugnatione, scilicet quando erit in celesti Hierusalem.

Hoc scilicet dicat: ¬ªSepe expugnauerunt me a iuuentute mea¬´ et uere sepe, ¬ªetenim non potuerunt mihi¬´ preualere, quia si me semel occidissent, non esset pugnandum ultra cum eis.

Dico ¬ªexpugnauerunt,¬´ et hoc non tantum in faciem,  ut me manifeste oppugnarent, sed ¬ªpeccatores fabricauerunt,¬´ id est multa mala intulerunt ¬ªsupra dorsum meum,¬´ id est supra illos de Ecclesia qui per se non habent uerum lumen, sed sequuntur alios et hoc diu; et hoc est: ¬ªprolongauerunt iniquitatem suam.¬´

Illi superbe Ecclesiam persecuti sunt, ¬ªDominus¬´ solus ¬ªiustus concidet,¬´ id est ad humilitatem reducet, ¬ªceruices,¬´ id est altitudines et superbiam ¬ªpeccatorum,¬´ scilicet illorum omnium qui Ecclesiam persequuntur.

Pars secunda. Dico ¬ªconcidet ceruices peccatorum;¬´ qui autem sunt obstinati, scilicet illi ¬ªomnes qui oderunt Sion,¬´ id est Ecclesiam, obstinate,  ¬ªconfundantur¬´ cum dicetur: ¬ªDiscedite a me, maledicti, in ignem eternum :¬´ ¬ªet conuertantur retrorsum,¬´ id est priuentur a potestate quam in hac uita super iustos obtinent.

¬ªFiant¬´ etiam ¬ªsicut fenum tectorum, quod priusquam euellatur exaruit.¬´ Superbi qui se in altum erigunt, merito feno tectorum comparantur, quia sicut fenum tectorum se in altum erigit, et tamen sine radice est, ita se ipsi erigunt: et antequam euellantur, id est moriautur, arescunt bonis anime, quia rationem celestis doctrine non querunt nec diligunt. ¬ªDe quo feno,¬´ id est de quibus malis, ¬ªnon implebit manum suam¬´ angelus, ¬ªqui metet,¬´ id est separabit bonos a malis: ¬ªet sinum suum¬´ inde angelus, ¬ªqui manipulos colliget,¬´ id est congregabit  bonos . Per manum intelligitur opus, per sinum quies. Ideo angeli dicuntur portare in manibus illos qui boni fuerunt operarii, et in sinu illos qui fuerunt contemplatiui.

Ideo non colligentur ab angelis, quia in hac uita non receperunt benedictionem ab apostolis uel ab aliis sanctis uiris; et hoc est: illi ¬ªqui preteribant,¬´ id est apostoli et alii sancti uiri, qui contemnentes terrestria, pretereunt ad celestia; ¬ªnon dixerunt¬´ eis: ¬ªBenedictio Domini super uos,¬´ id est multiplicatio uirtutum; et etiam non dixerunt: ¬ªBenediximus uobis¬´ ex parte nostra, ita quod ¬ªin nomine Domini¬´ uos benedicamus, id est quod de uestra benedictione nomen Domini honoretur.



IN PSALMUM CXXIX. TITULUS: Canticum graduum.

¬ªDe profundis.¬´ In hoc psalmo gradus et materia est penitentia. Hanc ideo post multos gradus uirtutum ponit, ut indicet nobis quod quantumcunque aliquis in uirtutibus profecerit, tamen necessaria est penitentia ad impetrandam Dei misericordiam, quia nullus tam iustus est quin aliquas habeat maculas, que semper sunt delende medicamento penitentie. In prima parte penitens iste precatur Deum ut exaudiat eum clamantem de peccatis, nec iudicet eum secundum iniquitates suas. Et postquam sic deprecatus est per suas miserias, captat beneuolentiam per bona iudicis, et ostendit letum finem sue penitentie,  scilicet, se Dominum sustinere et in ipso sperare, ex quo maxime potest per penitentiam persuadere. In secunda, que incipit: ¬ªA custodia matutina,¬´ monet alios iustos, ut et ipsi in Domino spem suam ponant. Intentio est inuitare ad penitentiam.

Quasi ita admoneret eos: uos, fratres, qui tolerantiam habetis, quique ceteros predictos gradus ascendistis, penitentes de peccatis, clamate ad Deum exemplo mei, qui ¬ªclamaui ad te, Domine, de profundis,¬´ id est de profunditate iniquitatis, scilicet propter hanc profunditatem in qua me esse cognoui, clamaui. Intelligit iustus hanc profunditatem quelibet leuissima peccata: etiam totam huius uite conuersationem, in qua nemo potest sibi abstinere a  peccato: et quia sic clamaui, intende; et quia hec talia cognoui profunda esse, ideo ¬ªDomine, exaudi uocem meam;¬´ quasi diceret: Dignum est ut me clamantem ita exaudias.

Nec tantum dico exaudi, sed etiam intende mihi, ut non tantum peccata pro quibus clamo dimittas, sed etiam me in omnibus bonis multiplices et custodias; hoc dicit: ¬ªFiant aures tue intendentes in uocem deprecationis mee.¬´

Ideo peto ut exaudias et peccata dimittas, quia ¬ªsi obseruaueris iniquitates, Domine, Domine,¬´ ut secundum eas iudicare uelis, ¬ªquis sustinebit¬´ iudicium tuum, ut per merita possit saluari? Nullus utique.

 Si iniquitates attendas, nullus poterit portare iudicium, sed quia propitius es, ideo sustinemus. Hoc dicit: ¬ªquia apud te propitiatio est,¬´ id est quia ex misericordia condonas peccata; ¬ªet¬´ item ¬ªpropter legem tuam,¬´ scilicet euangelicam doctrinam, que nos docet propitiationem tuam, ¬ªsustinui te,¬´ o ¬ªDomine,¬´ id est quantecunque darentur tribulationes, nunquam a te discessi, sed semper fidem tenui et legem tuam compleui. In hoc uersu facit sibi beneuolum iudicem, quem prius deprecatus fuerat, cognoscens suas iniquitates.

Non tantum propter propitiationem et legem, sed etiam ¬ªin uerbo eius sustinuit anima mea,¬´ id est in Filio eius, quem incarnandum pro nostra redemptione  cognoui, causam sustinendi cognouit: et quia sic sustinui, sic clamaui, ideo ¬ªsperauit anima mea in Domino.¬´

¬ªA custodia.¬´ Pars secunda. Et sicut anima mea sperauit, ita ¬ªIsrel,¬´ id est uir ille qui penitens de peccatis, clamauit, aduersa sustinuit, ¬ªsperet in Domino¬´ et hoc ¬ªa custodia matutina,¬´ id est a primo aduentu Christi, qui mane uocatur, quia per illum lux nobis uere cognitionis innotuit: in qua luce adhibenda est custodia, ut ibi fidem recipiamus, Christum nostrum Saluatorem intelligamus. uel, ¬ªa custodia matutina,¬´ id est a tempore resurrectionis, in quo Christus a militibus custoditus, mane resurrexit: ¬ªusque ad noctem,¬´ id est usque ad mortem.

 Ideo iuste debes sperare, quia ¬ªapud Dominum¬´ est ¬ªmisericordia,¬´ quia gratis condonat peccata: ¬ªet redemptio¬´ est ¬ªapud eum,¬´ quia ipse dedit sanguinem Filii sui, pretium nostre redemptionis: redemptio dico ¬ªcopiosa,¬´ qui non tantum leuia et originalia peccata relaxat, sed quantumcunque magna.

¬ªEt¬´ quod illa redemptio sit apud eum, hoc apparet in effectu, quia ¬ªipse redimet Isrel¬´ omnem, scilicet uidentem Deum, ¬ªex omnibus iniquitatibus eius¬´ in quo apparet quod redemptio est copiosa.



IN PSALMUM CXXX. TITULUS: Canticum graduum Salomonis.

¬ªDomine, non est.¬´ Hic habet materiam hunc gradum, scilicet humilitatem: et intendit inuitare  alios ut hunc eumdem gradum ascendant, ut quantumcunque sint iusti, semper in humilitate consistant, et peccatorum, sine quibus esse non possunt, memoriam habeant, que est custodia ceterarum uirtutum.

Quasi diceret: uos, fratres, qui iam peccatorum obtinuistis remissionem per penitentiam, et iam firmiter in Domino speratis, nolite de uobis presumere, sed semper humiles estote, exemplo mei, qui in nullo me exaltaui; et hoc est: ¬ªDomine, non est exaltatum cor meum,¬´ id est non superbiui interius; ¬ªneque elati sunt oculi mei,¬´ id est non ostendi signum superbie exterius.

Et licet haberem magna, scilicet uirtutes et alia,  tamen ¬ªin magnis¬´ illis ¬ªneque ambulaui,¬´ id est, non talem me ostendi quasi qui magna haberem, scilicet superbum: et cum haberem mirabilia, scilicet quod possem facere mirabilia, ¬ªnon¬´ ambulaui ¬ªin mirabilibus,¬´ quamuis existentibus ¬ªsuper me,¬´ id est multo maioribus et dignioribus quam dignus essem.

Non tantum non ambulaui in magnis, sed ¬ªhumiliter¬´ sensi de me: et ¬ªsi non sentiebam¬´ hoc, existens, ¬ªsicut ablactatus,¬´ id est separatus a lacte, qui iacet et incumbit ¬ªsuper matrem suam,¬´ quia non per se potest subsistere, nisi auxilium a matre impendatur; id est si non putaui me quasi ablactatum et Deum esse matrem qui me foueret: si hoc  non feci, ¬ªsed¬´ potius ¬ªexaltaui animam meam¬´ existens stultus, sicut ablactatus, qui se facit super matrem suam, id est qui putat se subsistere sine auxilio matris, ¬ªita¬´ sit ¬ªretributio in animam meam.¬´

Ille qui superbit habeat retributionem superbie; ¬ªIsrel¬´ autem, id est uir humilis, qui de se non presumit, ¬ªsperet in Domino, ex hoc nunc et usque in seculum.¬´



IN PSALMUM CXXXI. TITULUS: Canticum graduum Salomonis.

¬ªMemento.¬´ In hoc psalmo est materia incarnatio Christi. In prima parte ostendit promissiones quas Christus facit Deo Patri, scilicet quod parabit sibi  habitationem, premittens deprecationem propheta, ut Deus dignitatem ipsius Christi et eius merita respiciat. In secunda, que incipit: ¬ªEcce audiuimus,¬´ ostendit completas promissiones Christi, et ponit exoptationes suas ut compleantur. In tertia, que incipit: ¬ªIurauit Dominus Dauid,¬´ ostendit promissiones Patris ad Christum, scilicet quod propter meritum ipsius Christi, conformes Christo, filios et imitatores Christi faciat, scilicet ut hic doceant que Christus docuit, in iudicio iudicent, eiusque beatitudinem participent. Et per hec omnia intendit nos ad hoc inuitare, ut nichil per nostra merita, sed per sotum meritum Christi intelligamus, et deprecemur nobis iustitiam dari, et ad Christi nos conformitatem perduci: et ad hunc gradum per psalmum istum monemur  ascendere: et hunc psalmum fecit contra hereticos et Iudeos, qui putabant aduentum Christi non esse necessarium ad salutem.

Quasi diceret: Licet habeamus timorem Dei, clamemus de peccatis, et humiliter sentiamus, sicut in predictis gradibus ostensum est; tamen per nostra merita ad conformitatem Christi peruenire non sufficimus, et ideo, o ¬ªDomine, memento Dauid,¬´ id est Christi, per cuius singulare meritum nos possumus saluari: quia ideo nominat Dauid propheta nomine illius carnalis Dauid de cuius semine processit, ut ueram ipsius Christi humanitatem significaret: ¬ªet memento omnis,¬´ id est omnimode ¬ªmansuetudinis eius¬´ per quam ipsam inuictam militiam impleuit, quia pro nobis obediens fuit usque ad mortem  , et sicut ouis ad occisionem ductus est.

Mansuetudinis dico exhibite, ¬ªsicut¬´ ipse Christus ¬ªiurauit Domino,¬´ id est firmiter proposuit: et hoc non coactus, sed ex uoluntate; et hoc est: ¬ªuotum uouit,¬´ ex uoluntate et affectione, tibi ¬ªDeo Iacob,¬´ id est adiutori luctantium. ¬ªIurauit¬´ dico, ita dicens: ¬ªSi introiero in tabernaculum domus mee,¬´ si ascendero in celum, quod est tabernaculum et habitatio in qua est mea mansio; et etiam ¬ªsi ascendero in lectum strati mei,¬´ id est, in omnimoda requie, quasi in lecto strato bonis pannis.

Et etiam ¬ªsi dedero somnum,¬´ id est mortem, ¬ªoculis meis,¬´ hoc est mihi, qui prius uigilantiam  habui propter custodiam gregis commissi. Mortem suam bene somno comparat, quia ita leuiter resurrexit, sicut aliquis de somno surgit: et describit quomodo somnus eueniat alicui, quia prius dormitant palpebre, deinde datur requies temporibus, et sic somnus totum occupat corpus: sic Christus dormitauit appropinquans morti, quando Iudeis traditus est, quia tunc nec miracula fecit, et etiam ante Pilatum ueritatem tacuit: requiem temporibus dedit, quando crucem ascendit. Inde dicit: ¬ªet¬´ si dedero ¬ªdormitationem palpebris meis,¬´ id est si prius uenero clausus in potestate Iudeorum.

¬ªEt¬´ si prius dedero ¬ªrequiem temporibus meis,¬´ id est si prius crucem ascendero, morti proximus, ¬ªdonec inueniam locum Domino,¬´ id est donec talem  partem habeant homines in quibus habitet Deus: et donec inueniam ¬ªtabernaculum Deo Iacob¬´ cui uotum feci, scilicet in quibus habitet Deus: aposiopesis, id est defectio orationis, et potest quodlibet impossibile suppleri, id est non ero Deus, uel aliquid tale. Sciendum quod antequam Christus ascenderet, omnia parauit quecunque ad Ecclesiam constituendam cognouit necessaria, scilicet apostolos instruxit doctrina euangelica, quam in omni terra audire et conuerti seminarent uolentibus.

¬ªEcce audiuimus.¬´ Pars secunda. Continuatio: Ita promisit Christus edificationem Ecclesie, et ¬ªecce¬´ sicut promisit, completa esse cognouimus; et hoc dicit: ¬ªaudiuimus ea¬´ que Christus promisit ¬ªin Ephrata,¬´ id est in Bethlehem, id est intelligimus, a  Spiritu sancto nobis reuelante, Christum in Bethlehem nasciturum de uirgine, in quo certi fuimus quod cetere promissiones complerentur. uel allegorice, per Ephrata, quod speculum interpretatur, prophetias intelligimus, in quibus, quamuis ueritas annuntietur, tamen aperte non declaratur. uel sic dicamus ¬ªin Ephrata,¬´ id est in dictis prophetarum audiuimus et legimus ea, id est promissiones: et sicut ibi audiuimus, sic ¬ªinuenimus ea¬´ completa ¬ªin campis,¬´ id est in gressibus, qui cum prius essent ¬ªsilue¬´ spinosique peccatis, nunc facti sunt arabiles et Deo fructificantes.

Nos inuenimus Christi Ecclesiam in prophetis predictam in campis, scilicet completam, et nosipsi ¬ªin introibimus in tabernaculum eius,¬´ id est in militiam  eius Christi, quia nos facti membra Ecclesie, militamus ei, et ¬ªadorauimus in loco ubi steterunt pedes eius,¬´ ad litteram, quia adhuc adorant homines ubi Dominus ascendit: cuius ascensionis testis adhuc remanet cespes uiridis, nec aliquo pauimento eius uiriditas potest dimoueri. uel, ¬ªadorauimus in loco¬´ id est, integra fide, ¬ªubi steterunt pedes eius,¬´ id est in quo apparent uestigia sue iustitie: qui enim habet perfectam fidem, non eam habet otiosam, sed operatur ad Christi imitationem. Per hoc facta est Ecclesia et cetere Christi promissiones complete, quia ipse surrexit et ascendit in gloriam suam, et inde misit Spiritum, per quem apostoli confortati sibi Ecclesiam construxerunt: et quo ipse  ascendit, facit conscendere arcam suam, id est Ecclesiam: et hoc non enuntiatiue, sed desideratiue Propheta annuntiat, ut sue mentis affectionem ostendat.

Continuatio: Quia implete sunt promissiones, perfectum est tabernaculum, ideo, o ¬ªDomine, surge in requiem tuam,¬´ id est ascende, ¬ªet¬´ post te ascendat ¬ªarca,¬´ id est Ecclesia, in qua continentur sapientie et scientie: arca dico ¬ªsanctificationis tue,¬´ id est, quam tu sanctificas.

Et ut arca post te possit ascendere, interim ¬ªsacerdotes tui¬´ seruientes tibi deuote, ¬ªinduantur iustitiam,¬´ habeant pro infula uirtutes, que sint eis ornamentum anime, ¬ªet¬´ ipsi ¬ªsancti tui exsultent¬´ de sua iustitia. uel, sancti tui minores exsultent de suo profectu, et de imitatione bonorum.

 Et quia uidet in illuminatione gentium excecari Iudeos, precatur Deum ut uel iuxta finem uisitet eos. Continuatio: Sacerdotes induantur iustitia, et o ¬ªDomine,¬´ faciem tui Christi, id est presentem et claram cognitionem Filii tui, que modo auersa est a Iudeis, ¬ªne auertas¬´ quin aliquando ostendas Iudeis, saltem circa nouissima tempora: et hoc non precor propter merita eorum, imo ¬ªpropter Dauid seruum tuum,¬´ id est, propter meritum ipsius Christi: et hic datur plane intelligi nullum de meritis suis debere presumere, sed omnem saluationem ex Christi meritis exspectare.

¬ªIurauit Dominus.¬´ Pars tertia. Dico ¬ªpropter Dauid,¬´ nec diffido, ¬ªquia Dominus¬´ Pater ¬ªiurauit,¬´ firmiter statuit, ¬ªDauid,¬´ id est Christo,  ¬ªueritatem,¬´ quia sicut promisit, sic compleuit; ¬ªet non frustrabitur eum¬´ ita dicens: ¬ªDe fructu uentris tui,¬´ id est de generatis per doctrinam tuam, que uenter dicitur, quia continet in se arcana Dei et nutrit homines, sicut uenter puerum: de illis generatis sic ¬ªponam super sedem tuam,¬´ id est faciam eos doctores sicut tu fuisti in hac uita, et etiam iudicare totum mundum.

¬ªPonam¬´ dico hoc pacto, ¬ªsi filii tui custodierint testamentum meum,¬´ id est precepta ueteris legis et prophetarum, que proferunt testimonium nostre fidei: ¬ªet testimonia mea hec que¬´ ego ¬ªdocebo eos,¬´ non que ipsi ex sua sibi parte adinueniant.

Filii tui sedebunt super sedem tuam, ¬ªet¬´ etiam ¬ªfilii eorum,¬´ id est imitatores, ¬ªusque in seculum,¬´  id est quandiu durabit seculum: etiam filii nouissimorum temporum ¬ªsedebunt super sedem tuam,¬´ ut supra.

Promisit Christo, quod sic sederent filii sui, et hoc non secundum merita eorum, ¬ªsed quoniam Dominus elegit Sion,¬´ id est Ecclesiam, ¬ªelegit¬´ dico ¬ªeam in habitationem sibi,¬´ ut non ad horam, sed assidue inhabitaret eam.

¬ªElegit¬´ dico, ita dicens: ¬ªHec¬´ scilicet Sion, est ¬ªrequies mea¬´ in qua requiesco: non tantum in hac uita, sed ¬ªin seculum¬´ subsecutiuum huius ¬ªseculi: hic:¬´ id est in hac Ecclesia ¬ªhabitabo, quoniam elegi eam.¬´

¬ªuiduam eius¬´ Ecclesie, id est illos qui sunt  desolati in istis terrenis, et tamen Deo suam castitatem custodiunt, nec cum demone fornicantur, ¬ªbenedicens benedicam,¬´ id est assidue multiplicando uirtutibus, ¬ªpauperes eius¬´ Sion ¬ªsaturabo panibus,¬´ id est spirituali refectione.

¬ªSacerdotes eius induam salutari,¬´ id est conformitatem Christi salutaris, id est filii mei: ¬ªet sancti eius¬´ minores, qui sacerdotes imitantur, ¬ªexsultatione exsultabunt,¬´ id est tantam habebunt exsultationem, que nullo modo ualeat ab eis amoueri.

¬ªIlluc,¬´ id est in illa Sion, ¬ªproducam, ¬ªid est extendam in futuro iudicio ¬ªcornu Dauid,¬´ id est altitudines ipsius Christi, manifestans ipsius potentiam omnibus: et interim ¬ªparaui Christo meo lucernam,¬´ ueluti Ioannem et alios precones, qui  uiam Domino prepararent.

Sacerdotes induam salutari, ¬ªinimicos¬´ autem ¬ªeius induam confusione,¬´ id est erubescentia, quando descendent in ignem eternum: ¬ªsuper ipsum autem¬´ Christum ¬ªefflorebit sanctificatio mea,¬´ quia eius sanctificatio et gloria erit immarcescibilis.



IN PSALMUM CXXXII. TITULUS: Canticum graduum.

¬ªEcce quam bonum.¬´ In hoc psalmo materiam pariter et gradum habet, Propheta dilectionem proximi, et eam commendat pluribus modis: et intendit nos inuitare ut istum gradum conscendamus, sine quo ad supernam Hierusalem pertingere non possumus.

Ac si ita diceret: uos fratres, qui per meritum Christi collecti, Sion facti estis, ¬ªecce¬´ quid nobis  restat, ¬ªhabitare in unum¬´ ut ¬ªfratres,¬´ id est ut fraternam caritatem uobis inuicem exhibeatis. Ideo potius elegit fraternam dilectionem persuadere, qui eam que est inter patrem ac filios, uel aliquem talem, quia ea que est inter fratres, maxima est in equalitate: non propter hoc dicit habitare in unum, quod moneat nos ad localem solam habitationem, quamuis etiam bonum sit localiter simul habitare, sed intelligit in unum habitare quoslibet diuersos ac remotos, et etiam personas que ex diuersis officiis suis sibi subseruiunt inuicem, et ad unitatem tendunt, ac uinculo fidei eiusdem et dilectionis colligati sunt, ut non dicat maior minori: Non egeo auxilio tuo: sed orent alii pro aliis, et ceteri expleant sua cum dilectione officia: pascat rusticus clericum, similiter et  alii debetis habitare in unum, quia ¬ªbonum,¬´ id est utile, quia exemplo bene habitantium, multi capiunt sibi commodum bone habitationis, et ¬ªquam¬´ bonum est? Infinite quidem: ¬ªet quam iucundum¬´ suaue et delectabile? infinite similiter.

Bene dico iucundum esse habitare fratres in unum, ¬ªsicut unguentum in capite, quod descendit in barbam, barbam Aaron.¬´

¬ªQuod¬´ etiam ¬ªdescendit in oram uestimenti eius.¬´ Unguenti similitudinem inducit, quia in unguento maxime delectatur et fouetur caro. De Aaron ideo dicit, quia ipse fuit primus inunctus sacerdos, cuius unctio tam copiosa fuit, quod defluxit in barbam et in ulteriora uestimenta. Est autem mystica  hec similitudo, quoniam per unguentum in capite significatur Spiritus sanctus, qui fuit in Christo capite nostro, in quo habitauit Spiritus sanctus non ad mensuram: et de capite illo descendit in barbam, id est in fortes uiros, et proxime inherendo capiti, uelut in ipsos apostolos, qui sunt barba, non cuiusque, sed Aaron, id est Christi, qui propter officium sacerdotii significatur per Aaron, etiam secundum interpretationem nominis, quia Aaron interpretatur montanus, Christus uero semper in monte et maxima uirtutum altitudine habitauit. uel, ¬ªin barbam,¬´ id est in uiriles et sapientes uiros, qui per barbam significantur: et non solum descendit in barbam unguentum illud a capite nostro, sed etiam in oram uestimenti eius, id est in ultimum sanctum qui unquam erit in  Ecclesia, descendet Spiritus sanctus ab eodem capite nostro, cuius uestimentum dicuntur fideles sui, quia honorant ipsum, sicut uestimenta dominum: et in hac tali similitudine uult intelligi quod huiusmodi concordia, huiusmodi cohabitatio conferat Spiritum sanctum, qui habitauit in corpore nostro. Et uere ita iucundum est habitare in unum ¬ªsicut ros Hermon, qui¬´ ros non prorsus idem est qui est in Hermon, sed consimilis illi ¬ªdescendit in montem Sion¬´ quasi diceret: Sicut ros, scilicet dulcissimus ille humor, facit montem illum, scilicet Hermon, uirere et fructificare: similiter et Sion ita habitans in unum facit fideles fructificare. Intelligitur tamen aliquid et in hac similitudine: per rorem gratia spiritualis intelligitur; per Hermon, quod anathema interpretatur,  gentiles accipimus, qui aliquando fuerunt anathematizati et separati a Deo, quos nutrit gratia spiritualis, et compungit, et ad fidem ducit: et Sion facit: et factos Sion, nutrit, et bonos fructus proferre facit; et per hanc similitudinem uult intelligi quod hi qui aliquando fuerunt Hermon, et separati a Deo per unanimem habitationem, fiant Sion, id est Ecclesia speculans Deum.

Quoniam datis similitudinibus, ponit causam quare habitandum sit in unum; ac si diceret: Ideo bonum est habitare in unum, ¬ªquoniam illic,¬´ id est in concordi habitatione ¬ªmandauit Dominus,¬´ id est precepit esse ¬ªbenedictionem,¬´ uirtutum multiplicationem, ¬ªet uitam usque in seculum,¬´ id est in eternum.



IN PSALMUM CXXXIII.TITULUS: Canticum graduum.

¬ªEcce nunc.¬´ In hoc psalmo materiam habet pariter et gradum Propheta, ad quam recte ex dilectione proximi ascendimus. ¬ªSi enim fratrem, quem uidemus, non diligimus, Deum, quem non uidemus, quomodo diligemus? ¬´ In prima parte ostendit Deum diligendum et in laude et in operatione. In secunda, que incipit: ¬ªBenedicat tibi Dominus ex Sion,¬´ ponit suam optationem benedictionis illis qui Dominum diligunt. Intendit nos inuitare ut hunc gradum ascendamus, in quo erit nobis consummatio omnium aliorum.

 Quasi ita moneret: Fratres, quia iam in dilectione consistitis, ¬ªecce¬´ perficite quod restat uobis, scilicet ¬ªbenedicite Domino,¬´ id est laudate Dominum, quod in tali seculo facti estis: cuius laudis uerba ponit in sequenti psalmo, alleluia, scilicet et hoc ¬ªnunc,¬´ id est sine mora: nec quoscunque moneo, quia ¬ªnon est speciosa laus in ore peccatoris ,¬´ ¬ªsed omnes serui Domini,¬´ id est qui Domino in dilectione seruitis, benedicite Domino.

¬ªuos, serui, benedicite, non qui ad horam seruitis, sed qui statis,¬´ id est perseueranter militatis ¬ªin domo Domini;¬´ et uos etiam qui estis ¬ªin atriis,¬´ id est in introitu ¬ªdomus Dei nostri,¬´ id est Ecclesie, sed et imperfecti et nouiter conuersi laudent Dominum.

 Postquam monuit ad laudandum, monet et ad bene operandum; quasi diceret: Non tautum moneo uos ad benedicendum, sed etiam ¬ªextollite manus,¬´ id est eleuate operationes ¬ªuestras in sancta¬´ sanctorum in celestem Ierusalem, id est ad ipsum Deum, scilicet non operantes ad laudem hominum sicut hypocrite, uel ex rapto eleemosynas facientes, sed pura intentione ad Dominum uestra opera dirigite. ¬ªExtollite¬´ dico ¬ªin noctibus,¬´ id est per totum huius uite, in qua semper in tenebris sumus ignorantie, ut per bona opera uestra digni sitis de his tenebris in ueram lucem perduci: ¬ªet¬´ semper ¬ªbenedicite Domino,¬´ id est laudate etiam eum de hoc quod uos bene operari permiserit.

¬ªBenedicat.¬´ Pars secunda. Cum huc usque locutus  sit ad seruos Dei pluraliter, hic conuertit se ad singularem personam, ut ostendat unitatem conseruandam esse in Ecclesia. Continuatio: ¬ªTu, homo, benedicas Dominum, et Dominus benedicat,¬´ id est multiplicet ¬ªte¬´ donis suis: Dominus dico, ueniens ¬ªex Sion¬´ qui natus fuit ex Iuda, cuius benedictio magna est: quia licet magnus fuisset, tamen idem ipse est ¬ªqui fecit celum et terram.¬´



IN PSALMUM CXXXIu. TITULUS: Alleluia.

¬ªLaudate nomen.¬´ Hic habet propheta materiam laudem Domini. In prima parte monet nos laudare Dominum, supponens multa magnalia ipsius, per que ipse laudabilis appareat. In secunda, que incipit: ¬ªDomus Isrel, benedicite Domino,¬´ monet communiter  omnes ordines fidelium ad laudandum Deum. Intentio est nos hortari ut Domino alleluia decantemus, et exhortari ad assiduas laudes, qui nobis contulit predictos gradus.

Quasi ita diceret: uos qui predictos gradus accepistis, ¬ªlaudate nomen Domini,¬´ id est, nominabilem Dominum facite: nec quoscunque moneo, sed uos, ¬ªserui, laudate Dominum.¬´

uos tales, ¬ªqui statis in domo Domini, in atriis domus Dei nostri,¬´ uos tales, ¬ªlaudate Dominum, quoniam bonus Dominus;¬´ antonomastice dictum, per seipsum est bonus, et alios bonos faciens, ¬ªpsallite nomini eius, quoniam suaue est¬´ et iucundum, et delectabile psallere ei.

 Ideo etiam debetis psallere ei, ¬ªquoniam¬´ ipse ¬ªDominus elegit Iacob,¬´ id est, luctatorem contra uitia ¬ªin possessionem sibi,¬´ scilicet, ut omnia cum iucunditate possideantur a Deo. uel ¬ªsibi,¬´ hoc est, ad seruitium suum: ¬ªIsrel¬´ autem, id est, uirum uidentem Deum facie ad faciem, in illa uita elegit, non ut iam luctetur contra uitia, sed in possessionem sibi, id est, ut eum secum in gaudio positum possideat.

Ideo etiam laudate, ¬ªquia¬´ ipse ¬ªDominus est magnus¬´, id est omnipotens: et hoc quod magnus sit credite, quia ¬ªego cognoui¬´ per Spiritum sanctum: ¬ªet¬´ ipse idem ¬ªDeus noster¬´ est ¬ªpre omnibus diis¬´ quos ipse edificauit: non solum falsis diis gentium, imo ipsis angelis et aliis diis.

 Et uere ipse est pre omnibus illis diis, quia ¬ªomnia quecunque uoluit, fecit in celo et in terra, et in mari¬´ nauigabili et transmeabili, ¬ªet omnibus abyssis,¬´ sicut in Oceano.

Ostendit quedam mirabilia, que ipse fecit in terra: et hoc scilicet, ¬ªEducens nubes ab extremo terre:¬´ hec omnia ad litteram possumus legere, tamen et allegorice leguntur, sicut nubes, id est, sanctos predicatores eduxit ab extremo terre, id est, de uilissimo genere huius seculi ¬ªsicut Amos propheta de custodia bidentium fuit acceptus, et Petrus, et alii plures,¬´ sic et ¬ªfulgura,¬´ id est, comminationes predicationis eorum ¬ªin pluuiam fecit,¬´ id est, fructificantem doctrinam, quantum ad illos, qui bene doctrinam illorum receperunt.

 Ille hec fecit, ¬ªqui producit uentos;¬´ id est, sanctos apostolos, citissime decurrentes per totum mundum, ¬ªde thesauris suis,¬´ id est, de plenitudine sapientie et scientie quibus repleuerat eos: ¬ªqui percussit primogenita,¬´ id est, peccata originalia, ¬ªAegypti,¬´ id est, ipsius mundi, quia hic mundus in tenebris ignorantie semper consistit: et hoc ¬ªab homine,¬´ id est, rationabili et sapiente, ¬ªusque ad pecus,¬´ id est, usque ad brutos homines: quia et in sapientibus, et in aliis interfecit originalia peccata per aquas baptismi.

¬ªEt misit signa,¬´ id est, minora miracula, ¬ªet prodigia,¬´ id est, maiora ¬ªin medio tui, Aegypte,¬´ id est, in medio mundi. ¬ªIn medio,¬´ quia manifesta fuerunt omnibus: misit dico ¬ªin Pharaonem,¬´ id  est, contra Pharaonem, id est, dissipatorem, scilicet diabolum ¬ªet omnes seruos eius,¬´ id est, ministros eius, scilicet minores diabolos, quia per illa signa sunt quidam ablati de potestate diaboli.

Ille misit ¬ªqui percussit gentes multas,¬´ id est, multitudinem uitiorum, ¬ªet occidit reges fortes,¬´ id est demones, et abstulit eis potestatem eorum; fortes, quia potentes erant impellere homines ad facinora magna.

Hos scilicet reges, ¬ªSeon regem Amorrheorum.¬´ Seon interpretatur tentatio oculorum: diabolus namque transformat se in angelum lucis, et per hypocrisim decipit homines: Amorrhei, amaricantes: per Seon demonem illum intelligimus, qui tentat seducere  oculos hominum, qui est rex omnium amaricantium in peccatis istius uite: ¬ªet¬´ etiam percussit ¬ªOg regem Basan.¬´ Og interpretatur conclusio, Basan confusio: per hoc intelligimus demonem, qui concludit confusos in peccato, ne uiam ualeant inuenire salutis: ¬ªet omnia regna Chanaan.¬´ Chanaan descensus interpretatur, et per hoc intelligimus eos qui declinant de bono ad malum.

¬ªEt terram eorum hereditatem,¬´ id est, celestem patriam, quam per suam superbiam perdiderunt demones, ¬ªdedit hereditatem Isrel¬´ non cuicunque Isrel, sed ¬ªpopulo suo.¬´

Et quia hec omnia fecisti, o ¬ªDomine, nomen tuum,¬´ id est, fama et laus tua erit ¬ªin eternum; et memoriale tuum,¬´ id est, uerba tua, o Domine,  que de te suggerunt nobis semper memoriam, erit ¬ªin generatione et generationem,¬´ id est, usque ad diem eternum, quia celum et terra transibunt, uerba autem tua non transibunt.

Non transient, et hoc erit memoriale in eternum, ¬ªquia iudicabit Dominus¬´ excecando ¬ªpopulum suum¬´ iusto iudicio suo, ¬ªet in seruis suis¬´ fidelibus sibi, ¬ªdeprecabitur¬´ id est, deprecabilis erit.

¬ªSimulacra.¬´ Pars secunda. Continuatio: Tantus est Deus noster, qui tanta mirabilia facit, sed ¬ªsimulacra gentium¬´ hoc non possunt, quia sunt ¬ªaurum et argentum, opera manuum hominum;¬´ in quo stulti apparent qui ea colunt, et quasi creatorem uenerantur, que tamen et ipsi condiderunt.

¬ªOs habent; et non loquentur, oculos habent, et  non uidebunt.¬´

¬ªAures habent et non audient,¬´ ut supra exposuimus, ¬ªIn exitu Isrel.¬´ Ideo hec instrumenta non exsequuntur officia, quia ¬ªneque enim est Spiritus¬´ sanctus ¬ªin ore ipsorum.¬´

¬ªSimiles illis fiant qui faciunt ea, et¬´ etiam ¬ªomnes qui confidunt in eis.¬´

¬ªDomus Isrel, benedicite.¬´ Hec predicta eueniant illis qui colunt idola, sed ¬ªdomus Isrel,¬´ uos ¬ªbenedicite Domino,¬´ scilicet, communis Ecclesia: et communem Ecclesiam diuidit per partes, addens: et etiam ¬ªdomus Aaron,¬´ id est, collectio sacerdotum, ¬ªbenedicite, Domino.¬´

¬ªEt etiam domus Leui,¬´ id est, collectio ministrorum, ¬ªbenedicite Domino.¬´ Quid per singula?  uos omnes ¬ªqui timetis Dominum, benedicite Domino.¬´

Moneo uos alios benedicere, et ego ex parte mea benedicam, dicens sic: ¬ªBenedictus Dominus¬´ est idem qui natus est ¬ªex Sion¬´ et ¬ªqui habitat in Hierusalem,¬´ id est, in uisione pacis. Alleluia.



IN PSALMUM CXXXu. TITULUS: Alleluia.

¬ªConfitemini Domino.¬´ Hic Propheta habet materiam misericordiam Domini: et in prima parte ostendit potentiam, scilicet, eum per misericordiam suam totius mundi creationem fecisse, preposita admonitione laudis. In secunda parte, que incipit:  ¬ªQui percussit Aegyptum,¬´ ostendit quantas Dominus misericordias fecit Isrelitico populo. In tertia, que incipit: ¬ªEt dedit terram eorum hereditatem,¬´ ostendit que beneficia faciat Dominus populo Christiano: et per hec omnia intendit nobis persuadere alleluia cantandum esse Domino.

Quasi diceret: uos omnes gentes ¬ªconfitemini Domino,¬´ utroque genere confessionis, ¬ªquoniam bonus¬´ est per seipsum, et alios bonos facit: item propter hoc confitemini, ¬ªquoniam misericordia eius¬´ est ¬ªin eternum,¬´ quia in hac uita per misericordiam condonat peccata, et confert multa spiritualia bona, et in alia uita remunerat fideles longe ultra merita.

Item ¬ªconfitemini Deo deorum,¬´ id est, qui creator  est angelorum, et aliorum sanctorum, quos ipse iustificat et edificat, ¬ªquoniam in eternum misericordia eius:¬´ hunc eumdem apponit singulis uersibus, notans omnia ex sola misericordia Dei facta.

¬ªConfitemini Domino dominorum,¬´ id est, quia ipse dominatur omnibus dominis et principibus huius uite. In principio et in fine ponit ¬ªConfitemini,¬´ et per totum medium possumus etiam repetere, sic dicentes:

Confitemini etiam illi, ¬ªqui facit mirabilia magna solus,¬´ id est, sine adiutorio alicuius, qui etiam ipsos ministros fecit.

Illi dico ¬ªconfitemini,¬´ ¬ªqui fecit celos¬´: et istud est pars mirabilium: pluraliter ¬ªcelos¬´ dixit, quia plures celos intelligit, licet nobis non sit diffinitum  quot sint; et illos celos non fecit ad aliquod exemplar, sed ¬ªintellectu¬´ prout in mente sua disposuit, sed per suam sapientiam, in quo intelligimus illos celos ornate et polite esse factos.

Etiam confitemini illi ¬ªqui firmauit terram,¬´ ad litteram, ¬ªsuper,¬´ id est, iuxta ¬ªaquas¬´ quia circumcunque fluit Oceanus. uel per terram accipimus Ecclesiam, quam firmauit Deus super aquas, id est, inundationes huius seculi: uel aquas baptismi, ut Ecclesia superet istas inundationes, et nunquam dimergatur ab istis, sicut terra realis superat aquas, que nunquam dimergitur ab illis.

Illi confitemini, ¬ªqui fecit luminaria magna¬´: et per hoc possumus significare sanctos angelos, quos creauit Dominus in maxima claritate.

 Exponit illa luminaria, dicens: ¬ªSolem fecit in potestatem diei,¬´ que potestas diei apparet quia illuminat erem et prebet nobis lucem. Allegorice, per solem sapientiam possumus accipere, que illuminat corda fidelium, et facit in eis lucere quamdam diem, scilicet cognitionem ipsius Diuinitatis.

Fecit etiam ¬ªlunam,¬´ materialem, scilicet, ¬ªet stellas in potestate noctis.¬´ Per lunam possumus intelligere generalem Ecclesiam, per stellas diuersa officia Ecclesie: que Ecclesia illuminat noctem, id est, mundum istum plenum erroribus et ignorantiis, sicut luna nocti preparat lumen.

¬ªQui percussit.¬´ Pars secunda. Ideo etiam confitemini illi, ¬ªqui percussit Aegyptum,¬´ id est, mundum  istum ¬ªcum primogenitis,¬´ id est, cum originalibus uitiis, et cum aliis maioribus.

¬ªQui eduxit Isrel de medio eius,¬´ id est, uiro facto Isrel, iam non dominabitur Aegyptus, scilicet tenebre huius mundi, nec originalia peccata.

¬ªEduxit¬´ dico ¬ªin manu potenti,¬´ id est, potenti et inuincibili operatione, ¬ªet brachio excelso,¬´ id est, omnipotentia ex qua processit, et effectum habuit potens operatio.

Confitemini quoque illi, ¬ªqui diuisit mare Rubrum in diuisiones,¬´ ad litteram ideo pluraliter dicit, quia duodecim uie fuerunt. Per mare Rubrum intelligimus baptismum, qui rubet sanguine Christi consecratus: quem diuisit Dominus, quia aliis est ad uitam, aliis ad damnationem, scilicet contemptoribus,  quia in hoc amplius transgressores inueniuntur: et hoc ¬ªin diuisiones,¬´ quia ibi incipiunt fideles initium uiarum suarum, per quas tendunt ad Dominum. uel per mare Rubrum mundum intelligimus, qui mare dicitur, quia semper in fluctu est, et plenus omni amaricatione: rubens dicitur, propter sanguinem sanctorum martyrum: que ¬ªdiuisit in diuisiones,¬´ quia diuersis diuersos dedit, quibus per hunc mundum festinent ad Dominum: alius enim per ieiunia, alius per eleemosynas, alii per alias uirtutes.

¬ªEt eduxit Isrel per medium eius,¬´ maris, id est, per medium huius mundi, quia nullis illecebris huius mundi potuit uir Isrel factus impediri. uel, per medium baptismi, quia per fidem catholicam,  quam in baptismo accepit, Isrel eduxit.

¬ªEt excussit Pharaonem,¬´ id est, diabolum, ¬ªet uirtutem eius,¬´ id est, ministros ipsius, ¬ªin mari Rubro,¬´ id est, in baptismo, in quo quilibet de potestate diaboli eiicitur.

Laudate etiam eum, ¬ªqui traduxit populum suum¬´ de uirtute in uirtutem; ¬ªper desertum,¬´ id est, mundum istum, per quem transeunt sancti quasi peregrinantes, et ad ueram terram promissionis festinantes.

¬ªQui percussit reges magnos,¬´ id est, uitia magna que insidiabantur eis, et uolebant impedire iter regni celestis.

¬ªEt occidit reges fortes,¬´ id est, uitia illa que, licet non essent in omnibus magna, tamen in aliquibus  erant fortia ad eiiciendum propter consuetudinem.

Hos fortes reges ¬ªSeon regem Amorrheorum.¬´

¬ªEt Og regem Basan,¬´ ut supra expositum est.

Pars tertia. ¬ªEt dedit terram eorum hereditatem.¬´

Et terram eorum prius deditam uitiis huius seculi, cui dedit excolendam? Illis ipsis; et hoc est quod subdit: ¬ªhereditatem Isrel seruo suo,¬´ ut ipsi facti Isrel, iam abiiciant de se spinas, et bonum semen nutriant. uel terram celestem, quam possederunt demones, dedit Isrel: non Iudeo cuilibet, sed seruo suo.

Intelligens prophetase unum de illis qui possidebant  illam hereditatem, dicit: Ideo hec omnia nobis fecit, ¬ªquia memor fuit nostri,¬´ ueluti quando Filium suum fecit incarnari. ¬ªIn humilitate nostra,¬´ quia nos ostendimus humiles, scilicet, cognoscentes, neque naturalem, neque scriptam legem nobis sufficere ad salutem.

¬ªEt¬´ quia memor fuit, ideo ¬ªredemit nos,¬´ dato pretio sanguinis Filii sui; ¬ªab inimicis nostris,¬´ demonibus, in quorum potestate captiui tenebamur.

Etiam confitemini illi, ¬ªqui dat escam,¬´ id est, refectionem spiritualem, ¬ªomni carni,¬´ id est, fidelibus de omni natione. uel per omnem carnem omne animal intelligamus, cui Deus corporalem prebet escam.

 Et quia hec omnia facit, ideo ¬ªconfitemini Deo celi,¬´ id est, quod superius dixit, ¬ªDeo deorum.¬´

Et item propter hoc confitemini, quoniam ipse dominatur omnibus potentibus; hoc est quod dicit: ¬ªConfitemini Domino dominorum, quoniam in eternum misericordia eius:¬´ ponens: ¬ªConfitemini¬´ in principio et in fine, indicat nobis totum psalmum in laude uersari ipsius Dei. Alleluia.



IN PSALMUM CXXXuI. TITULUS: Psalmus Dauid propter Ieremiam.

¬ªSuper flumina Babylonis.¬´ Psalmus iste est Dauid, et est unus de captiuitatibus Hierosolymitarum: et hec captiuitas facta est a Nabuchodonosor rege Babyloniorum. Aliam uero quam narrat: ¬ªDeus,  uenerunt gentes ,¬´ fecit Antiochus rex eorumdem Babyloniorum. Tertia uero: ¬ªUt quid, Deus ,¬´ reges fecerunt Romani, Titus et uespasianus; scilicet iste est psalmus Dauid Ieremie de captiuitate Babylonis: alii psalmi Dauid tantum. Attendens Esdras prophetam Dauid in hoc psalmo deplorasse captiuitatem ciuium Hierusalem, non tam corporalem quam spiritualem: et quod Ieremias deplorauit simul spiritualem cum corporali, quam uidit, et prophetauerat eis futuram, huiuscemodi titulum apposuit, qui sic legitur: Psalmus iste Dauid, in quo Dauid deplorat captiuitatem ciuium Hierusalem, est Ieremie, habitus de captiuitate Babylonis, quam deplorauit Ieremias non tantum corporalem, quam presentem uidit, sed etiam spiritualem,  quam in corporali significauit. Materia sunt in hoc psalmo ciues Hierusalem in Babylonia captiui. Sunt enim due contrarie ciuitates, una que dicitur Hierusalem, scilicet ciuitas fidelium: quia que dicitur Babylonia, est ciuitas omnium malorum: est autem ciuitas fidelium captiua in hoc mundo Babyloniis, id est, a malis hominibus, qui semper fideles impugnant, et a demonibus, qui tentare fideles non cessant. Habent etiam uiri iusti et alium hostem, scilicet propriam carnem, que semper pugnat aduersum hominem interiorem; unde Apostolus: ¬ªCaro concupiscit aduersus spiritum, spiritus autem aduersus carnem .¬´ In prima parte ostendit ciues Hierusalem positos in captiuitatem Babylonie, nec unquam  tamen obliuisci sue patrie, scilicet Hierusalem superne. In secunda, que incipit: ¬ªMemor esto, Domine, filiorum Edom,¬´ precatur uindictam de inimicis, et dicit quod ipse de parte uindicabit se, scilicet de Babylonis filia, id est, de propria carne. Intentio est admonere nos ad compassionem, scilicet, ut de malis proximorum doleamus, et maxime de spiritualibus, scilicet de damno anime.

uox prophete, non tantum in persona sui, sed etiam aliorum; quasi ita diceret: Fratres, deplorate nobiscum captiuitatem nostram et ciuium nostrorum, quia nos captiuati per peccatum primi parentis a diabolo in Babylone, id est, in confusione peccatorum sumus: nec tantum iam sumus in fluminibus Babylonie, id est, in profunditate uitiorum, que ita  demergunt hominem, sicut quodlibet rapidissimum flumen, sed ¬ªsuper flumina Babylonis,¬´ id est, iuxta magnam profunditatem uitiorum, quia tot habemus inimicos in ciuibus Babylonie, qui nos uolunt sue uoluntati conformare, quod a profunditate nequitie Babyloniorum demergimur, et tamen supersumus, quoniam illis non consentimus. Et nos habitantes ¬ªillic,¬´ id est, inter Babylonios, ¬ªsedimus,¬´ id est, aliquantum erecti fuimus: quia etsi miserias in hac uita, id est in Babylone, sustinuimus, etiam per suggestiones carnis ad aliqua manum extendimus illicita, tamen quia a grauioribus abstinuimus, erecti fuisse et sedisse dicimur: ideo tentati unum uerbum posuit, sedere: scilicet, quia si diceret, stetimus, presumptio uideretur; si uero, iacuimus, ruinam  pati uideremur: dico ¬ªsedimus et fleuimus¬´ de prolatione nostri incolatus, et miseriarum quas sustinemus: ¬ªfleuimus¬´ dico, ¬ªdum recordaremur tui,¬´ o ¬ªSion,¬´ celestis, que es uera terra nostre promissionis.

Quia flentes sumus, et in medio porcorum habitamus, ideo ¬ªsuspendimus organa nostra,¬´ id est, cessamus a uerbo predicationis. Nos dico existentes ¬ªin salicibus,¬´ id est, inter illos qui sunt infructuosi et steriles, sicuti salices: non enim seminandum est uerbum Dei inter porcos; et hoc ¬ªin medio eius,¬´ Babylonie, id est in plenitudine confusionis, quia undique circumdamur a ciuibus Babyloniis.

Ideo suspendimus, ¬ªquia illic,¬´ id est in hac Babylone, in qua captiuati tenemur, ¬ªinterrogauerunt  nos uerba cantionum,¬´ id est, diuine predicationis, que erat nobis dulcis, sicut audienti iucunda est canti ena, et ludicra quasi fabule: illi, dico, interrogauerunt, ¬ªqui captiuos duxerunt nos,¬´ id est, precipitauerunt in peccata, aliquando reducentes ad conformitatem sui.

Non tantum illi qui nos in malum precipitauerunt, uerba cantionum quesierunt, sed ¬ªet qui abduxerunt nos,¬´ id est, qui de bono nos remoueri fecerunt, preceperunt nobis dicentes: ¬ªCantate nobis hymnum,¬´ quantum ad uos, qui dicitis hoc esse laudem Dei nostri, ¬ªde canticis Sion,¬´ id est, de laudibus illis quas uos cantatis in Sion, id est in Ecclesia.

 Ipsi monuerunt ut cantaremus, sed quia quasi alieni erant, et canes, et porci, nullo modo cantabamus eis; et hoc est: ¬ªQuomodo cantabimus canticum Domini,¬´ seminantes uerbum diuinum, ¬ªin terra aliena?¬´ Terram alienam uocat, in qua si uerbum Dei seminatur, non fructificat, sed spinis nequitie suffocatur.

Illis qui sunt alieni non cantabimus, sed, o Hierusalem celestis, nunquam tui obliti sumus; et hoc est: ¬ªSi oblitus fuero tui, Hierusalem, dextera mea,¬´ id est bona operatio mea, ¬ªdetur obliuioni,¬´ a Deo, id est, nullam de omnibus benefactis meis remunerationem accipiam.

Non tantum dico, ¬ªsi oblitus fuero,¬´ hec mihi mala eueniant, sed ¬ªsi non meminero tui,¬´ id est,  si non semper habuero te in presenti memoria, ¬ªadhereat lingua mea faucibus meis,¬´ id est, mutus fiam.

Et etiam ¬ªsi non proposuero¬´ te, ¬ªHierusalem, in principio letitie mee,¬´ id est, si non eris tu principium et causa totius letitie, adhereat similiter lingua mea faucibus meis.

¬ªMemor esto.¬´ Pars secunda. Quia ego facio Hierusalem principium letitie mee, ideo, o Domine, memor esto persequentium nos, ad iudicandum in eis; et hoc est: ¬ªMemor esto, Domine, filiorum Edom,¬´ id est terrenorum, siue sanguineorum, qui nostrum effundunt sanguinem, et nos ad appetitum terrenitatis ducere uolunt. Tunc dico, ¬ªmemor esto filiorum in die Hierusalem,¬´ id est, quando  apparebit claritas fidelium, scilicet in die iudicii.

¬ªQui,¬´ scilicet filii Edom ¬ªdicunt¬´ non uerbis, sed factis, ¬ªExinanite, exinanite,¬´ id est, totum euacuate quidquid iustitie in eis est: ¬ªexinanite¬´ dico totum illud, ¬ªusque ad fundamentum¬´ quod est ¬ªin ea,¬´ scilicet illud quod in eis apparet, euacuate. Fundamentum istius Hierusalem Christus est, uel fides, quo remanente, ciuitas ista destrui non potest: et in hoc stulti apparent, quia remanente fundamento, cetera statim reedificabuntur.

¬ªFilia.¬´ Precamur ut uindices in filiis Edom et nos ipsi uindicamus in parte; et hoc est: o ¬ªfilia Babylonis,¬´ id est, caro nostra nata in confusione,  et semper monens confusionem, et ideo ¬ªmisera, beatus¬´ est ille ¬ªqui retribuat tibi retributionem quam retribuisti nobis,¬´ id est, qui pro afflictione in peccatis, ad que tu semper mones interiorem hominem, reddet tibi afflictionem, ieiunando, uigilando, et ceteris modis afflictionis te carnem, Babylonis filiam, macerando.

Et etiam ¬ªbeatus¬´ est ille ¬ªqui paruulos tuos,¬´ id est, suggestiones peccatorum, quos tu in homine generas, que dicuntur paruuli dum insurgunt, et ad actum non perducuntur, ¬ªtenebit,¬´ ne procedant usque ad actum, ¬ªet¬´ etiam ¬ªallidet,¬´ id est, comprimet et confringet, ¬ªad perram,¬´ id est, ad Christum, scilicet per memoriam et conformitatem ipsius  Christi. Quando enim praue suggestiones et illi motus illiciti subrepunt, tunc debemus ad memoriam reducere quam uiriliter Christus in sua uita egit, et nos ei conformare, ut ex toto ualeamus illos exstinguere in nobis.



IN PSALMUM CXXXuII. TITULUS: Psalmus ipsi Dauid.

¬ªConfitebor.¬´ Propheta qui hic loquitur, materiam liberationem habet, factam per aduentum ipsius Christi. Nota quia psalmus iste mire sanctitatis in ueteri Testamento fuisse legitur. Legitur enim in Paralipomenon quod cantantes hunc psalmum misericordia Dei, quasi miri odoris fumus, circumfulsit in tabernaculo: nunc autem minoris sanctitatis  minime esse creditur, quod si pure cantatur, misecordia Dei statim adest cantantibus. In prima parte se laudare Deum, et se bene operari promittit, positus inter angustias huius uite. In secunda, que incipit: ¬ªConfiteantur tibi, Domine,¬´ monet alios laudare propter aliam causam propter quam et ipse laudat, scilicet in consideratione liberationis; et in hac parte patet intentio. Intendit enim nos monere ad exsultandum et laudandum Deum, pro liberatione facta per Christum, sicut in alio nos monuit de captiuitate Babyloniorum dolere.

Ac si ita diceret: uos, fratres, confitemini Domino exemplo mei, quod non sum tibi, o ¬ªDomine¬´ ingratus de beneficiis tuis, semper ¬ªconfitebor tibi¬´ in confessione laudis ¬ªin toto corde  meo,¬´ ideo, ¬ªquoniam audisti uerba oris mei,¬´ quia misisti Filium incarnari, ut nos eximeres de potestate diaboli, de qua ad te clamamus assidue.

Et non tantum confitebor, sed etiam ¬ªpsallam tibi,¬´ id est, bene operabor ad laudem tuam; et hoc ¬ªin conspectu angelorum,¬´ id est in beneplacito eorum. Iam enim angeli, cognoscentes nos esse conciues suos, gaudent de operibus nostris bonis, et adiuuant nos. ¬ªEt adorabo ad templum sanctum tuum,¬´ id est ad ipsam Christi humanitatem, id est ipsam debita et omnimoda ueneratione uenerabor, et diuinitatem specialiter in ipso habitantem adorabo; ¬ªet¬´ etiam ¬ªconfitebor nomini tuo,¬´ id est laudabo te.

¬ªSuper misericordia tua et ueritate tua,¬´ quia  redemptionem per misericordiam facis, et promissiones, quas per prophetas promiseras, adimples per ipsum Christum, uel de misericordia quam facis humano generi in presenti uita: ¬ªet¬´ de ¬ªueritate tua¬´ complenda, quando fideles tuos, secundum quod promisisti, remunerabis, misericordia et ueritate dico ideo exhibita, ¬ªquam magnificasti,¬´ id est, magnum fecisti ¬ªsanctum tuum¬´ singularem, id est, Christum ¬ªsuper omne nomen,¬´ id est, super omne nominabile; unde Paulus: ¬ªDonauit illi nomen, quod est super omne nomen .¬´

Licet autem iustus iste in aduentu Christi liberationem accepisset, tamen quia mala imminere uidet, auxilium contra hoc deprecatur. Continuatio:  Quia ita magnus es, ideo, o Domine, ¬ªexaudi me in in quacunque die,¬´ id est, in quocunque tempore ¬ªinuocauero te.¬´ Cum dicit, ¬ªtota die,¬´ totum tempus iusti nominat, quia iustus semper ambulat in uera cognitione et illuminatione: dico, exaudi, et securus sum, quoniam tu ¬ªmultiplicabis,¬´ id est, multiplicem dabis ¬ªuirtutem in anima mea¬´ per quam contra ingruentia mala possim resistere.

¬ªConfiteantur.¬´ Pars secunda. Hic intentionem suam aperit. Et quia confitebor tibi, ideo meo exemplo, o ¬ªDomine, confiteantur tibi omnes reges terre,¬´ id est, omnes illi laudent te qui terrenitatem suam bene regunt. Et nisi confessi fuerint, inexcusabiles erunt, ¬ªquia¬´ ipsi ¬ªaudierunt omnia uerba oris tui,¬´ que ore tuo per Filium tuum obseruari precepisti,  quia ¬ªin omnem terram exiuit sonus eorum, etc. .¬´

Et isti reges positi ¬ªin uiis Domini,¬´ id est, in preceptis eius, ¬ªcantent,¬´ id est, annuntient laudes Domini aliis; ideo cantent ¬ªquam magna est gloria Domini,¬´ que et Iudeis et gentibus est preposita.

Et uere magna est gloria, ¬ªquoniam Dominus excelsus¬´ est super quamlibet creaturam: ¬ªet¬´ licet ita excelsus sit, tamen fideles suos non despiciet, sed potius ¬ªrespicit humilia,¬´ id est, humiles oculo misericordie conferendo auxilia, et incrementa uirtutum, etc. Et cum posset dicere superbus: Quandoquidem humilia tantum respicit, ergo secure possum peccare, quia me non uidebit, et hoc remouet sic: Humilia respicit ¬ªet alta¬´ etiam, id est, superbos  ¬ªcognoscit,¬´ sed hoc ¬ªa longe,¬´ quia et hic eis gratiam subtrahit, et in iudicio separabit a suis, dicens: ¬ªDiscedite a me, maledicti,¬´ etc.

Et quod ille humilia respicit, in me apparet, quia ¬ªsi ambulauero in medio tribulationis,¬´ tu, Deus, ¬ªuiuificabis me,¬´ id est, leto animo facies me tribulationes illas recipere ¬ªet¬´ etiam ¬ªsuper iram inimicorum tuorum,¬´ id est, super inimicos qui mihi ex ira, non ex merito meo, mala faciunt, ¬ªextendisti manum tuam,¬´ id est, operationem tuam, quia de quibusdam uindicasti, quosdam etiam conuertisti: ¬ªet dextera tua,¬´ id est, propitiatio tua, ¬ªsaluum me fecit,¬´ id est, illesum me custodiuit a conformitate eorum.

¬ªDominus¬´ iam extendit manum super inimicos,  et adhuc ¬ªretribuet pro me¬´ uindictam inimicis: et ipse iustus motus pietate super proximos suos, uertit se ad ipsum Deum, precando eis misericordiam Dei, sic dicens: O ¬ªDomine, misericordia tua in seculum,¬´ quia toti seculo exhibuisti misericordiam: et ideo, o Domine, ¬ªopera manuum tuarum,¬´ id est, ipsos homines, qui dicuntur speciale opus tuum, ¬ªne despicias,¬´ id est, non subtrahas eis hic gratiam, propter quod damnarentur in alia uita.



IN PSALMUM CXXXuIII. TITULUS: In finem psalmus Dauid.

¬ªDomine, probasti me.¬´ Psalmus iste conuenit uero Dauid, qui hic loquitur. Psalmus dico dirigens  nos in finem, id est, ad ipsius Christi conformitatem. In hoc psalmo Christus est materia secundum utramque naturam: pauca quidem tangens de diuinitate, sed plura quidem exsequens de sua humanitate. Ostendit enim se humilia sustinuisse ad modum aliorum hominum, ut humilitate ueram comprobet suam humanitatem: ostendit et altissima, ueluti in resurrectione, et cum per ipsum tenebre huius mundi illuminate sunt, et alia magna, ut per hec comprobaret se non solum hominem; sicut et ibi: ¬ªBeatus qui intelligit super egenum et pauperem .¬´ Hoc autem uoluit Propheta de ipso pronuntiare contra sectas quorumdam hereticorum, qui eum negauerunt uerum hominem esse: altitudinem uero, contra Iudeos, qui eum solum hominem et  non Deum arbitrati sunt. In prima parte premissa est summa, quam postea per psalmi tractatum ostendit, scilicet scientiam Dei de se Christo habitam, et per ipsum Christum mirabilem factam. In secunda, que incipit: ¬ªQuo ibo a spiritu tuo?¬´ ostendit tantam Dei potentiam, quam nullus possit effugere: et propter quam tenebre mundi non potuerunt occultari, imo ipse per eam mundi tenebras illuminauit. In tertia, que incipit: ¬ªConfitebor tibi,¬´ quia terribiliter magnificatus es, ostendit se laudare Deum pro bneficiis que sibi confert. In quarta, que incipit: ¬ªMihi autem nimis honorificati sunt,¬´ ostendit per se bonos exaltandos, malos deprimendos ac damnandos: ponit in fine quamdam conclusionem, cum dicit: ¬ªProba me, Deus:¬´ tantam altitudinem,  Christi describens, intendit persuadere eum honorabilem, ut ei debitum exhibeamus honorem.

uox Filii ad Patrem, ¬ªDomine¬´ Pater, tu ¬ªprobasti me,¬´ non quod Deo Patri aliquid fuisset dubium in Christo, uel in aliqua alia re, sed ¬ªprobasti¬´ dicit, id est, probatum aliis ostendisti per multa experimenta: uelut cum tentatus fuit a diabolo , et ei nullo modo consensit, et propria morte se ueracem esse confirmauit. ¬ªProbasti¬´ dico, ¬ªet cognouisti me,¬´ id est, cognitum et placitum tibi me habuisti: ¬ªtu,¬´ Domine, ¬ªcognouisti,¬´ id est, approbasti, ¬ªsessionem,¬´ id est, requiem ¬ªmeam,¬´ scilicet mortem meam, in qua requieui a tumultu huius seculi: ¬ªet¬´ cognouisti ¬ªresurrectionem meam¬´ quia et eam fecisti, et tibi gratam  habuisti. In hoc uersu ubi dicit se probatum, sicut alii homines probantur, dicit se habere sessionem, id est, mortem: de se humilia loquendo, significat nobis ueram suam humanitatem: cum uero nominat suam resurrectionem, alta de se dicit. et sic in hoc uersu breuiter tangitur summa totius psalmi. Nota quia hic utitur artificiali ordine: prius enim incipit a glorificatione, deinde a resurrectione et passione: ad ultimum ab utero, id est, ab incarnatione.

Probasti dico, ¬ªcognouisti,¬´ etiam ¬ªintellexisti cogitationes meas de longe,¬´ id est, multo antequam cogitarem, quia ab eterno etiam ¬ªinuestigasti,¬´ id est, plane cognouisti ¬ªsemitas meas,¬´ id est, occulta opera mea, et occulta uoluntatis, ¬ªet funiculum  meum,¬´ id est, iudicium, scilicet, discretionem, quam ego habui inter bonum et malum: tu inuestigasti, id est, perfecte cognouisti, sicut perfecte inuestigata plene cognoscuntur. Alia translatio habet, ¬ªdirectionem meam.¬´ Per funiculum uero directionem et rectum iudicium accipere possumus, quia in funiculo carpentarii et alii operarii dirigunt opera sua.

Et non tantum cognouisti, sed ¬ªetiam omnes uias meas,¬´ id est, omnia manifesta opera mea, ¬ªpreuidisti¬´ multo antequam fierent: ideo sic dico ¬ªintellexisti, preuidisti,¬´ et similia, ¬ªquia non est sermo¬´ sine re. Unde alia dicit translatio, ¬ªnon dolus, in lingua mea:¬´ cum dicit se in lingua non peccasse, in qua grauius est stare, innuit se nec  in aliis cecidisse: et per hoc se Deo per omnia bene placuisse. Quasi dixisset: Dum inuestigasti cogitationes Ade primi parentis, semitas, iudicium et uias, ac filiorum eius, quia dolosa cognouisti, displicuerunt tibi: me autem per omnia cognoscendo, nichil in me inuenisti in quo offenderetur oculus tuus.

¬ªEcce,¬´ quid enumerem per singula? ¬ªtu, Domine, cognouisti omnia nouissima,¬´ scilicet, de humilitate mea, ¬ªet¬´ omnia ¬ªantiqua¬´ mea, ueluti de diuinitate mea, quam tecum habes consubstantialem tibi ab eterno: ¬ªtu formasti me,¬´ secundum humanitatem; et ¬ªsuper me,¬´ formatum hominem, ¬ªposuisti manum tuam,¬´ id est, uerbum tuum, id  est, Filium tuum, quo operaris, induisti mee humanitati.

Dico, tu me formasti, et ego scientiam tuam feci mirabilem: et hoc est: ¬ªscientia tua, id est, lex tua scilicet euangelica doctrina, in qua manifestatur uoluntas tua, ¬ªest facta¬´ hominibus ¬ªex me,¬´ id est, ex mea predicatione et operatione, ¬ªmirabilis¬´ quia in ea cognoscunt remissionem peccatorum fieri per Iesum, et uitam eternam iustis dari, et perpetuas penas impiis; et ideo illam scientiam admirantur: et non tantum facta est per me mirabilis, sed etiam per me ¬ªconfortata est¬´ et non titubat, sed ita firmiter est sita in cordibus hominum, ut nec periculo mortis possint ab ea dimoueri: ego sic mirabilem feci, sic confortaui, ¬ªet¬´ tamen ¬ªnon potero¬´ secundum  humanitatem, ad eam¬´ scientiam adequari, id est, ipsi Deo, in quo nichil est aliud scientia quam ipsa Diuinitas.

Quo ibo? Pars secunda. Bene dico non potero ad eam adequari, quia tanta est potestas in eadem, quod nullus potest effugere eam. Hoc dicit: ¬ªQuo ibo,¬´ ego remotus ¬ªa Spiritu tuo, ¬ªid est, a Spiritu sancto? ¬ªet quo fugiam¬´ remotus ¬ªa facie tua,¬´ id est a presenti et manifesta cognitione tua? Per faciem personam Patris hic intelligit, quam ideo faciem nominat, quia omnia presentia sunt ei quasi in facie sita.

Nusquam possumus faciem effugere, quia ¬ªsi ascendero in celum,¬´ sicut uere ascendit, ¬ªtu illic  es; si descendero ad infernum,¬´ quo uere descendit anima humana cum diuinitate, ¬ªades.¬´

¬ªSi pennas meas,¬´ id est, opera diuine potestatis, que ego dimisi, ex quo ipse fui in potestate Iudeorum, quia nec feci miracula, nec etiam predicaui, ¬ªsumpsero diluculo,¬´ id est, in resurrectione facta diluculo, ¬ªet habitauero in extremis maris,¬´ id est, in extremitate seculi, sed iam non uiuens uita mortali. Christus enim resurgens a mortuis, iam non moritur . Quod autem ipse extra mundi uitam uiueret, significauit cum stetit in littore, discipulis nauigantibus in mari , quod significabat in eis, quod adhuc uita mundi uiuerent. Antequam Christus resurgeret, cum discipuli nauigarent, ipse pedibus desuper mare ambulauit,  significans in seipso quod adhuc in mundo procelloso uiueret.

Si ita sumpsero pennas, ades, et uere ades ¬ªetenim illuc¬´ scilicet ut habitem in extremis maris, id est, ut sim extra uitam mortalem, ¬ªmanus tua,¬´ id est, operatio tua, ¬ªdeducet me,¬´ et etiam in immortalite me perseuerare faciet; et hoc est: ¬ªet dextera tua,¬´ id est, Filius tuus, scilicet uerbum tuum mihi unitum ¬ªtenebit me.¬´

Ego dico ¬ªdextera tenebit,¬´ ¬ªet¬´ etiam ¬ªdixi,¬´ id est, deliberaui, ¬ªforsitan tenebre.¬´ Ironice, quasi diceret: Cum tanta sit ei potestas, et dextera sua ita me teneat, stultitia est si quis putat quod tenebre, id est, tenebrosi istius uite ¬ªme¬´ ualeant  conculcare: tenebre non eum ¬ªconculcabunt¬´ sed potius ¬ªnox,¬´ id est, homines pleni ignorantia et peccatis in hac uita, uel etiam mortui retenti in morte inferni, facti ¬ªilluminatio mea,¬´ id est, illuminati a me, erunt ¬ªin deliciis meis,¬´ id est, in paradiso. Paradisus namque delicie interpretatur: illos enim quos inuenit apud inferos, duxit in paradisum. Hi autem qui uiuunt, iam spe sunt in paradiso, licet nondum re.

Ideo erit facta illuminatio noctis, quia tu, Deus, illuminabis tenebras et noctem; et hoc est: ¬ªquia tenebre,¬´ id est, illi qui sunt tenebrosi propter ignorantiam, ¬ªnon obscurabuntur a te,¬´ id est, non permittes eos obscurari, sed potius illuminabuntur. ¬ªEt¬´ etiam ¬ªnox, id est, obscuri et pessumdati  in peccatis, ¬ªilluminabitur¬´ a te, et deinde erit ¬ªsicut dies,¬´ id est, sicut aliquis sapiens, qui nunquam in tanta profunditate peccatorum permanserit. Dico ¬ªnox illuminabitur,¬´ et ¬ªsicut tenebre eius, ita et lumen eius,¬´ quia quanta cognoscent aliqui peccata sua, tantam recipient illuminationem. Unde Augustinus: Quatenus homo agnoscit, eatenus sibi Deus ignoscit.

Et hec omnia ex hoc prouenient, ¬ªquia tu possedisti renes meos,¬´ id est, fortitudinem et directionem meam, scilicet me fecisti fortem et immunem a peccato; et directum, non pronum ad illicita: non tantum dico ¬ªpossedisti,¬´ sed etiam ¬ªsuscepisti me de utero matris mee,¬´ sine uoluptate carnis  me concipi uoluisti, et postea sine peccato conseruasti.

¬ªConfitebor tibi.¬´ Pars tertia. Et quia renes meos ita possedisti, per me tenebras illuminasti, et cetera fecisti, ideo ¬ªconfitebor tibi,¬´ id est, laudabo te: et merito, ¬ªquia magnificatus es,¬´ id est, magnus appares, et hoc ¬ªterribiliter,¬´ quantum ad malos, qui in futuram damnationem attendunt sibi in iudicio: ideo magnificatus quia ¬ªopera tua¬´ de reparatione humani generis, et cetera que facis, sunt ¬ªmirabilia, et anima mea cognoscet¬´ illa opera ¬ªnimis,¬´ id est, ualde. Hic inuehitur contra illos qui putant Christum solum corpus humanum, nec animam humanam accepisse.

Non tantum sunt nota mihi opera tua, sed etiam  inferioribus; et hoc est: ¬ªos meum,¬´ id est, Ecclesia, ¬ªquod¬´ os, tu ¬ªfecisti¬´ quandoque ¬ªin occulto,¬´ id est, tempore prophetarum, qui per solas figuras corpus Christi esse iudicabant Ecclesiam: os illud meum ¬ªnon est occultatum a te,¬´ quia non occultasti, imo manifestati quod erat de ossibus meis. uel ¬ªin occulto,¬´ id est, in baptismo, et Dominici corporis consecratione, et in aliis sacramentis Ecclesie: ¬ªet substantia mea¬´ non est occultata ita ¬ªin inferioribus terre,¬´ id est, in gentibus que sunt inferiores Iudeis, quia sine lege et sine cultu Dei prius erant. Cognoscunt enim substantiam Christi gentes, et eum uerum Deum esse et uerum hominem credunt. Quod Ecclesia os dicatur Christi habet figuram in creatione mulieris ex primo  homine . Sicut enim os est sumptum de uiro ad creandam mulierem, et locus ossis carne repletus est, sic Christus Ecclesie sue os suum, id est, robur et diuinitatem suam contulit, quia omnes fideles suos sancti Spiritus participes effecit, particeps effectus sue illius humanitatis. Unde Apostolus, cum de uiro et muliere disputaret, ait: ¬ªSacramentum quidem magnum est: ego autem dico in Christo et Ecclesia .¬´

Substantia mea non est occultata in inferioribus, sed ¬ªimperfectum meum,¬´ id est, completionem corporis mei, que futura est in alia uita, que nondum est perfecta, ¬ªuiderunt oculi tui,¬´ id est, solus cognouisti ¬ªet omnes¬´ illi qui in eterna uita, licet modo desint, complebunt corpus tuum, uel  meum, scilicet, ¬ªin libro tuo scribentur,¬´ id est, in eterna memoria tua indelebiliter permanebunt, et equales erunt, ¬ªformabuntur dies¬´ lucentes, id est, cognitionem diuinam habentes. uel, ut alia translatio habet, ¬ªformabuntur dii,¬´ uel dei, scilicet a diuinitate, que formabit eos de tenebris in lucem; uel formabuntur, ¬ªet nemo¬´ formabitur ¬ªin eis¬´ quia nulli poterunt conferre iustitiam; unde Apostolus: Qui enim plantat aut qui rigat nichil est, sed Deus qui incrementum dat . uel possumus accipere imperfectum, quod adhuc deest corpori Christi, nisi qui de Ecclesia fuerit. uel si dicatur: imperfectum meum, id est illos qui in hac uita corpus meum perficient, ¬ªuiderunt oculi tui,¬´ id est,  preuidisti: et sicut preuidisti, sic implebis, quia omnes illi quos preuidisti ad illam perfectionem, scribentur in libro tuo, id est, in memoria tua: uel in me ipso, qui sum liber, ad cuius conformitatem scribuntur alii, et nemo in eis; nam nemo dicit: Ego sum Paulinus, uel Petrinus, sed Christianus.

¬ªMihi autem.¬´ Pars quarta. Illi quos preuidisti scribentur, illi autem qui iam sunt ¬ªamici tui,¬´ o ¬ªDeus,¬´ uelut apostoli, iam ¬ªsunt honorificati¬´ et hoc ¬ªnimis¬´ id est, ualde: et hoc ¬ªmihi¬´ id est, ad honorem meum, quia per me est honor et ¬ªprincipatus eorum¬´ id est, potestas, quam super reges terre habent, ¬ªest nimis¬´ id est, ualde, ¬ªconfortatus,¬´ quia adhuc apparet in successoribus Petri, et aliorum apostolorum.

 Dico ¬ªprincipatus est confortatus,¬´ et illi non pauci sunt, sed ego ¬ªdinumerabo eos, et¬´ illi ¬ªmultiplicabuntur¬´ numero et uirtutibus ¬ªsuper arenam,¬´ scilicet ut multo digniores sint quam sit arena, id est, infructuosi homines: et hec multiplicatio ex hoc proueniet, quia ego ¬ªexsurrexi, et¬´ tamen ¬ªadhuc sum tecum,¬´ occultus sicut prius fui, quia nondum est manifesta omnibus mea potestas, que tandem in iudicio omnibus cognita erit. Nota promissionem factam Abrahe, hanc, scilicet: Multiplicabo semen tuum super stellas celi, etc. . Per stellas fructificantes intelligimus qui licet numero pauciores sint, plures tamen sunt in uirtute et beneficiis Dei: per arenam uero steriles accipimus.

 Amici tui sunt honorificati, etc., sed, o ¬ªDeus, si occideris,¬´ id est, damnaueris ¬ªpeccatores,¬´ ita dicens eis: ¬ªuiri sanguinum, declinate a me,¬´ per dissimilitudinem, ad quem potestis per solam similitudinem accedere. uel ita: uere sum tecum, quia et illos uiuifico quos tu uiuificas, et illos occido quos tu occidis; et hoc est, ¬ªsi occideris:¬´ et per hoc notat eum equalem Patri.

Ideo discedite, ¬ªquia dicitis in cogitatione,¬´ hoc scilicet: ¬ªAccipiant¬´ Christiani illi, id est, remoueant a nobis ¬ªciuitates suas,¬´ id est, conuentiones suas, habitantes ¬ªin uanitate,¬´ id est, inaniter, quia nubes et inania colunt.

Si tu ita occideris, et ego occidam; et hoc est: ¬ªNonne qui oderunt te, Domine, oderam?¬´ id est,  gratiam subtrahebam: oderam utique, ¬ªet¬´ etiam ¬ªsuper inimicos tuos tabescebam,¬´ id est, deficiebam dolore pro inimicis, quod tuos et tuum nomen impugnabant.

¬ªPerfecto odio oderam illos.¬´ Perfecte odit, qui quod malum est odit, et quod est ex Deo, scilicet creaturam, diligit: et quia sic oderam, sicut inimici tui, ita etiam ¬ªinimici facti sunt mihi¬´ me habentes odio. uel si sit in littera, ¬ªaccipiant in uanitate ciuitates,¬´ sic dicamus: Si occideris, Deus, peccatores in peccatis, et conuertes ad iustifiam, ita dicens obstinatis in malis: ¬ªuiri sanguinum, declinate a me,¬´ quia dicitis in cogitatione, id est, murmuratis contra me: si sic occideris, illi occisi sic accipiant  ciuitates suas, id est, priores sectas suas in uanitate, quia uana reputabunt que prius dilexerunt: tu dicis obstinatis, ¬ªDeclinate,¬´ et nonne ego eosdem oderam? etc.

Conclusio est ex predictis, quasi ita dicat: Quandoquidem ita me probasti, et hec bona inde prouenient, ergo, o ¬ªDeus, proba me,¬´ id est, probatum ostende per aliquas tentationes; ¬ªet scito cor meum¬´ id est, fac cognosci uoluntatem meam; et etiam ¬ªinterroga me,¬´ scilicet per maxima tormenta fac inquiri uoluntatem meam, scilicet per questiones; ¬ªet cognosce semitas meas,¬´ id est, fac cognitas et probabiles, strictiores et occultas uias meas.

¬ªEt¬´ sic ¬ªuide, si uia iniquitatis in me est,¬´ id est, si in me apparent uestigia diaboli: hoc dicit per  simile, quia sicut uestigia serpentis in lapide non apparent, sed in puluere, ita uestigia diaboli in forti uiro, scilicet Christo, non apparuerunt, quantumcunque a diabolo tentaretur; ¬ªet¬´ cum uideris in me nullam esse iniquitatem, ¬ªdeduc me in uiam eternam,¬´ id est, in eternitatem, que per me facta est peruia.



IN PSALMUM CXXXIX. TITULUS: In finem psalmus Dauid.

¬ªEripe me.¬´ uox prophete, uel alicuius iusti, non tantum in propria persona sua, sed Ecclesie, et dirigit nos in finem. Materia est ipsa Ecclesia, posita inter pericula, et exteriora et interiora. In prima parte precatur liberari a periculis exterioribus, que faciunt demones tentando, uel per ministros mala  inferendo, et etiam linguis hereticorum. In secunda, que incipit: ¬ªDixi Domino: Deus meus es tu,¬´ precatur liberari ab interioribus periculis, scilicet a desiderio interiori, scilicet ne fomes peccatis instigatus aspiratione diaboli, possit sibi dominari. In tertia, que incipit: ¬ªCaput circuitus eorum¬´ enuntiat damnationem eorum qui Ecclesiam persequuntur, et remunerationem eorum qui patienter sustinent mala ipsorum: et per hoc intendit nos admonere ad fortitudinem, scilicet ut uirili animo et exterius et interius tentationibus resistamus: per hoc securi, quod cum uultu Domini habitabimus.

Et antequam ponat pericula, petit liberationem, sic dicens: ¬ªEripe me, Domine,¬´ id est, fac cessare mala, ¬ªab homine malo,¬´ id est, diabolo, quem  dicit hominem, quia, cum ipse esset creatus spiritus, fecit se humum lutulentam per prauas concupiscentias: etiam ¬ªa uiro iniquo,¬´ id est, homine ministro diaboli, qui dicitur iniquus, quia peccat sine causa in proximum: uirum ideo dicit, quia hi tales sunt potentes et fortes in hoc seculo: a tali uiro ¬ªEripe me,¬´ id est, fac mala cessare que ipsi mihi faciunt.

Ostendit exteriora pericula, a quibus petiit liberari; quasi dicat: Ideo necesse est ut eripias, quia homo malus et uir iniquus cogitauit aduersum me; ¬ªqui¬´ perficiunt que ¬ªcogitauerunt in corde,¬´ id est, cum magna cura inquisierunt ¬ªiniquitates:¬´ et non tantum cogitauerunt, sed etiam ¬ªconstituebant prelia¬´ contra me, et hoc ¬ªtota die,¬´ id est,  assidue, quia nunquam est Ecclesia sine impugnatione diaboli et ministrorum eius.

Ostendit que prelia, quia heretici prauis sententiis suis Ecclesiam persequuntur; inde dicit: ¬ªAcuerunt linguas suas sicut serpentes,¬´ scilicet, acutas et exquisitas sententias sibi preparauerunt, unde possent cito transfigere corda auditorum, sicut serpentes per linguam uirus mittentes, quia uenenosa et nociua erant uerba eorum, sicut morsus serpentis: nec mirum si uerba erant uenenata, quia ¬ªsub labiis,¬´ id est, sub linguis ¬ªeorum,¬´ scilicet in cordibus eorum: que dicuntur sub linguis, quia que in cordibus latent, per linguas manifestantur: erat ¬ªuenenum,¬´ id est, odium et inuidia contra Ecclesiam, ¬ªaspidum,¬´ id est, incurabile, quia non poterat  abstrahi ab eis per predicatores Dei, sicut nec uenenum ab aspide per incantatores.

Dico ¬ªeripe,¬´ ut cessent mala: interim autem dum imittuntur mala, ¬ªcustodi me de manu,¬´ id est, de potestate ¬ªpeccatoris,¬´ id est, diaboli, qui est causa totius peccati: ¬ªEt ab hominibus iniquis eripe me, Domine,¬´ ut cessent mala que mihi faciunt.

¬ªQui¬´ homines iniqui ¬ªcogitauerunt supplantare gressus meos,¬´ id est, bona opera mea, quasi facerent foueam in uia in quam me precipitarent. Supplantat hereticus gressum, quando alicui habenti rectum sensum Scripture apponit intellectum suum prauum, et in eum fidelem inducit. Etiam ¬ªsuperbi,¬´ uelut heretici, qui de se presumunt et  per se iustificari se intelligunt, ¬ªabsconderunt,¬´ id est, latenter parauerunt ¬ªlaqueum mihi,¬´ id est, latentem deceptionem.

Dico ¬ªabsconderunt laqueum,¬´ et illum multiplicem et fortem fecerunt; hoc dicit: ¬ªet funes,¬´ id est, tortuosas sententias et sibi inuicem connexas, quibus firmiter ligarent aliquos quasi funibus, ¬ªextenderunt,¬´ id est, extense et multipliciter parauerunt, ut si aliquam sententiam eorum euitarem, inde inciderem in alias: ¬ªExtenderunt,¬´ dico, ¬ªin laqueum¬´ ut per funes illos illaquearent me, et hoc ¬ªiuxta iter,¬´ non in uia, scilicet, si fidelem possunt declinare a recta uia, tunc possunt illaqueare: sed dum est in uia, non comprehenditur a laqueis illorum. Et cum non potuerunt me illaqueare occultis persuasionibus,  ¬ªposuerunt scandalum mihi,¬´ id est, manifestam impugnationem, qua me sibi conformarent: et hoc quoque iuxta iter, quia nulla impugnatio potest nocere iusto, dum recta uia incedit.

¬ªDixi Domino.¬´ Pars secunda. Hic est diapsalmus: Et quia inter tot pericula me conseruasti, ideo ¬ªdixi Domino,¬´ id est, sic oraui ad Dominum, quia ¬ªDeus meus es tu,¬´ id est, quem ego mihi facio familiarem: ideo ¬ªexaudi, Domine, uocem deprecationis mee¬´ contra interna pericula, de quibus dicturus est.

Dico ¬ªexaudi,¬´ et, o ¬ªDomine, Domine,¬´ magnum declarat ingeminando suum affectum, quia tu es ¬ªuirtus,¬´ id est qui mihi dedisti uirtutem contra  extranea pericula: ¬ªuirtus¬´ dico ¬ªsalutis mee,¬´ id est, que me fecit saluum a suprapositis periculis, quia tu ¬ªobumbrasti,¬´ id est, obumbrationem tuam, ne aliquem estum sentiret, posuisti ¬ªsuper caput meum,¬´ id est, Christum, et hoc ¬ªin die belli,¬´ hoc est, in die passionis, in quo ipse cum diabolo pugnauit: quo deuicto, genus humanum liberauit.

Et quia beneficia iam mihi prerogasti, ideo, o ¬ªDomine, ne tradas me peccatori,¬´ id est diabolo, a desiderio meo, id est quod non tantum accendatur suggestione diaboli fomes peccati, qui adhuc in carne nostra est, ut per hoc tradamur in dominium diaboli: ideo opus est precari ¬ªne tradas,¬´ quia ¬ªcontra me cogitauerunt;¬´ diaboli et ministri eius; sed tu, Domine, ¬ªne derelinquas me,¬´ subtrahendo gratiam,  ¬ªne forte exaltentur¬´ et glorientur, si me potuerunt sibi conformare.

¬ªCaput.¬´ Pars tertia. Diapsalmus. Nec dignum est quod ipsi exaltentur, quia et ¬ªcaput eorum,¬´ id est diabolus, ¬ªest circuitus,¬´ qui nunquam recte incedit, sed semper circumeundo: et ¬ªlabor labiorum ipsorum,¬´ id est mendacium, ad quod componendum est laborandum: qui enim uerum dicit, non laborat; ueritas per seipsam se ostendit credibilem: labor ipse operiet eos, id est inuoluet et illaqueabit eos. uel, ne tradas me peccatori, separatum a bono desiderio meo, quo desiderio ad te peruenire uolo.

Et quia tales sunt, ideo ¬ªcadent super eos,¬´ id est conterent ipsos ¬ªcarbones,¬´ id est ardores mali concupiscentiarum, et tandem ¬ªdeiicies eos in ignem¬´  eternum; et hi tales positi ¬ªin miseriis¬´ ueluti in igne precedente faciem iudicis, ¬ªnon subsistent¬´ quia inuoluentur illo igne, et inducentur in tenebras eternas: iusti uero increpati per illum ignem transibunt.

Item ponit causam damnationis eorum commixtim et damnationem; quasi diceret: Ideo non subsistent, quia linguosi sunt, et ¬ªuir linguosus,¬´ id est qui inconsiderate loquitur, non attendens quid dicat, ¬ªnon dirigetur¬´ ad bona opera; unde Salomon in Parabolis: ¬ªIn multiloquio non deerit peccatum ;¬´ ¬ªin terra,¬´ id est in hac uita, saltem ¬ªuirum iniustum mala capient in interitu,¬´ id est in fine.

Bene dico quod mala capient eos, quoniam ego per Spiritum sanctum ¬ªcognoui¬´ quod Dominus faciet  iudicium, id est renumerationem iusto iudicio suo ¬ªinopis,¬´ ueri, ¬ªet¬´ faciet ¬ªuindictam pauperum,¬´ quia damnabit eos qui suos pauperes persequuntur.

Mali in hac uita persequuntur pauperes, ¬ªuerumtamen¬´ per medias eorum tribulationes ¬ªiusti confitebuntur nomini tuo,¬´ id est laudabunt te, ¬ªet¬´ ideo ipsi ¬ªrecti habitabunt¬´ eternaliter ¬ªcum uultu tuo,¬´ id est in presentia tua, uidentes te facie ad faciem, et cognoscentes sicut et cogniti sunt.



IN PSALMUM CXL. TITULUS: Psalmus Dauid.

¬ªDomine, clamaui.¬´ In hoc quoque psalmo propheta uel alius iustus de se et aliis iustis loquitur,  et sunt materia ipsi iusti, in periculis clamantes ad Dominum. In prima parte clamat ad Dominum, ne male cogitet: uel et si male cogitet, quod cogitationes sue non prorumpant in uerba: uel si male etiam loquatur, ne suam defendat malitiam, ad quod uidet se pronum non tantum ex natura carnis, sed etiam ex malorum consortio, qui hec omnia faciunt: qui et male cogitantes, mala loquuntur, et suam defendunt malitiam. In secunda parte, que incipit: ¬ªCorrpiet me iustus,¬´ ostendit se potius eligere correctiones iustorum quam oleum, id est adulationem peccatoris: ostendens etiam quod cum mali non possunt per dolum proficere, faciunt etiam manifestas persecutiones: et contra hoc ponit suam deprecationem. Intentio est, ut in tribulatione solum diuinum  auxilium eligamus refugium.

Quasi ita diceret: uos positi in tribulatione, solum diuinum uobis sumite auxilium, exemplo mei, quia ego in tribulatione, o ¬ªDomine,¬´ semper ¬ªclamaui ad te;¬´ et ideo ¬ªexaudi me¬´ clamaui et clamabo, et cum clamauero ad te, ¬ªintende uoci mee.¬´ Dicendo clamaui et clamabo, notat assiduitatem orationis.

Dico ¬ªintende,¬´ et per illam intentionem ¬ªdirigatur oratio mea in conspectu tuo, sicut incensum,¬´ quod positum super ignem, reddit bonum odorem, ita oratio mea incensa igne compunctionis, placeat tibi, et sit ¬ªsacrificium uespertinum,¬´ id est in fine uite mee: nec qualecunque sacrificium, sed ¬ªeleuatio manuum,¬´ id est directio ¬ªmearum¬´ bonarum  operationum.

Dico ¬ªclamaui,¬´ et tu, ¬ªDomine,¬´ placatus per hanc eleuationem manuum, ¬ªpone custodiam ori meo,¬´ id est cordi meo, ne male cogitem. Os ideo cor dicitur, quia sicut os hiat ad refectionem, ita cor inhiat et desiderat refici diuina gratia; ¬ªet ostium circumstantie,¬´ quod circumstet, quod obstruat labia ne malum loquantur, pone ¬ªlabiis meis.¬´

Et etiamsi prorumpunt uerba illicita aliquando, ¬ªnon declines cor meum in uerba malitie;¬´ et quam malitiam intelligat, determinat, scilicet ¬ªad excusationes¬´ faciendas ¬ªin peccatis¬´ ut peccata excusem: et quia sepe uidet multiplices dari excusationes, addit, ¬ªad excusandas¬´ excusationes. In ueteri lege fiebant matutina et uespertina sacrificia, sed  uespertina dicebantur magis Deo placere, mystice tamen: nam per matutinum significatur nostrum sacrificium, factum in aduentu Christi: per immolationem agni ad uesperam, significatur Christi immolatio in fine temporum. Eodem modo hec dicuntur matutina sacrificia, id est bona opera in iuuentute facta: uespertina uero, bona opera in fine.

Quod si hoc fecero, ero ¬ªcum hominibus operantibus iniquitatem,¬´ id est unus de illis qui excusant peccata sua: ¬ªSed combinabor¬´ ponit Hieronymus: sed non communicabo cum hominibus operantibus iniquitatem: et non tantum cum minoribus, ¬ªsed et non communicabo cum electis eorum,¬´ id est cum potentioribus et prelatis in malitia, ut per eorum  consortium excusem peccata mea, sicut et ipsi faciunt.

¬ªCorripiet me.¬´ Pars secunda. Non communicabo cum illis, sed potius ¬ªcorripiet me iustus, et increpabit me.¬´ Corripere, quantum ad hoc quod leuiter desistet: increpare, quantum ad hoc quod multis comminationibus opus est: Unde Apostolus: ¬ªArgue opportune, importune .¬´ Et iterum: ¬ªArgue, increpa, obsecra.¬´ Increpa dico ¬ªin misericordia,¬´ pia affectione, ut remoueat a malo proposito: iustus corripiet, ¬ªoleum autem peccatoris,¬´ id est adulatio uel blanditie, que mulcent et ungunt sicut oleum, ¬ªnon impinguet caput meum,¬´ id est non faciet aliquam elationem in mente mea.

Ideo opus est ut iustus corripiat, et oleum non  impinguat, quia adhuc habeo de peccato aliquid; et hoc est: ¬ªquoniam et adhuc oratio mea in beneplacitis eorum¬´ peccatorum, quia adhuc placent mihi, que etiam ipsis placent, sicut hec terrena: ideo dico ¬ªoleum peccatorum non impinguet,¬´ quia ¬ªiudices eorum¬´ peccatorum, id est, sapientes ¬ªiuncti petre,¬´ id est, Christo, et fundati super eum, non ut rectam fidem habeant: sed quodammodo dicunt bonum de ipso, non ut diligant eum, sed ut alios decipiant, sicut heretici. Alia translatio habet, ¬ªiuxta petram, et hi tales absorpti sunt,¬´ id est, positi in uitiis profundissimis.

Oleum eorum non impinguet caput meum, sed ipsi potius ¬ªaudient uerba mea,¬´ id est, predicationem meam: que sunt audienda, ¬ªquoniam potuerunt,¬´  id est, uera sunt; sed quamuis audierunt, tamen nichil profuit illis, quia ¬ªsicut crassitudo terre erupta est super terram,¬´ id est, crassitudo exiens de terra corrumpit erem, et immittit cladem hominibus, sic ¬ªdissipata sunt ossa nostra¬´ ab illis, id est, fortiores de Ecclesia, scilicet, martyres. ¬ªDissipata¬´ dico, ¬ªsecus infernum,¬´ id est, ad modum eorum qui reputantur digni inferno, sed ¬ªquia ad te, Domine, Domine, oculi mei¬´ sunt: et quia ¬ªin te speraui,¬´ ideo ¬ªnon auferas¬´ a me ¬ªanimam meam,¬´ id est, quidquid sit de corpore, ne permittas auferri ab eis animam meam.

Sed potius ¬ªcustodi me a laqueo,¬´ id est, adulatione, et aliis occultis insidiis, ¬ªquem¬´ laqueum ipsi ¬ªmihi statuerunt¬´ ut me illaquearent,  ¬ªet ab scandalis,¬´ id est, a manifestis persecutionibus, ¬ªoperantium iniquitatem.¬´

Me quidem custodies, ¬ªpeccatores¬´ autem ¬ªcadent in retiaculo eius¬´ iniquitatis, qui per suam iniquitatem illaqueantur, et irretiti erunt, ¬ªego¬´ autem ¬ªsingulariter sum,¬´ id est, incombinatus, non coniunctus illis, donec transeam de hac uita.



IN PSALMUM CXLI. TITULUS: Intellectus Dauid cum esset in spelunca, oratio.

¬ªuoce mea.¬´ Ex historia mittit nos ad allegoriam, scilicet quod sicut Dauid fugiens Saul, latens in spelunca, orauit , carnem mortalem per  speluncam figuramus, quia quasi indigna habitatio Diuinitatis erat, ut ab historia nos remoueat, ponit intellectum. Ac si diceret: Psalmus iste dicitur ¬ªintellectus, id est, quoddam secretum continens scilicet non de historia agens, sed de significato. Qui psalmus Dauid est oratio, id est, ipsius Christi: oratio dico habita, cum ipse Christus esset in spelunca, id est, in carne mortali. Hic psalmus ideo dicitur ¬ªoratio,¬´ quia quidquid continet, uel oratio est, uel causa orationis inducitur, et per hunc psalmum ad orandum informamur. Materia est Christus, orans in tempore fragilitatis sue. In prima parte ponit orationem, et illud contra quod erat, scilicet dolos Iudeorum. In secunda, que incipit: ¬ªClamaui ad te, Domine,¬´ ponit item orationem  suam ad Patrem, et petit ut anima sua ab inferno eripiatur, in quo pendet omnis exspectatio fidelium. Intentio est, nos exemplo sui informare ad orandum.

Quasi diceret Christus qui hic loquitur: Fratres, inter mala huius uite positi, nolite cessare ab oratione, exemplo mei instructi, qui positus in spelunca fragilis carnis, ¬ªclamaui ad¬´ Patrem ¬ªDominum,¬´ et hoc ¬ªuoce mea,¬´ quia non dissentiunt opera mea ab oratione: quia quod uoce rogat, comprobat opere dignum esse ut sibi fiat. Dico ¬ªclamaui,¬´ et non ad horam, sed ad Dominum ¬ªdeprecatus sum,¬´ id est, assidue oro, et hoc ¬ªuoce mea.¬´

Dico ¬ªclamaui,¬´ et adhuc ¬ªeffundo,¬´ id est, cum magna copia profero, ¬ªorationem meam¬´ mansuram ¬ªin conspectu eius,¬´ id est, in beneplacito ipsius  ¬ªet¬´ etiam ¬ªtribulationem meam pronuntio,¬´ ita quod sit ¬ªante ipsum¬´ Deum, id est in beneplacito ipsius.

Dico ¬ªeffundo orationem,¬´ et hoc cum omni humilitate: hoc dicit ¬ªin deficiendo,¬´ id est, in derelinquendo ¬ªspiritum meum,¬´ non dico a Deo datum, imo qui ¬ªex me¬´ est, id est, ex natura humanitatis, qui nunquam bonus est, sed semper aliquam mouet elationem: sed quia sic dereliqui spiritum illum, ideo ¬ªtu,¬´ Domine, ¬ªcognouisti,¬´ id est, approbasti ¬ªsemitas meas,¬´ id est, operationes meas.

Posita oratione, ponit illud contra quod orabat; quasi dicat: Ego sic oraui, et in tanta humilitate, et ¬ªin hac uia in qua ambulabam, absconderunt  superbi,¬´ scilicet Iudei, ¬ªlaqueum mihi,¬´ id est, occultam mortem, et quecunque occulta mala.

Ipsi quesierunt mihi mortem inferre, et tunc ego ¬ªconsiderabam ad dexteram,¬´ id est, in potiorem partem, scilicet discipulorum, ¬ªet uidebam¬´ eos ¬ªet non erat¬´ inter eos, ¬ªqui cognosceret me¬´ Deum esse, cum prius dixisset ei Petrus: ¬ªTu es Christus Filius Dei uiui .¬´ Item: ¬ªSi oportuerit me mori tecum, non te negabo ;¬´ et significat hic tempus illud sue passionis, quando apostoli abierunt retro, relicto eo .

Illi non cognouerunt me, sed fugierunt ¬ªa me,¬´ uero. ¬ªPeriit fuga,¬´ id est, non fugi, sed potius promisi me in mortem dari pro liberatione aliorum:  ¬ªet non est¬´ tunc inuentus aliquis ¬ªqui requirat animam meam,¬´ id est, qui uellet passionem meam imitari.

¬ªClamaui ad te, Domine.¬´ Pars secunda. Ab aliis auxilium non habui, sed cognoscens te unicum meum refugium, ¬ªclamaui ad te, Domine¬´ Pater, omni deuotione. Dixi, Tu es spes mea,¬´ ueluti cum in cruce dixit: ¬ªPater, in manus tuas commendo spiritum meum .¬´ Magnam nobis commendat Christus suam humilitatem qui semper ad Deum Patrem clamauit: ei suum commendat spiritum, cum sibi haberet eamdem unitam diuinitatem, ad quam clamaret, cui spiritum posset commendare: et in hac humilitate nos uoluit sibi conformare, ut nichil in nobis confidamus, sed omnia a Deo exspectemus.  Dixi, Tu es spes mea, et dixi, Tu es ¬ªportio mea in terra uiuentium,¬´ quasi unus quero esse de illis qui uiuent in celesti terra.

Dixi, Tu es spes mea, et tu, Domine, in quem spero, ¬ªintende ad deprecationem meam,¬´ de remotione malorum factam, ¬ªquia humiliatus sum nimis,¬´ quia exinaniui meipsum, formam serui accipiens .

Sic quidem intende, ¬ªlibera me a persequentibus me,¬´ et opus est ¬ªquia confortati sunt super me.¬´ quantum ad corpus, quod permissum est eis a Deo in mortem dare.

Ita, dico, ¬ªlibera me,¬´ scilicet ¬ªeduc animam meam de custodia,¬´ id est, de inferno, ubi anime illorum fidelium a diabolo retinentur et custodiuntur.  ¬ªEduc¬´ dico, ¬ªad confitendum nomini tuo,¬´ id est, de mea eductione laudetur nomen tuum, et a me et ab aliis liberatis per me: et necesse est ut educas, quoniam ¬ªme exspectant iusti¬´ liberatorem suum, ¬ªdonec retribuas mihi,¬´ dando resurrectionem pro mea obedientia. Alia translatio habet, ¬ªeduc de carcere.¬´



IN PSALMUM CXLII. TITULUS: Psalmus Dauid, cum persequebatur eum filius suus Absalon.

¬ªDomine, exaudi orationem meam.¬´ Psalmus iste conuenit Dauid, id est cuique uero penitenti; factus quando filius eius, id est carnalis motus, et alius quilibet malus actus, quos sibi homo per suam  culpam genuit, persequebatur eum, id est, affligebat multis angustiis, et eiiciebat eum de regno, id est de illa dignitate in qua homo creatus est, sicut Absalon persecutus patrem suum fuit, et de regno eiecit. Materia est hic uerus penitens: et sicut in aliis penitentialibus, ita etiam hic bonum finem ostendit penitentis. In prima parte ponit orationem concessiuam, non excusando culpam suam, et narrat suas miserias, ut iudicem ad misericordiam commoueat. Ostendit etiam se bene ad ipsum iudicem conuersum, ut sic dignus uideatur, super quem iudex pia affectione moueatur. In secunda, que incipit: ¬ªuelociter exaudi me,¬´ precatur cito exaudiri, et in uiam rectam deduci, et affirmat quod sic  fiet sibi. Et hic psalmus est unus de septem penitentialibus, qui numerus aliquid nobis notat: sed quia cum sint septem dies, per quos uniuersum tempus agitur, sic septem psalmi penitentiales per singulos dies nobis necessariam esse penitentiam ostendunt. Intentio est nos ad penitentiam inuitare exemplo sui.

Quasi diceret: Dum superbus fui, et peccare mihi placuit, non fuit iustum ut me exaudires, sed quia iam doleo de peccatis, et deinde cessare studeo, ideo, ¬ªDomine, exaudi orationem meam et obsecrationem meam,¬´ id est, obsecrationem per crucem, et per natiuitatem, et similia, que quidem facienda est, ubi magna incumbit necessitas: illam misericordiam, obsecrationem non dicam exaudi, sed ¬ªauribus percipe,¬´ id est, diligenter attende:  et hoc ¬ªin ueritate tua,¬´ id est, ut uerus appareas in promissis, quia promisisti exauditurum illum qui se humiliauerit, dicens: Conuertimini ad me, et ego conuertar ad uos ; et hoc est: ¬ªExaudi me in tua iustitia,¬´ id est, hoc exigit tua iustitia ut promissa tua compleas: bene dicit ¬ªin tua iustitia,¬´ quia intelligit iustitiam Dei semper in misericordia esse.

Dico ¬ªexaudi, et non intres in iudicium cum seruo tuo,¬´ id est, ut secundum merita me non iudices, ¬ªquia non iustificabitur in conspectu tuo omnis uiuens,¬´ quia respectu tui nullus inuenitur iustus, neque propheta, neque apostolus, neque angelus etiam.

Ideo precor ut non intres in iudicium, ¬ªquia inimicus,¬´  id est, filius meus, scilicet carnalis motus, ¬ªest persecutus,¬´ praue suggerendo, ¬ªanimam meam,¬´ id est, rationem meam, et ¬ªhumiliauit,¬´ id est, depressit, ¬ªuitam meam in terra,¬´ id est, ut terrenis ipsa anima adhereret: et etiam ¬ªcollocauit me in obscuris,¬´ id est, in profunditate uitiorum, ¬ªsicut mortuos seculi,¬´ id est, quoslibet infideles, quos peccatis irretitos prorsus seculum possidet: ¬ªet¬´ ideo ¬ªspiritus meus anxiatus est super me,¬´ id est, de me, hoc est, compunctionem et dolorem habui de peccatis meis, et ¬ªcor meum,¬´ id est, ratio mea, ¬ªconturbatum est in me,¬´ quia ex me nesciebam quomodo de hac captiuitate possem exire.

Et in hac turbatione ¬ªmemor fui dierum antiquorum,¬´  id est, in quibus aliis penitentibus misericordiam exhibuisti, ¬ªmeditatus sum in omnibus operibus tuis,¬´ id est, omnia opera tua reduxi in meditationem, ut ex eis mihi pararem aliquam consolationem, ¬ªet in factis¬´ que dicuntur, ¬ªmanuum tuarum,¬´ scilicet, in factis que misericorditer fecisti antiquis, Abrahe et Isrelitico populo, et aliis iustis, faciens et mihi, cum me tibi humiliarem, et in huiusmodi factis, ¬ªmeditabar.¬´

Et non tantum ¬ªmeditabar,¬´ sed etiam ¬ªexpandi,¬´ id est, eleuaui, ¬ªmanus meas,¬´ id est operationes meas, non ad uisum hominum, id est, non ad fauorem populi, sed ¬ªad te¬´ obtinendum. Quid plura? ¬ªAnima mea sicut terra sine aqua tibi,¬´  quia sicut terra sine aqua hiat, et desiderat infusionem aque, ita anima infusionem spiritualis gratie: et per hoc ostendit se dignum cui parcat iudex.

¬ªuelociter.¬´ Pars secunda. Quia ita sitiuit anima mea, et quia sic expandi, ideo, o ¬ªDomine, uelociter exaudi me:¬´ et debes facere, quia ¬ªdefecit spiritus meus,¬´ scilicet ille spiritus qui ex homine est, scilicet spiritus superbie.

Et quia defecit spiritus presumptionis, scilicet quia me humilio tibi, ideo ¬ªne auertas faciem tuam a me,¬´ id est, cognitionem tuam atque presentiam: et si auerteris faciem, nulla distantia erit inter me humilem, ¬ªet¬´ alios superbos: sed potius ¬ªero similis¬´ illis superbis ¬ªdescendentibus in lacum,¬´ id est, in profundum inferni.

 Non auertas, dico, sed potius ¬ªfac mihi auditam misericordiam tuam,¬´ id est pie auditam sententiam tuam de remissione peccatorum, et hoc ¬ªmane,¬´ id est, in principio mee illuminationis et compunctionis: audiunt quidam misericordiam, sicut Dauid per Nathan prophetam de adulterio condonato : alii per angelum, alii per puritatem sue conscientie, se suorum peccatorum habere remissionem intelligunt: ideo auditam fac misericordiam, ¬ªquia in te speraui.¬´

Et per auditam misericordiam ¬ªnotam fac mihi uiam in qua ambulem, quia ad te leuaui animam meam.¬´

Et cum in uia ambulauero, si aliqui inimici uenerint, qui me uelint impedire, tu, ¬ªDomine,  eripe me de inimicis meis,¬´ quia ego ¬ªconfugi¬´ non ad aliquod humanum refugium, sed ¬ªad te¬´ ideo ¬ªdoce me facere uoluntatem tuam,¬´ quod debes facere, ¬ªquia Deus meus es tu,¬´ cui familiarem me facio.

Dico ¬ªeripe, notam fac uiam,¬´ et facies, quia ¬ªspiritus tuus bonus deducet me,¬´ per semitas iustitie, ¬ªin terram rectam,¬´ id est, in terram uiuentium, quam soli recti possidebunt; et interim ¬ªuiuificabis me¬´ ad explenda mandata tua ¬ªpropter nomen tuum, Domine,¬´ quia iehsu diceris, id est, salutaris, quia non pro meritis, sed pro misericordia tua: et hoc ¬ªin equitate tua¬´ quia hoc exigit equitas tua, ut uiuifices et deducas illum, qui se tibi humiliat.

 uiuificabis me, et ¬ªeduces animam meam de tribulatione,¬´ id est, de suggestione peccatorum, ¬ªet in misericordia tua disperdes¬´ omnes ¬ªinimicos meos,¬´ id est, illicitos motus, qui in me insurgunt.

¬ªDisperdes,¬´ ut iam contra me non insurgant, ¬ªet omnes qui tribulant animam meam,¬´ tam malos homines, quam demones, ¬ªperdes¬´ tandem, ¬ªquoniam ego seruus tuus sum.¬´



IN PSALMUM CXLIII. TITULUS: Psalmus Dauid aduersus Goliam.

¬ªBenedictus.¬´ Psalmus iste conuenit Dauid prophete, qui hic loquitur, habitus aduersus Goliam, id est diabolum. Loquitur enim psalmus de uictoria  quam fecit Christus de diabolo, per quam uictoriam sancta Ecclesia de potestate inimici eripitur: et hanc Christi uictoriam intelligit significari Dauid a sua uictoria, quam ipse habuit de Golia. Materia est ipsa Christi uictoria, per quam facta est ipsa liberatio nostra. In prima parte gratias agit de sua uictoria, quam tamen inducit gratia significate uictorie Christi, et petit ut incarnetur et ueniat ille qui deuincet Goliam et nos de potestate ipsius Golie liberet. In secunda, que incipit: ¬ªDeus, canticum nouum cantabo tibi,¬´ dicit Propheta tam in persona sui, quam in persona omnium liberatorum, quod ipse cantabit Domino et in Nouo et in ueteri Testamento, pro liberatione quam fecit ei Dominus et suis similibus de diabolo et malis hominibus, et multam describit  eorum malitiam. Intendit nos inuitare ut Domino gratias referamus de uictoria nostre liberationis, sicut ipse propheta gratias agit, et de sua propria uictoria de Golia, et maxime de uictoria Christi, per quam propheta seipsum cum aliis iustis liberari intelligit. Hunc psalmum ultimum ponit de omnibus illis in quibus per historias aliquid significabat, uel ubi ad patientiam uel ad ceteras similes uirtutes admonebat. Ceteri uero sequentes septem laudes Dauid dicuntur, ideo quia hic ponit uictoriam nostre liberationis: per hoc innuens, quod si quis cetera in aliis psalmis premonita bene custodierit, in hac uictoria Christi, de Golia liberationem inueniet.

Ac si alios inuitaret, dicens: Fratres, si uos a  diabolo liberati estis, nolite uobis ascribere, sed in Domino gratias agite, et hoc exemplo mei, qui nichil per me contra Goliam, sed omnia per Dominum egi, et inde sit ¬ªbenedictus Dominus Deus meus, qui docet manus meas,¬´ id est, operationes, ¬ªad prelium¬´: per me enim nescissem contra Goliam preliari. ¬ªEt digitos meos,¬´ id est, consilia mea, docet ¬ªad bellum.¬´ Ideo per digitos uolunt intelligi consilia, quia sicut digiti de manu procedunt, ita de corde consilia, quasi quadam ratione exeunt. Docuit enim Deus consilium bonum, ueluti quando eminus contra Goliam pugnaret, item quando docuit eum ut fundam secum portaret, et in hoc quod lapillos electos secum portaret in pera pastorali.

Ponit item alia Dei beneficia, ad cumulationem  gratiarum actionis, quasi ita diceret: Ideo sit benedictus et exaltatus Deus, quia ¬ªdocet manus:¬´ item quia ipse est misericordia mea; quia longum esset enumerare omnia que sibi fecit, paucis uerbis multa Dei beneficia conprehendit, sic: ¬ªmisericordia mea,¬´ id est qui mihi fecit misericordiam: hanc uult intelligi misericordiam, quia elegit de omnibus fratribus eum, qui longe uidebantur digniores, et fecit eum inungi in regem . Prima unctio facta est in domo patris sui Isai a Samuele, sub specie futuri regni: ¬ªet¬´ ipse Deus est ¬ªrefugium meum¬´ ad quem refugi, deponens arma omnia, quibus fueram indutus: ne in congressu suffocarer a Golia, ut tanto pondere armorum pressus, consilium  aliter pugnandi apud Deum inueni: per quem securus fui contra Goliam: ¬ªsusceptor meus,¬´ quia ipse Deus in tanta dignitate me suscepit, quod cum essem pastor quidam, homo parui generis, fecit me generum Saulis, ¬ªet¬´ quasi parem ipsi regi: ¬ªliberator meus¬´ quia ab omni persecutione Saulis me liberauit.

¬ªProtector meus,¬´ qui omnem impugnationem ipsius Saulis cessare fecit, ueluti in morte Saulis. ¬ªEt¬´ hoc ideo fecit, quia ¬ªin eo speraui,¬´ id est omnem spem meam in ipso collocaui, ¬ªqui subdit populum meum,¬´ id est de quo ego unus eram, scilicet Isreliticum, ¬ªsub me, quia me regem eorum constituit.

Ostendit quod ipse his predictis beneficiis indignus  erat, et pariter omnis homo liberatione, quam ponit factam ex uictoria Christi. Continuatio: Hec omnia beneficia mihi fecisti, sed ego his omnibus eram indignus: et, o ¬ªDomine, quid est,¬´ id est quam uilis est res ¬ªhomo¬´ cui tam mirabile quod fecisti, ¬ªquia innotuisti ei:¬´ innotuit Deus hominibus per propriam presentiam in aduentu Christi: innotuit prius Dauid interna preuisione, quid, id est quam chara et pretiosa res est homo: et hoc ideo, quia innotuisti ei per assumptam humanitatem, qui per se uilissimus erat: dico quid est homo, ¬ªaut Filius hominis,¬´ id est quante dignitatis, qui per se nichil penitus: et hoc ideo: ¬ªquia reputas eum,¬´ id est magni pretii facis, quia participem facis eterne beatitudinis. Cum dicit homo, intelligit primum  parentem, hominem, qui non carnali concupiscentia creatus fuit, quia Deus de limo terre eum formauit . Cum autem dicit, ¬ªFilius hominis,¬´ uilitatem omnis generationis ostendit; ac si diceret: Qualiscunque esset homo, uel in carnali concupiscentia natus, uel non, per se nichil erat.

Ideo dico quid est ¬ªhomo¬´ quia ¬ªsimilis factus est uanitati,¬´ id est leui, uane, et cito transitorie rei: factus ideo dicit, quia creatus fuit in perfectione et stabilitate, sed ipse uiolans obedientiam, fecit seipsum uanum, mortalem et transitorium, et de malis suis non incusat creatorem: bene dico ¬ªuanitati,¬´ quia umbre similis factus est; et hoc dicit: ¬ªdies eius sicut umbra pretereunt.¬´

 Modo ostendit quomodo Deus, qui erat tante dignitatis, innotuit, quia descendit, et carnem nostram assumpsit. Continuatio: Homo uanitati similis factus est, sed tu, ¬ªDomine,¬´ uerbum, ¬ªinclina celos tuos,¬´ id est humilia celestia, ueluti angelos sanctos, quos Deus humiliauit, cum humanitatem nostram eis prefecit, et eos qui prius erant soliti adorari ab hominibus, fecit seruitores hominum: ¬ªinclina¬´ dico, ¬ªet descende,¬´ id est, carnem nostram tibi adiunge: de quo descensu Apostolus ait: ¬ªCum in forma Dei esset, exinaniuit semetipsum, formam serui accipiens :¬´ Descende dico, et sic ¬ªtange montes,¬´ id est potentes et superbos huius uite; aspira interius, ¬ªet fumigabunt,¬´ id est, gemitus  magnos et lacrymas ex igne pie compunctionis emittent.

Dico ¬ªdescende,¬´ et etiam ¬ªcoruscationem,¬´ id est, dicta prophetarum, et aliam diuinam Scripturam, que in seipsa est lucens et coruscans ¬ªfulgura¬´ uel fulgora, utrumque enim dicitur, id est, manifesta, ¬ªet¬´ per hoc ¬ªeos,¬´ id est, montes predictos ¬ªdissipabis,¬´ id est, a massa perditorum separabis, quia aliqui ex illis saluabuntur. ¬ªEmitte sagittas tuas,¬´ id est apostolos tuos, qui corda hominum transfigunt amore Dei, ¬ªet conturbabis eos¬´ montes ad bonum, quia mouebuntur ad penitentiam.

Conuertit se ad Patrem. Tu, Domine Fili, dico ¬ªdescende,¬´ et tu, Domine Pater ¬ªemitte manum  tuam,¬´ id est Filium tuum, per quem tu omnia operaris, ¬ªde alto,¬´ id est de sublimitate in qua es, et ¬ªeripe me¬´ de potestate diaboli, ¬ªet libera me de aquis multis,¬´ id est de inundantia malorum, ¬ªet de manu,¬´ id est de potestate ¬ªalienorum filiorum:¬´ alieni dicuntur a nobis filii diaboli. Ideo opus est ut eripias ab eis, quoniam ipsi sunt, ¬ªquorum os locutum est uanitatem,¬´ scilicet quamlibet contra diuinam sententiam: ¬ªet dextera eorum,¬´ id est operatio eorum, que melior uidetur eis, est ¬ªdextera iniquitatis.¬´

¬ªDeus, canticum nouum.¬´ Pars secunda. Dico ¬ªeripe,¬´ et si hoc feceris, ¬ªcantabo tibi canticum nouum,¬´ id est annuntiabo per baptismum peccata remitti, ueramque esse refectionem corpus  et sanguinem Christi, et cetera que pertinent ad Nouum Testamentum: et etiam ¬ªpsallam tibi,¬´ id est bene operabor ¬ªin psalterio,¬´ id est in spirituali operatione de superioribus resonante: Psalterio dico ¬ªdecachordo,¬´ id est decem chordis resonante, decem scilicet precepta legis adimplente.

Tibi dico, ¬ªqui das salutem regibus,¬´ id est, remissionem peccatorum, scilicet fidelibus, qui bene regunt seipsos: tu dico, ¬ªqui¬´ inter alios reges ¬ªredemisti.¬´ me ¬ªDauid seruum tuum de gladio maligno,¬´ id est de potestate diaboli, uel de heretica persuasione. uel per Dauid ipsum Christum possumus accipere: qui pretium sanguinis sui a mortalitate atque passibilitate redemptus est: et tu  qui pretium dedisti pro nobis, ¬ªeripe me¬´ de illo eodem gladio maligno, id est de potestate diaboli, qui dicitur gladius, quia malos a bonorum societate discernit.

¬ªEt erue me de manu filiorum alienorum, quorum os locutum est uanitatem, et dextera eorum dextera iniquitatis.¬´

¬ªQuorum filii.¬´ Hic describit malitiam eorum, quorum in hoc ¬ªdextera eorum, dextera iniquitatis,¬´ quia illum solum iudicant beatum, qui abundat his bonis temporalibus. Possumus tamen sic allegorice legere: ¬ªFilii quorum,¬´ id est discipuli, sunt ¬ªsicut plantationes,¬´ quia firmiter adherent sententiis magistrorum: ¬ªnouelle¬´ quia non recipiunt  fidem patriarcharum et prophetarum, sed in suis heresibus nouellas sequuntur sectas, et ipsi tales semper perseuerant ¬ªin iuuentute sua,¬´ quia ad antiquitatem ueritatis priorum patrum nunquam redeunt, sed semper nouas sectas sequuntur, et inueniunt alias nouas.

¬ªFilie eorum,¬´ id est cogitationes et predicationes eorum, quas ex seipsis generant: quas ideo uocat filias, quia sunt instabiles, nec habent radicem ueritatis: he tales filie sunt ¬ªcomposite,¬´ id est, artificiose inuente et facte: et etiam ¬ªcircumornate¬´ quia undique rhetoricis coloribus sunt stipate, et aliis artibus, ¬ªut similitudo templi,¬´ ut sint similes templo, id est habitationi Dei: similes ideo bene dicit, quia ipsi non sunt habitatio Dei.

 ¬ªPromptuaria eorum,¬´ id est corda eorum, de quibus ipsi promunt malas sententias, sunt ¬ªplena,¬´ id est redundantia multis malis artibus, ¬ªet eructantia,¬´ quia ex nimia plenitudine proferunt sententias; sed ille sunt instabiles, quia si impugnentur ab aliquo, illi fugiunt ¬ªex hoc in illud,¬´ id est, ex ista ratione ad aliam, et item in aliam, et sic instabiliter per multas faciunt diuerticula rationes.

Et opus est ut me liberes ab eis, ideo, quia ¬ªoues eorum,¬´ id est, inferiores et minus sapientes, sunt ¬ªfetose,¬´ quia multos statim habent discipulos, quia nullus adeo infirmus inter eos, qui non statim haberet multos sequaces: sed illi tales sunt ¬ªabundantes in egressibus suis,¬´ quia quanto magis in heresibus suis multiplicantur, tanto a consortio  sancte Ecclesie semouentur ¬ªboues eorum,¬´ id est fortiores et magistri aliorum, sunt ¬ªcrasse¬´ id est, temporalibus desideriis impinguate.

¬ªMacerie,¬´ scilicet alicuius artis, uel munitionis eorum ¬ªnon est ruina¬´ quantum ad opinionem eorum, qui non estimant, ut aliquo modo eorum rationum ualeat firmitas impugnari, ¬ªneque transitus¬´ iterum quantum ad eos ¬ªneque clamor¬´ uerbi Dei est ¬ªin plateis,¬´ id est in latis desideriis ¬ªeorum.¬´

Quia enim per latum huius seculi desiderium defluunt, non resonat inter eos uerbum diuinum, sed potius ¬ªdixerunt beatum populum cui hec sunt¬´ que predicta sunt, scilicet que habent tales filii  omnes, etc. Ipsi huiusmodi populum dicunt beatum, sed ego qui ueram teneo sententiam, dico ex mea parte, quia ¬ªpopulus¬´ ille est ¬ªbeatus, cuius¬´ est ¬ªDominus¬´ ille qui est ¬ªDeus eius¬´ id est, qui creatorem suum elegit sibi Dominum cui seruiat. Cum dicit ad litteram, oues eorum sunt fetose, ut eorum notet stultitiam, subdit: abundantes in egressibus suis, id est non sunt stabiles huiusmodi oues, sed cito egrediuntur de uita, id est omnes huiusmodi diuitie instabiles sunt.



IN PSALMUM CXLIu. TITULUS: Laudatio ipsi Dauid.

¬ªExaltabo te.¬´ Hic laudatur ipse Dauid, id est Christus, a Propheta qui loquitur, et ipsa laus  Christi est materia. Modus: In prima parte dicit se laudaturum Deum. In secunda ponit nouem modos, quibus laudet eum, que incipit: ¬ªGeneratio laudabit opera tua.¬´ In tertia, que incipit: ¬ªMiserator et misericors Dominus,¬´ explanat modos illos, respondens illis singulis modis laudis. Intendit inuitare ad laudem Dei, exemplo sui. Hos septem psalmos, qui sequuntur, continue ponit de laude Dei, innuens per hunc numerum, qui est par numero dierum, per quos totum tempus uoluitur, ut in singulis diebus laudem Domino dicamus.

Quasi ita alios inuitaret: Laudate Dominum exemplo mei, quia ego ¬ªexaltabo te, Deus meus rex,¬´ secundum essentiam annuntiabo aliis dignitatem tue essentie, in quantum potero eam notificare, ¬ªet benedicam  nomini tuo,¬´ id est magnificabo nomen tuum, et hoc ¬ªin seculum¬´ presens, ¬ªet in seculum¬´ subsecutiuum huius ¬ªseculi¬´ in quo sancti maxime Deum laudant: et sicut monuit nos orare, monet et nos laudare.

Et hoc non semel in uita, sed ¬ªper singulos dies benedicam tibi¬´ secundum essentiam, ¬ªet laudabo nomen tuum in seculum, et in seculum seculi¬´ quod ideo faciendum est, quia ipse ¬ªDominus¬´ est ¬ªmagnus¬´ secundum potentiam ¬ªet laudabilis¬´ secundum opera et beneficia, que facit fidelibus suis: et hoc nimis quia nullus satis digne potest laudare Deum: ¬ªet¬´ sicut laudis eius non est finis, ita ¬ªeius magnitudinis non est finis¬´ quia nullus sufficienter potentiam eius enuntiare potest.

 ¬ªGeneratio.¬´ Pars secunda. Ego laudabo, nec ego solus, sed ¬ªgeneratio¬´ Iudeorum, ¬ªet generatio¬´ gentium ¬ªlaudabunt opera tua,¬´ id est ipsum, attendentes ipsa opera sua: et item propter potentiam: hoc dicit: ¬ªet potentiam tuam pronuntiabunt,¬´ et hic est alius modus laudandi Deum.

Item ¬ªmagnificentiam glorie loquentur,¬´ id est gloriam magnificam: et glorie dico ¬ªsanctitatis tue,¬´ id est habite de tua sanctitate: et hic est alius modus laudandi, quod planius ponit Hieronymus, dicens: ¬ªgloriam maiestatis tue et sanctitatis tue loquentur, et mirabilia tua¬´ id est, miracula que fecisti, ueluti in diuisione maris Rubri, ¬ªnarrabunt,¬´ et hic est alius modus, et alia causa  laudandi.

¬ªEt uirtutem terribilium tuorum dicent,¬´ scilicet illam tuam uirtutem, in qua tu terribilis appares, ueluti illa que facta est in Aegypto de Pharaone et suis: et hic est alius modus: ¬ªet magnitudinem tuam¬´ in essentia ¬ªnarrabunt.¬´

Et hic est alius modus. ¬ªMemoriam abundantie suauitatis tue eructabunt,¬´ id est memores de suauissima et abundanti dulcedine tua, ut de reparatione humani generis per gratiam, eructabunt, et pronuntiabunt eam aliis: et hic est alius modus ¬ªet iustitia tua exsultabunt,¬´ id est cum exsultatione annuntiabunt.

Et hic est alius modus. ¬ªMiserator.¬´ Pars tertia. Et respondit ad hoc quod prius dixit, ¬ªlaudabit  opera tua:¬´ et explanat quomodo propter opera laudandus sit Deus. Continuatio: Ad proximum ideo debent exsultare, eructare, quia ¬ªDominus,¬´ qui in natura sua ¬ªmisericors¬´ est, ipse est etiam factus ¬ªmiserator,¬´ id est exhibens nobis multas miserationes, uelut in prima creatione, et maxime in recreatione: ad hoc quod dixit, ¬ªpotentiam tuam pronuntiabunt,¬´ cum multas posset ostendere alias Dei potentias, ueluti quod tenet terram ita in uacuo, et similia: unam tamen potius elegit, secundum quod peccatores exspectat et condonat peccata. Unde dicit ¬ªpatiens,¬´ quia non statim punit, imo exspectat conuersionem; ¬ªet multum misericors,¬´ quoniam quantumcunque sint magna peccata, et quam innumerabilia, ipse tamen condonat illi qui  se humiliat, et ad eum conuertitur.

Contra hoc quod dixerat, ¬ªmagnificentiam glorie loquentur,¬´ respondet, dicens illam magnificam gloriam suauem esse explorantibus eam. Continuatio: Dominus est patiens, et cetera que dicta sunt, et ipse ¬ªDominus est suauis,¬´ id est, dulcis et iucundus ¬ªuniuersis¬´ gustantibus ipsum, sicut et alibi dicitur: ¬ªGustate et uidete quam suauis est Dominus ,¬´ ¬ªet¬´ in tantum est suauis, quod ¬ªmiserationes eius¬´ sunt ¬ªsuper omnia opera eius,¬´ quia pre omnibus beneficiis eius et uirtutibus operatur, dat nobis alias miserationes, id est, remunerationes eterne uite: opera autem que a nobis habentur, a Deo punientur: diabolus etiam secundum substantiam quia creatura Dei est et opus, hanc  habebit miserationem, quia in eternum substantia non peribit, sed propter nequitiam suam eternis affligetur incendiis: et quia suauis est, sic facit miserationes omnia opera sua, ideo apparet, quod magnificentia eius sit gloria.

¬ªConfiteantur tibi, Domine.¬´ Ostendit sanctitatem, cum quibusdam iniustus uideatur Dominus, cum permittat malos in hac uita prosperari, et iustos multis incommoditatibus perturbari; quasi ita diceret: Quia talia facis, ¬ªconfiteantur tibi, Domine, omnia opera tua,¬´ id est, causa sint cur rationabiles creature te laudent, ¬ªet sancti tui benedicant tibi,¬´ attendentes sanctam ac laudabilem dispositionem in tuis operibus, ueluti si fiat serenitas, cum nos pluuiam exspectamus, uel e conuerso, attendunt hoc  a Deo sanctificari et certa dispositione fieri.

Ad hoc respondet quod supra dixerat, mirabilia narrabunt, et ostendit illa mirabilia. Continuatio: Dico ¬ªsancti benedicent tibi,¬´ et ¬ªgloriam regni tui dicent,¬´ id est, mundum istum, et firmamentum in quo tu regnas, ostendent gloriosum et ornatum cum seipso ¬ªet potentiam tuam loquentur,¬´ quia ostendent te propria potentia hec omnia gubernare.

Respondet ad hoc: et uirtutem terribilium tuorum. Continuatio: Potentiam tuam loquentur, et gloriam regni tui dicent, ¬ªut notam faciant filiis hominum potentiam tuam,¬´ ueluti Petrus et Ioannes, cum claudum sanassent, et omnes mirarentur, dixerunt non esse opus suum, sed Domini Iesu  Christi : ¬ªet¬´ etiam notam faciant ¬ªgloriam magnificentie regni tui,¬´ id est, quam gloriosum et quam magnificum sit regnum tuum.

Ad hoc respondet: et magnitudinem tuam narrabunt. Continuatio: Bene dico ¬ªmagnificentiam regni tui,¬´ quia ¬ªregnum tuum¬´ est ¬ªregnum omnium seculorum,¬´ quia eternum, et in illo regno tuo habes eternum dominium; ¬ªet¬´ hoc dicit: ¬ªDominatio tua in omni generatione et generatione.¬´

Respondet ad hoc, abundantie suauitatis tue. Continuatio: Dominatio est in omni generatione, et ipse ¬ªDominus fidelis in omnibus uerbis suis,¬´ id est, uerax, quia fideliter adimplet quidquid ipse promisit; ¬ªet sanctus in omnibus operibus suis,¬´  id est, irreprehensibilis, licet uideatur a stultis quedam iniuste disponere.

Per hoc etiam apparet abundantia suauitatis, ¬ªquia omnes qui corruunt,¬´ id est, illi qui proni sunt ad peccandum, ¬ªalleuat Dominus,¬´ quia si uelint consentire ei, non perducunt ad actum uoluntatem eius, ¬ªet omnes illisos,¬´ id est, illos qui iam deciderunt in actum peccati, ¬ªerigit,¬´ condonando eis, si uelint penitere dando gratias.

Respondet ad hoc: iustitiam tuam exaltabunt, et ostendit ipsam Dei iustitiam. Continuatio: Quia eleuas, et quia erigis, iam ¬ªoculi omnium¬´ intentiones ¬ªin te sperant, Domine, et tu das escam illorum,¬´ id est, siue spiritualem, siue corporalem, ueluti Danieli in lacu leonum . Et hoc ¬ªin  tempore opportuno,¬´ quia etsi non statim quoniam petitur, digni aliquid adest, tamen dat quando iudicat opportunum.

Et in hoc etiam iustitia tua apparebit, quia ¬ªaperis tu manum tuam, id est, large dispensans beneficia tua, et imples omne animal¬´ seruiens tibi ratione et studio ¬ªbenedictione,¬´ id est, incremento uirtutum.

¬ªIustus¬´ est Dominus ¬ªin omnibus uiis suis,¬´ id est, in omnibus dispensationibus: ¬ªet sanctus in omnibus operibus suis,¬´ id est, in omnibus effectibus ipsarum dispensationum.

Quomodo Deus iustus sit, iustus inter bonos, ostendit. Continuatio: Dominus in predictis bonis iustus est, et in hoc apparet quod iustus est, quia  ipse ¬ªDominus prope est omnibus inuocantibus eum. Omnibus inuocantibus eum¬´ dico ¬ªin ueritate.¬´ In ueritate inuocare est, pura et immaculata intentione, causa salutis anime sue, ad Dominum clamare, et non superflue, sed id petere quod anime salutem ualeat conferre. Sed quia Paulus superfluo rogauit , quia remotio stimuli carnis ad anime salutem non erat idonea, ideo non est exauditus a Domino: sic inuocantibus prope est Dominus, id est, pro misericordia complens quod ipsi petunt. Hypocrite autem, qui fauorem populi querunt, in ueritate Deum non inuocant.

Et uere prope est, quia ipse ¬ªfaciet uoluntatem  timentium se,¬´ id est, complebit, et si ipsi taceant ¬ªet deprecationem eorum exaudiet¬´ facta uoce continua ¬ªet¬´ tandem ¬ªsaluos faciet eos¬´ in eterna salutatione.

Usque non ostendit quod Deus iustus sit in bonos, nunc deinceps communiter quomodo in bonos et in malos, dicens: ¬ªCustodit Dominus omnes diligentes se, et omnes peccatores disperdet.¬´

Conclusio supradictarum laudationum. Et quia Dominus hec omnia faciet, quidquid alii faciant, ¬ªlaudationem Domini loquetur os meum, et¬´ exemplo mei ¬ªbenedicat omnis caro nomini sancto eius.¬´ Et hic patet intentio. ¬ªOmnis¬´ inquam ¬ªcaro,¬´ scilicet serui et liberi, pueri et senes: et hoc non ad horam, sed ¬ªin seculum¬´ presens,  ¬ªet¬´ etiam ¬ªin seculum¬´ subsecutiuum huius ¬ªseculi.¬´



IN PSALMUM CXLu. TITULUS: Alleluia.

¬ªLauda, anima mea, Dominum.¬´ In hoc psalmo est materia laudatio Dei, et intendit nos inuitare ad laudem Dei exemplo sui. Modus: In prima parte monita anima sua ad laudandum Deum, monet alios ne confidant in principibus, id est, uel in demone, uel in homine, qui nec sibi, nec aliis salutem possunt prestare. In secunda, que incipit: ¬ªBeatus cuius Deus Iacob,¬´ ostendit sperandum esse in Domino, describendo eum talem qui digne remuneret sperantes in se.

 Quasi ita diceret: Superior ratio regens et premens carnalitatem suam, o ¬ªanima mea,¬´ id est, animalitas, que mihi debes seruire, ¬ªlauda Dominum;¬´ anima autem bene confortata dicit: ¬ªLaudabo Dominum in uita mea,¬´ id est, in alia uita, que mea propria et felix erit, ¬ªpsallam,¬´ id est, bene operabor ¬ªDeo meo quandiu fuero,¬´ id est, per totum tempus istius uite.

Et eodem modo, uos alii, psallite exemplo mei: illud consilium quod mihi tribuo debetis insequi, scilicet ¬ªnolite confidere in principibus,¬´ id est, in demonibus, qui sunt principes istius mundi; unde in Euangelio: ¬ªEcce princeps huius mundi eiicietur foras ¬´ ¬ªneque in filiis hominum,¬´ id est, in hominibus, ¬ªin quibus,¬´ tam  principibus quam hominibus, ¬ªnon est salus¬´ quia seipsos saluare non possunt, nedum alios saluarent: uel sine ¬ªneque¬´ sic dicetur: Nolite confidere in principibus, id est, in potentibus hominibus huius uite, quia ipsi sunt filii hominum, et hoc est, ¬ªin filiis hominum,¬´ etc.

Bene dico quod in illis non est salus, quia ¬ªspiritus eius,¬´ hominis, ¬ªexibit¬´ a corpore, ¬ªet¬´ ille homo secundum corpus ¬ªreuertetur in terram¬´ ut cinis fiat: terram dico ¬ªsuam¬´ unde ipse fuerat factus et exordium duxerat: et ¬ªin illa die¬´ quando sic exibit spiritus, ¬ªcogitationes eorum¬´ quia sibi diuitias parandas, et maxima regna substernenda putauerant, ut rex angelorum, ¬ªperibunt.¬´

 Pars secunda. In filiis hominum non est sperandum, cum nec se, nec alios iuuare possunt, sed in illo sperandum est qui dat beatitudinem, et facit cetera que sequuntur: et hoc est: Ille est ¬ªbeatus, cuius¬´ est ¬ªDeus Iacob,¬´ id est, qui sibi facit Deum eum, quem habuit Iacob Deum. Et ille Deus est ¬ªadiutor eius¬´ ad bene operandum: ideo quoque est beatus, quia ¬ªspes eius¬´ est ¬ªin Domino Deo ipsius,¬´ in quo sperandum est bene, quia ipse est ¬ªqui fecit celum et terram, mare,¬´ ad litteram. Et ut remoueat errorem quorumdam, qui dicebant quasdam bestias factas esse a diabolo, dicit, ¬ªet omnia que in eis sunt¬´ fecit ipse Deus: dicunt namque rustici, quod diabolus capram fecit, alii quod bufonem: et eum omnes laudationes Dei trahantur  a supradictis in alio psalmo nouem modis, istud respicit ad opera.

Ideo etiam sperandum est in eo, quia ipse est ¬ªqui custodit ueritatem,¬´ id est, implet promissionem suam; ¬ªin seculum,¬´ id est, per omnia tempora istius seculi: et illud pertinet ad hoc quod superius dixit: ¬ªabundantie suauitatis:¬´ et ipse ¬ªfacit iudicium iniuriam patientibus,¬´ quia quandoque iudicauit eos. ¬ªDat escam esurientibus,¬´ et spiritualem et corporalem: non enim dat spiritualem refectionem nisi esurientibus, id est, desiderantibus, scilicet sitientibus iustitiam: et hec duo pertinent ad iustitiam.

Iste etiam ¬ªDominus soluit compeditos,¬´ ligamine peccatorum, uel obsessione demoniorum, scilicet  demoniacos: uel ad litteram compeditos, sicut Petrum in carcere . ¬ªDominus¬´ etiam ¬ªilluminat cecos,¬´ id est, ignorantibus dat cognitionem sui uel ad litteram, sicut Tobiam  et alios multos.

¬ªDominus erigit elisos,¬´ condonando peccata. ¬ªDominus diligit iustos,¬´ quia roborat in uirtutibus.

¬ªDominus custodit aduenas,¬´ id est, illos qui in hoc mundo manentem ciuitatem non querunt, sed inquirunt eternam , quos custodit a perpetratione et iniquorum conformitate, ¬ªpupillum,¬´ id est, illum cuius pater mortuus est diabolus, et mater uoluntas secularis: ¬ªet uiduam,¬´ id est, illos qui sunt desolati a subsidio huius seculi, ¬ªsuscipiet¬´ in eterna tabernacula, ¬ªet¬´ e contra ¬ªuias  peccatorum disperdet,¬´ id est inutiles faciet.

Hec que modo dicta sunt, abundantiam suauitatis ostendunt. Continuatio: Dominus disperdet uias peccatorum, et iste ¬ªDominus regnabit in secula;¬´ et determinat quem Dominum regnare dicat, sic, o ¬ªSion,¬´ id est o, Ecclesia, iste est ¬ªDeus tuus¬´ qui sic regnabit ¬ªin generatione¬´ hac, ¬ªet in generatione¬´ futura.



IN PSALMUM CXLuI. TITULUS: Alleluia.

¬ªLaudate Dominum, quoniam.¬´ Item in hoc psalmo materiam habet Propheta laudationem Dei: hanc scilicet quod Deus congregat Ecclesiam suam  in unionem fidei de uniuersis partibus mundi. Nota quod in titulo huius psalmi apponunt ¬ªAggei et Zacarie:¬´ isti enim in captiuitate Babylonie detenti, reditum post septuaginta annos futurum prophetauerunt, plus intelligentes spiritualem reditum ad celestem Hierusalem, quam corporalem ad suam patriam [a 1Kb] . Modus: In prima parte monet religiosos et perfectiores de Ecclesia ad laudem Domini, ostendens quod Deus Ecclesiam suam de dispersis per totum mundum edificet, et multa beneficia eis conferat. In secunda, que incipit: ¬ªPrecinite Domino in confessione,¬´ monet alios adhuc negligentes ad laudandum Deum, et ostendit eis quod in humilibus beneplaceat Domino, in superbis uero non: et per hec intendit ad laudem Domini inuitare.

 Inde dicit: ¬ªLaudate Dominum,¬´ uoce et operatione, ¬ªquoniam psalmus,¬´ id est huiusmodi laudatio cum bona operatione, ¬ªest bonus¬´ et utilis alicui sic laudanti, ¬ªDeo nostro,¬´ qui non est talis quales sunt dii gentium, ¬ªsit laudatio:¬´ non qualiscunque, sed ¬ªiucunda,¬´ id est pura intentione facta, non pro temporali commodo, sed pro solo Deo promerendo: ¬ªdecoraque sit,¬´ id est ex pura conscientia, que non propter peccata facientis uilescat. Audistis enim quia ¬ªnon est speciosa laus in ore peccatoris .¬´ Alia distinctio potest fieri in hoc psalmo, sed non habetur ex auctoritate, sic: ¬ªLaudate Dominum, quoniam bonus est psalmus, sit Deo, sed iucunda laudatio.¬´

Ideo dico ¬ªlaudate,¬´ quoniam ¬ªDominus edificans  Hierusalem,¬´ id est Ecclesiam suam, que et hic iam pacem sequitur, et tandem Deum in omni pace uidebit, et ¬ªcongregabit¬´ in ea Ecclesia, non localiter, sed spiritualiter, et in unitatem, uel unanimitatem; et in eamdem ¬ªdispersiones congregabit Isrelis¬´ fidem, id est uiros quos ipse facit Isrel dispersos per omnes partes mundi.

Ille congregabit, ¬ªqui sanat contritos corde,¬´ id est, illos qui habent contritum cor et humiliatum. Contritos corde bene determinat, quia quibuscunque modis corpus affligatur, si cor eleuetur, non curat Deus afflictiones ipsius: contritos uero corde sanat Dominus condonando peccata, ¬ªet omnes contritiones eorum,¬´ id est ipsos contritos, et priuatos uera dignitate ¬ªalligat¬´ Dominus, id est consolidat, ut  reducat ad pristinam dignitatem. A similitudine medici dicit, qui fracta ossa colligat, ut redintegrentur et ad antiquam sospitatem perducantur. Alligat autem nos fascia misericordie Deus, et confert gratias suas, quibus reformat nos antiquo uultui, quem perdidimus peccato primi parentis.

¬ªQui numerat multitudinem stellarum, et omnibus eis nomina uocat.¬´ Si ad litteram dicitur, magna tamen potentia intelligitur. Possumus tamen allegorice sic dicere: Dominus sanat et alligat contritiones, et sic facit eas stellas lucentes in Ecclesia. Et multitudinem illarum stellarum numerat, id est, omnes illos numero comprehendit, quia nullum abiicit,  sed omnibus prouidet necessaria. ¬ªEt omnibus eis nomina uocat,¬´ uel uocans est, unumquemque cognoscit per suam proprietatem, uidelicet, istum cognoscit simplicem, uelut Dauid; illum mansuetum, uelut Moysen: ita et alios per suas proprietates, quas ipse idem in eis operatus est. Has tales proprietates significat per nomina, quia sicut aliquis per nomen distinctam cognoscit personam, ita Dominus per has proprietates distinctas cognoscit personas.

Et quia talia facit, ideo ¬ªmagnus¬´ est ¬ªDominus:¬´ non dico Dominus quem gentiles suum faciunt, sed ¬ªnoster:¬´ hic intelligitur persona Patris: ¬ªet magna uirtus eius¬´ intelligitur persona Filii, quem uirtutem Dei nominat, quia per ipsum Deus  potenter omnia regit, et omnibus dominatur; ¬ªet sapientie eius:¬´ hic quoque Filius intelligitur: ¬ªnon est numerus,¬´ quia infinita et incomprehensibilis est illa Dei sapientia. uel, ¬ªnon est numerus,¬´ quia unica et singularis est; uel, sapientie, id est, Filii non est numerus, id est non potest numerari diuersus a Patre, quia idem cum Patre, secundum Augustinum, qui dicit in hoc sermone: Legimus in sancto Moyse, ideo non est numerus sapientie eius, nulla enim alia sapientia potest huic comparari: sed sapientie Platonis, et aliorum philosophorum, possunt alie multe comparari: ipsum Filium sapientiam Dei dicit, quia per ipsum Dominus omnia sapienter fecit et disposuit.

Dico hec predicta facit Dominus, et hoc non quibuslibet,  sed mansuetis; hoc dicit: ¬ªsuscipiens¬´ in gloria ¬ªmansuetos Dominus, humilians autem peccatores usque ad terram,¬´ id est ad appetitum terrenitatis.

¬ªPrecinite.¬´Hic habet alia translatio, ¬ªincipite,¬´ in quo intelligimus hoc dictum esse non perfectis, sed negligentibus. Continuatio: Quia Dominus suscipit mansuetos, et alios repellit, ergo ¬ªprecinite,¬´ id est, nolite esse negligentes et exspectare iudicium, sed statim precinite ¬ªDomino in confessione,¬´ id est, confitendo peccata: ¬ªpsallite¬´ etiam Deo nostro ¬ªin cithara,¬´ id est operibus corporis, scilicet in actiua uita.

¬ªQui operit celum,¬´ id est diuinam Scripturam, que continet arcana Dei, ¬ªnubibus,¬´ id est quibusdam  enigmatibus, uel obscuris figuris prophetarum, ut non pateant omnibus secreta celestia, ¬ªet¬´ tamen in nubibus illis ¬ªparat terre,¬´ id est Ecclesie, ¬ªpluuiam,¬´ id est spiritualem doctrinam, ¬ªparat¬´ bene dicit, quia Deus ita aliquando aperit Scripturas, ut fideles sui inde reficiantur.

Ipse quidem aperit, ¬ªqui producit in montibus,¬´ id est altioribus uiris, ueluti sanctis apostolis, ¬ªfenum,¬´ id est solidatum cibum, ad sustentationem maiorum et fortiorum; ¬ªet herbam,¬´ id est teneriorem cibum, scilicet, suauem et humilem doctrinam, sicut dicit Apostolus: ¬ªSapientibus sapientiam loquor .¬´ Et alibi: ¬ªLac uobis dedi potum,  non escam.¬´  uel per montes patentes huius seculi intelligimus, in quibus Deus preparat ad opus predicatorum, et quorumlibet seruientium sibi, fenum, id est asperiorem cibum: et herbam, id est mitiorem: quia quandoque dat predicatoribus suis panem tantum et aquam, aliquando bonos pisces: et hec omnia ¬ªseruituti hominum,¬´ id est seruitoribus hominum, scilicet predicatoribus et ceteris ministris Ecclesie, qui reuera seruiunt hominibus, dum nocte dieque Deum pro ipsis orando interpellant.

¬ªQui dat¬´ etiam ¬ªiumentis,¬´ id est mansuetis, qui iam non recusant onus diei portare, ¬ªescam ipsorum,¬´ id est eis conuenientem, tam spiritualem quam corporalem; ¬ªet pullis coruorum,¬´ id est  filiis gentilium, qui sunt corui, id est denigrati in peccatis: non similes malis patribus eorum, sed ¬ªinuocantibus cum,¬´ id est, degenerantibus a nigredine patrum: sicut etiam Deus ad litteram pullos coruorum, quos patres deserunt, pascere a rore eris dicitur, quandiu albi sunt et donec sibi assimilantur.

Et iste Dominus ¬ªnon habebit uoluntatem,¬´ id est beneplacitum, ¬ªin fortitudine equi,¬´ id est in superbis, ¬ªnec in tibiis uiri¬´ contumacis, id est in gambis gracilibus et habilibus ad bene calceandum scilicet in cultu corporis, que per unam partem scilicet per crura significat, ¬ªbeneplacitum erit ei.¬´ Alia translatio habet, ¬ªin tabernaculis uiri:¬´ et per hoc notamus conuentus superborum.

 In talibus non est beneplacitum Domino, sed ¬ªbeneplacitum est Domino super timentes eum:¬´ et quia timent eum, ideo cessant a malo, ¬ªet in eis qui sperant,¬´ non in meritis, sed ¬ªsuper misericordia eius,¬´ et ideo bene operantur.



IN PSALMUM CXLuII. TITULUS. Alleluia Aggei et Zacarie.

¬ªLauda, Hierusalem, Dominum.¬´ Ecclesiam quam superius ostendit de dispersione istius seculi a Domino congregari, iam congregatam, et in celestibus collocatam monet in prima parte Deum laudare de tanta pace et tanta securitate. In secunda, que incipit:¬ª Qui emittit eloquium,¬´ ostendit multa beneficia que Deus fecit nobis in hac uita, ut per  hoc nos securos reddat de securitate eterna. Intendit autem, ut etiam in aliis, monere nos ad laudem Dei.

Unde dicit: ¬ªLauda, Hierusalem, Dominum,¬´ que iam es posita in securitate eterna: et o ¬ªSion,¬´ que iam specularis, ¬ªlauda Deum tuum.¬´ Eamdem uocat Sion et Hierusalem: sed Sion in quantum diuinam presentiam contemplatur, Hierusalem in quantum cum Deo regnat, et in pace et in tranquillitate perpetua collocatur.

Ideo ¬ªlauda quoniam confortauit seras portarum tuarum,¬´ id est, te collocauit in securitate. Portas dicitur habere eternas Hierusalem propter aditum; confortatas dicitur habere seras, quia nullus post diem iudicii intrare poterit in eam. Seras, inquam,  confortauit, ¬ªet filiis tuis in te¬´ existentibus, ¬ªbenedixit¬´ omnimoda benedictione.

Benedixit ille ¬ªqui posuit fines tuos pacem,¬´ quia etiam inter eos qui erunt in ultima mansione, erit pax et exsultatio. ¬ªEt satiat te adipe frumenti,¬´ id est, ipsa diuinitate Christi.

¬ªQui emittit eloquium.¬´ Pars secunda. ¬ªQui emittit eloquium suum,¬´ id est Filium suum: ¬ªterre,¬´ id est in mundum; et ¬ªsermo eius¬´ eloquii, uel ipsius Dei, scilicet predicatio, ¬ªcurrit uelociter,¬´ id est, diffunditur per totum mundum.

¬ªQui¬´ etiam ¬ªdat niuem,¬´ scilicet frigidos et induratos in peccatis, ¬ªsicut lanam,¬´ ut alios doctrina sua calefaciant, et ¬ªnebulam,¬´ id est excecatos multa ignorantia, ¬ªspargit,¬´ id est illuminat et diuidit  a massa perditorum, ¬ªsicut cinerem:¬´ quia sicut cinis infusus super terram impinguat eam et facit fructiferam, sic ipsi qui prius erant nebula, illuminant alios et faciunt fructificare.

¬ªMittit¬´ etiam ¬ªcrystallum suum sicut buccellas,¬´ id est, illos qui per multos annos erant frigidi et obdurati in peccatis, sicut buccellam panis, ut sint aliis refectio hominibus; sed ¬ªante faciem frigoris eius,¬´ id est, ante illos quos Deus iusto iudicio suo in peccatis obdurat, ¬ªquis sustinebit?¬´ id est, quis poterit persistere, quin statim consentiat eis? Sicut ante Pharaonem Moyses uix potuit persistere , quia eius cor erat induratum.

Nullus, inquam, poterit sustinere ante faciem frigoris, sed Deus ¬ªemittet uerbum suum,¬´ predicationis,  ¬ªet¬´ per eam ¬ªliquefaciet ea,¬´ niuem scilicet et crystallum, et alia que predicta sunt. ¬ªSpiritus eius¬´ scilicet Spiritus sanctus, ¬ªflabit¬´ super eos: ¬ªet¬´ etiam ¬ªfluent aque,¬´ id est, doctrine multe exibunt de populo illo. uel hic ostendit auctoritatem, quia Deus mittet uerbum in Iudea, quia sic fuit prenuntiatum

Ipse emittet Spiritum, ¬ªqui¬´ per presentiam corporis ¬ªannuntiat uerbum suum,¬´ id est predicationem et doctrinam suam, ¬ªIacob,¬´ populo illi, et annuntiat ¬ªiustitias,¬´ id est, quomodo fiant homines iusti, ¬ªet iudicia sua,¬´ id est, quomodo tempore omnia disponat: quo iudicio alios elegit, alios reprobat, ¬ªIsrel¬´ populo illi per presentiam corporis. uel annuntiat uerbum suum per apostolos et alios  predicatores: et iustitias et iudicia sua Iacob et Isrel, id est, illis qui faciunt se similes Iacob, id est luctatores: et Isrel, id est illis, qui sunt uidentes Deum.

Hec fecit Iacob. ¬ªNon¬´ autem ¬ªfecit taliter omni nationi,¬´ scilicet ¬ªiudicia sua non manifestauit eis.¬´



IN PSALMUM CXLuIII. TITULUS: Alleluia Aggei et Zacarie.

¬ªLaudate Dominum de celis.¬´ Hic iterum habet Propheta materiam laudem Dei. Modus: In prima parte monet celestes creaturas ad laudem Dei. In secunda, que incipit: ¬ªLaudate Dominum de terra,¬´  admonet terrestres creaturas ad laudem ipsius Dei, que laus in alia uita plenius et perfectius fiet: et omnes ad laudem inuitare est sua intentio, dicens:

uos creature, ¬ªde celis,¬´ id est celestes creature, ¬ªlaudate Dominum:¬´ et non tantum uos inferiores, sed etiam uos qui estis ¬ªin excelsis,¬´ id est cherubim et seraphim, ¬ªlaudate eum:¬´ non ideo inuitat angelos ad laudem Dei, ut aliquando cessent, uel eo monente magis laudent, sed sic admonendo, ostendit affectum suum scilicet quod sibi grata est laus eorum.

¬ªLaudate eum, omnes angeli eius,¬´ id est, uos quos ipse mittit ad legationem suam in mundum: et uos ¬ªomnes uirtutes eius,¬´ scilicet, qui nuntii non estis, ¬ªlaudate eum.¬´

 ¬ªLaudate eum, sol et luna, laudate eum omnes stelle, et¬´ quid per singula? uniuersum ¬ªlumen¬´ laudet eum. Si sol dicatur habere spiritum, et luna, et cetere stelle, per se possunt Deum laudare: si non, bene te laudant, quia sunt materia quare te laudamus. Non quia uirtutes unius sunt, et tamen quandoque pro omnibus ponuntur, ut hic: quia longum est sibi omnes enumerare.

¬ªLaudate eum celi celorum,¬´ propter hoc dicit, quod multos intelligit; ¬ªet aque que,¬´ in rei ueritate, ¬ªsunt super celos,¬´ unde nobis pluuie descendunt per cataractas celi, ¬ªlaudent nomen Domini,¬´ id est materia nobis sint laudandi Deum, attendentes inter cetera quod cum ille aque, que spissi corporis sunt, teneantur subtilissimo corpore  celi, ualde mirari possumus, et a laude Dei cessare non debemus.

Ideo laudate, ¬ªquia ipse dixit,¬´ id est uoluit, ¬ªet facta sunt¬´ omnia, id est ordinata de compositione quatuor elementorum: et etiam ipsam materiam fecit; et hoc est: ¬ªipse mandauit,¬´ id est firmiter statuit, ¬ªet creata sunt¬´ etiam ipsa elementa, unde postea cetera ordinauit. In hoc uersu bene ait contra illos qui dicunt mundum Deo ceternum.

Ipsa elementa inter cetera ordinauit, postea ea que fecit, ¬ªstatuit ea¬´ permansura ¬ªin seculum,¬´ id est per totum tempus presentis uite, ¬ªet in seculum¬´ subsecutiuum huius ¬ªseculi.¬´ Cum dicatur in Euangelio: ¬ªCelum et terra transibunt ,¬´ et hic dicantur permanere, non tamen sunt contraria, quia non dicuntur transire secundum substantiam, sed per solas qualitates, et illis ita statutis ¬ªpreceptum posuit, et non preteribit¬´ preceptum illud, quia sicut disposuit, sic adhuc permanent.

¬ªLaudate Dominum.¬´ Pars secunda. uos, celestes, sic laudate, et etiam uos ¬ªde terra,¬´ id est terrene creature, ¬ªlaudate Dominum.¬´ Eligit quasdam nonas [Forte, noxias] creaturas, in quibus uidet multos homines accusare Deum, et iniustum reputare, et proponit nobis quia si quis dispositionem Dei cognoscat, in eis eum intelligit sicut in aliis esse laudandum: et inde dicit, ¬ªdracones,¬´ laudate Dominum,  per quos, ut uidemus, Deus punit hostes suos ex meritis. uel secundum Augustinum, ¬ªdracones,¬´ id est uite ille subterranee, quibus dracones incedunt, et maxime in quibus est aqua, quia ignee nature sunt, et ibi refrigerant ardorem suum. ¬ªEt omnes abyssi,¬´ id est profunditates maris, in quibus Deus punit inimicos, laudate Dominum, id est, prebete nobis materiam laudis, etc. Et quidquid sit in hac uita, licet iniuste uideatur esse facta, in alia quidem, quando cognoscemus quo consilio Dei sint, facta, erunt nobis materia laudis.

¬ªIgnis¬´ etiam, id est combustio solis maxima, et ¬ªgrando,¬´ que contundit segetes, et multis modis nocet, ¬ªnix¬´ etiam, et ¬ªglacies, spiritus procellarum,¬´ id est magnus uentorum impetus, qui dimergit  naues in mari, et uindicat Deum de nautarum iniquitate, prebeant nobis materiam laudandi Deum: quamuis hec omnia uideantur stultis a Deo iniuste facta, tamen debent nobis in hoc prebere materiam laudandi ¬ªque faciunt uerbum eius,¬´ id est, per omnia seruiunt uoluntati eius Dei.

¬ªMontes et omnes colles, ligna fructifera et omnes cedri,¬´ prebeant nobis materiam laudis.

¬ªBestie,¬´ id est leones et ursi, et cetera indomita animalia, scilicet crudeles bestie, ¬ªet uniuersa pecora,¬´ ut boues et cetera animalia, domita scilicet prebeant laudem Deo per rationalem creaturam; ¬ªserpentes et uolucres pennate.¬´ Supradicta omnia ad litteram intellecta, hoc modo, ut dictum est, laudent Deum, scilicet quod prebeant nobis materias  laudandi Deum. Possunt etiam allegorice sic discuti. Per dracones namque et abyssos, et cetera predicta, significantur mali secundum diuersa genera malorum que sunt in eis. Dracones, id est crudelissimi homines; abyssi, id est profundissimi in uitiis; ignis, id est illi, qui in ardore concupiscentiarum sunt; grando, id est, illi qui contundunt sanctos suis tribulationibus; nix, id est frigidi in peccatis; glacies, id est congelati frigore infidelitatis; spiritus procellarum, id est homines facientes procellas, id est persecutiones in sanctos, fugando de loco ad locum: qui omnes faciunt uerbum Dei, cum redeunt ad fidem et ad legem Dei. Montes, id est superbi; et colles, id est minus superbi; ligna fructifera, id est fructum bonorum operum reddentes;  cedri, id est odorem spiritualium uirtutum in se habentes; bestie, id est siluestres, scilicet rudes et imperiti; et pecora, id est mansueti serpentes, id est uenenati homines, ut heretici, et uolucres, id est philosophi, qui habent pennas, id est sapientias diuersorum librorum, per quas dicuntur uolare, id est excellentiores aliis esse: isti omnes mali conuersi laudant Dominum, id est de his omnibus elegit sibi Dominus aliquos qui in futura uita in quiete collocati laudabunt Dominum.

¬ªReges terre et omnes populi,¬´ sicut consules, ¬ªprincipes et omnes iudices terre.¬´

¬ªIuuenes et uirgines,¬´ id est diuersi sexus; ¬ªsenes cum iunioribus,¬´ id est diuerse etates, ¬ªlaudent  nomen Domini, quia exaltatum est nomen eius solius,¬´ sicut ait Apostolus: ¬ªDonauit illi nomen quod est super omne nomen .¬´

Quid per singula? ¬ªConfessio eius,¬´ Dei, id est laus debita ipsi Deo, est ¬ªsuper celum et terram,¬´ quia nec celestes, nec terrene creature possunt eum sufficienter laudare. ¬ªEt¬´ ille Deus ¬ªexaltauit cornu populi sui,¬´ id est altitudinem: quia licet in hac uita altitudinem aliquam habeat, tamen ipsa altitudo per multas aduersitates deprimitur: sed in alia uita ita exaltata erit, quod nulla aduersitate poterit deprimi. Et ¬ªomnibus sanctis eius,¬´ sic exaltatis, est ¬ªhymnus,¬´ id est laus cum cantico, qui sine intermissione laudant Dominum: sanctis dico, scilicet ¬ªfillis Isrel:¬´ et non dico carnalibus filiis,  sed ¬ªpopulo appropinquanti sibi,¬´ Deo scilicet, facienti se similem ipsi Deo.



IN PSALMUM CXLIX. TITULUS: Alleluia.

Cantate Domino canticum nouum.¬´ Hic est iterum materia laus Dei. In prima parte monet sanctos iam in eterna quiete habitantes laudare Deum. In secunda, que incipit: ¬ªExsultabunt sancti,¬´ describit gaudium et potestates quas ipsi sancti in alia uita habebunt; et inuitat nos ad laudem, sic dicens: uos Isrel, iam uidentes Deum in illa eterna Hierusalem, ¬ªcantate¬´ illi ¬ªDomini¬´ de creatione celi et terre, etc., ¬ªcanticum nouum,¬´ scilicet de reparatione  quam fecit Deus per incarnationem Filii sui: nec moneo omnes ad laudem eius, quia ¬ªnon est speciosa laus in ore peccatoris ,¬´ sed fit ¬ªlaus eius in Ecclesia,¬´ in collectione ¬ªsanctorum.¬´ Non tantum moneo cantare, sed etiam ¬ªletetur Isrel,¬´ id est perfectiores, ¬ªin eo qui fecit eum¬´ quia iam eo presente fruitur; ¬ªet filii Sion,¬´ id est fragiliores, illi et minores, ¬ªexsultent in rege suo,¬´ quem presentem habent et quo reficiuntur. uel ¬ªfilie¬´ dicit ut utrumque sexum comprehendat: contra illos qui dicunt femineum sexum non esse redemptum.

¬ªLaudent¬´ etiam ¬ªnomen eius in choro,¬´ id est in concordia, et ¬ªpsallant ei in tympano et psalterio,¬´ non quia in superna patria his intrumentis  utantur, sed gaudebunt de remuneratione quam habebunt de eo, quod hic fuerunt tympanum et psalterium. Per psalterium intelliguntur illi qui spirituali operatione Deo seruiunt, sicut contemplatores. Per tympanum, quod fit per corium mortui animalis, intelliguntur illi qui seipsos morti tradunt pro ueritatis testimonio, sicut sancti martyres. Nota quia chorus est uariarum uocum placens concordia, que concordiam caritatis significat, in qua laudandus est Deus, ut ait Apostolus: ¬ªOmnia uestra in caritate fiant .¬´ uel chorus est musicum instrumentum, cuius chorde compares uoces, nec discordes reddunt: et possumus hic notare principales uirtutes, idem, cum dicit: ¬ªLaus in Ecclesia sanctorum;¬´  spem, cum dicit: ¬ªLetetur Isrel;¬´ caritatem, cum dicit: ¬ªLaudent nomen eius in choro.¬´

Continuatio: Ideo psallite, etc., ¬ªquia beneplacitum est Domino,¬´ in habitatione illa, ¬ªin populo suo,¬´ quia nichil inuenit in eo unde offendatur; ¬ªet¬´ propter hoc etiam, psallant, quia ¬ªexaltabit mansuetos in salutem¬´ eternam.

¬ªExsultabunt.¬´ Pars secunda. Item ¬ªsancti¬´ illi sic exaltati ¬ªexsultabunt in gloria¬´ et ¬ªletabuntur¬´ non exteriori canore, sed ¬ªin cubilibus suis,¬´ id est in conscientiis.

Et non tantum interius exsultabunt, sed etiam exterius, et hoc dicit: ¬ªexsultationes Dei,¬´ id est laudes Dei cum exsultatione facte, erunt ¬ªin  gutture eorum,¬´ id est in corpore et ore, ¬ªet in manibus,¬´ id est in potestatibus ¬ªeorum,¬´ erunt ¬ªgladii ancipites,¬´ id est uerbum Dei, quo ipsi incident, et separabunt bonos a malis : qui gladii sunt ancipites, quia utraque parte incidunt, ueteri scilicet et Nouo Testamento: uel quia in hac uita separant uitia et a corpore et ab anima. ¬ªGladii¬´ pluraliter dicit, quia singule persone utentur gladio illo.

Ad quid erunt gladii in manibus? ¬ªAd faciendam uindictam in nationibus,¬´ id est in illis qui legem non habuerunt: et ad faciendas ¬ªincrepationes in populis,¬´ qui male usi sunt.

Et ¬ªad alligandos reges eorum,¬´ populorum, ¬ªin compedibus,¬´ id est in eternis penis, ex quibus  nullo modo poterunt se exsoluere: ¬ªet nobiles eorum,¬´ id est nobiliores de omnibus, ¬ªin manicis ferreis,¬´ quia punientur manibus eorum quibus in presenti uita malum et iniurias intulerunt.

Quid singula enumerem? Ad hoc gladium habebunt in manibus ¬ªut faciant in eis,¬´ regibus et populis, ¬ªiudicium conscriptum,¬´ id est iudicent eos secundum hoc quod in prophetis et aliis libris scriptum est; ueluti cum dicent: ¬ªDiscedite a me, maledicti, in ignem eternum :¬´ et hec ¬ªgloria¬´ non est tantum sanctis apostolis uel summis sanctis, sed ¬ªomnibus sanctis eius¬´ erit, quod habebunt hanc potestatem, consentiunt enim diuine sententie, ut quotidie fit in sancta Ecclesia. Excommunicat quidem episcopus, ut os Ecclesie, cui consentit  Ecclesia tota, dicens: Amen.



IN PSALMUM CL. TITULUS: Alleluia.

¬ªLaudate Dominum in sanctis.¬´ Hic iterum inuitat Propheta ad cantandum alleluia, non adhuc tendentes ad patriam, sed iam positos in thalamo regis, iam gaudentes nuptiis, iam conformatos imagini Dei, ad quod admonuerat a principio libri. Materia est laus Dei, iam quidem nuptialis.

Et ostendit unde debeant laudare Dominum, et quomodo, dicens: ¬ªLaudate Dominum in sanctis eius,¬´ id est in consideratione sanctorum, quos ipse misericorditer iustificauit, et mirabiliter remunerauit  ¬ªlaudate eum¬´ etiam ¬ªin firmamento,¬´ id est in consideratione firmamenti, scilicet quod nos ita firmauit, et in tanta requie collocauit quod iam nullus, neque homo, neque diabolus, poterit aliquo modo nocere firmamento ¬ªuirtutis eius,¬´ Dei scilicet, quod ipse Deus cum magna uirtute fecit. Ad hoc enim ut nos in illa requie collocaret, et imagini sue conformaret, fecit Filium suum incarnari, et etiam mortis tormento affligi.

¬ªLaudate¬´ etiam ¬ªeum in uirtutibus eius,¬´ id est, de hoc quod ipse tradet regnum Deo Patri; et habet alia translatio, ¬ªin potentatibus eius. Laudate¬´ quoque ¬ªeum secundum multitudinem magnitudinis eius.¬´ Sicut magnitudo Dei sine fine est, ita sine fine laudate eum: in hac uita enim, que  breuis est et finem habet, non potest laudari Deus secundum suam magnitudinem. Ostenso unde sit laudandus Deus, ostendit quomodo sit laudandus, dicens: ¬ªLaudate eum in sono tube.¬´ Per tubam, que hortatur homines ad bellum, uel ad festiuitatem, intelliguntur sancti predicatores, qui nos hortantur ad pugnam contra uitia, et Deo festiuitatem celebrare; quasi ita diceret: uos, sancti precones, laudate Deum de premio uestre tube et uestre exhortationis: ¬ªlaudate eum¬´ similiter ¬ªin psalterio et cithara,¬´ id est de remuneratione psalterii, id est contemplatiue, et pro premio actiue uite, que per citharam significatur, sicut ante ostensum est.

¬ªLaudate eum in tympano et choro,¬´ id est de  premio uestre mortificationis, sicut sancti martyres, qui per tympanum habentur: et pro mercede concordie et unanimitatis quam in hac habuistis: que concordia per chorum intelligitur, in quo fit conformis sonus. ¬ªLaudate eum in chordis et organo.¬´ Per chordas, que multum attenuantur et extenduntur, et dulcem sonum reddunt, intelliguntur illi qui seipsos attenuant affligendo per ieiunia, per uigilias, et aliis modis, et ad Deum se semper extendunt, nichil facientes pro fauore, sed omnia amore Dei, et operibus suis dulcem et iucundam proferunt Deo cantilenam. Per organum, in quo multe fistule unam concordiam reddunt, intelliguntur illi in quibus multa genera uirtutum ad unum tendunt, et concordia caritatis colliguntur; quasi diceret: Laudate  eum de premio uestre attenuationis, et de premio corcordie, quam in multis habuistis.

¬ªLaudate eum in cymbalis bene sonantibus, laudate eum in cymbalis iubilationis.¬´ Per cymbala, ubi duo simul percutiuntur, intelliguntur illi qui se inuicem exhortantur ut bene resonent Deo in actiua uita: uel ut iubilent, id est, tanta mente concipiant letitiam, quam non sufficiant uoce exprimere. Quasi diceret: Laudate Deum pro remuneratione uestre bone exhortationis. Quid plura? ¬ªOmnis spiritus laudet Dominum,¬´ id est uos omnes facti spirituales et corpore spirituali et subtili. Benedictus Deus. Amen. Laudate eum.

¬ªGloria Patri.¬´ Iste uersiculus post unumquemque  psalmum cantatur, ideo scilicet quia unusquisque psalmus siue sit exhortatorius, siue de laude Dei tractet, de historia, uel quocunque modo fiat, semper fit cooperatione Trinitatis. Sic igitur exponatur: ¬ªgloria,¬´ id est fama, cum laude frequenter cantetur et proferatur a nobis, ¬ªPatri, et Filio, et Spiritui sancto,¬´ ut in omnibus operibus nostris semper honorificetur Deus et laudetur, sicut Apostolus hortatur: ¬ªSiue manducatis, siue bibitis, siue aliud facitis, omnia in gloriam Dei facite .¬´ Tunc equidem glorificatur Deus in omnibus operibus nostris, quando declinantes in malis actionibus nostris, siue cogitationibus bene uolumus, et bene operamur: non terrenorum appetitu, sed celestium affectu: et quidquid boni agimus, totum diuine misericordie  ascribimus: nec tamen ideo dico ut gloria sit Patri, ut nunc tantum habeam causas nouas, quibus admoneam eum glorificari, sed ¬ªsic,¬´ id est, pro his causis offeratur gloria, ¬ªut,¬´ id est, pro quibus ¬ªerat¬´ offerenda et reddenda gloria ¬ªin principio,¬´ id est ante mundi constitutionem, ¬ªet nunc,¬´ id est in presenti, ¬ªet semper¬´ erit, ¬ªet¬´ erit ¬ªin¬´ futura ¬ªsecula,¬´ constantia multis ¬ªseculorum, amen,¬´ id est fiat, et iterum sit. Semper enim fuit Deus misericors, licet aliquando non essent quibus misereretur, sed omnipotens semper benignus, et quod fuit, est et erit, quia immortalis est et eternus. Pro his igitur omnibus et dignum et iustum est ut semper a creaturis honorificetur et magnificetur. Benedictus Deus, amen. Sciendum, quod triplex est  modus cogitationum nequam: unus earum que deliberatione et proposito peccandi mentem contaminant; alius earum que delectatione quidem peccandi mentem perturbant, nec tamen ad consensum peccati pertrahunt; tertius earum que naturali motu mentem percurrentes, non tamen hanc ad patranda peccata illiciunt, quam a bonis, que cogitare debuit impediunt: ueluti cum phantasmata rerum, que aliquando superuacue gesta uel dicta nouimus, ad memoriam reducimus, quarum crebra retractatio, quasi importuna muscarum improbitas, oculos cordis circumuolare ac spiritualem eius aciem inquietare magis quam excecare consueuit. A cunctis autem his cogitationum nequam generibus castigari monuit Salomon, cum dicit: ¬ªOmni custodia serua cor  quoniam ex ipso uita procedit :¬´ cuius monita sequentes, agamus sollicite, ut si quid consensu perpetrandi facinoris in animo deliquimus, cito hoc confessione et dignis penitentie fructibus abstergamus. Si delectatione peccandi nos tentari senserimus, noxiam delectationem crebris precibus ac lacrymis, crebra recordatione perpetue amaritudinis, pellamus: et si nos solos ad hanc propulsandam sufficere non posse uiderimus, fratrum queramus auxilia, ut quod nostris uiribus nequimus, illorum consilio et intercessione sumamus. ¬ªMultum enim ualet deprecatio iusti assidua ;¬´ et sicut idem promisit: ¬ªOratio fidei saluabit infirmum, et alleuiabit eum Dominus, et si in peccatis sit, dimittentur  ei ,¬´ quia superuacius cogitationibus ad integrum carere non ualemus. Has in quantum possumus, intercessione bonarum cogitationum,  et maxime frequenti Scripturarum meditatione fugemus.





HAYMONIS HALBERSTATENSIS EPISCOPI COMMENTARIA IN CANTICA ALIQUOT Quibus Ecclesia perinde atque Psalmis Dauid utitur. *



CANTICUM ISAIAE PROPHETAE.


Confitebor. Hic ascribitur titulus, Canticum Isaie prophete, quia Isaias in precedentibus sue prophetie uerbis casum hominis, et iram Dei mitigatam, et hominem ad pristinam dignitatem reparatum per Filium incarnatum prophetat. Materia est Christi aduentus. Modus, quod ostendit que bona ex illo aduentu hominibus proueniant. Intentio est, hortari ad laudem pro incarnatione Filii.

uox filii prophetantis: Confitebor tibi, Domine, id est, laudabo te, quoniam iratus es mihi, id est, toti humano generi, culpa parentis, et conuersus est furor tuus, id est, ira tua dimittendo peccata, et consolatus  es me spe eterne beatitudinis: non ideo confitetur, quod iratum fuisse intelligit, sed quia de ira ad misericordiam conuersus sit.

Ecce ita consolatus es me, quod Deus iratus prius, modo factus es Saluator meus ab originali peccato mundans, ideo deinceps agam, id est, promouebor in uirtutibus fiducialiter, id est, securus sum de premio, si quid boni gessero, non timebo diabolum, uel peccatum quod habitat in mortali corpore, quia iste Saluator refrenabit utrumque.

Ideo non timebo, quia Dominus fortitudo mea est contra illa, et est laus mea, id est, faciet me laudabilem in eterna uita: et hec omnia ideo sunt mihi, quia creator factus est ualens creature mihi in eternam salutem.

 Haurietis. Conuertit se ad illos, qui erant in tempore incarnationis: quasi dicat: Ego in enigmate prophetico spiritu saluandum me uideo, uos autem aperte haurietis aquas doctrine et baptismatis in gaudio spirituali, de fontibus, id est, de multiplici abundantia Saluatoris, et alter alteri dicetis et admonebitis alios in illa die incarnationis. Confitemini Domino, et inuocate nomen eius, id est, preparate uos dignos ad inuocandum.

Notas facite. Hoc etiam dicetis: Notas facite in populis predicando adinuentiones eius, id est saluationem, et omnem uiam sapientie et scientie, quam inuenit et ostendit fidelibus suis: et ne uelitis nomen Dei usurpare uobiscum sicut Adam fecit, sed  semper mementote quoniam excelsum est nomen eius et punit superbos.

Hoc etiam dicetis: Cantate isti Domino, quoniam in his magnifice fecit et dignus est laude: et dicetis etiam: annuntiate hoc, id est hanc saluationem, in uniuersa terra ubique gentium, ista saluus omnes colligit.

Exsulta. Quasi omnibus iam est annuntianda, sed tu, o habitatio Sion, id est, o uos Iudei principaliter, exsulta et lauda ideo, quia sanctus Isrel, id est, ille qui sanctificat Isrel, est magnus in medio tui de uobis natus, inter uos conuersatus.



CANTICUM EZECHIAE REGIS IUDA.

Ego dixi. Canticum istud est ab Isaia scriptum, tamen non nomine eius intitulatur, sed nomine  Ezechie, qui ab Isaia loquens inducitur. Ezechias cum in multis Deo deseruiret, in hoc peccauit, quod excelsa non abstulit, unde a Deo graui infirmitate percussus, ab Isaia meruit audire: Dispone domui tue, quia morieris tu, et non uiues. Ille ergo graui compunctione conuersus ad parietem, peccata defleuit, et rursum ab eodem Isaia audire meruit, quod Deus penitentia illius placatus, quindecim annos uite superinduxit. Postquam igitur Ezechias de infirmitate conualuit, hoc Deo canticum liberatori suo cecinit, in quo et peccati sui et infirmitatis meminit, ut ex opposito tribulationis gratior appareat modus liberationis. Materia est ipse Ezechias in infirmitate positus, et ab infirmitate liberatus. Modus  est, quod ostendit quare in illam infirmitatem corruerit, propter peccata sua, et qualiter in infirmitate se habuerit, scilicet, quam grauiter penituerit, et qualiter per penitentiam purgato peccato, conualuerit. Intentio est hortari ad penitentiam. Notandum est, Isaiam in uerbo Domini loquentem, et uicinam mortem annuntiantem, Ezechie non esse mentitum, quamuis ille conualuit. Dominus enim sub conditione solet loqui, quia dicit: Morieris, nisi penitueris.

uerba Ezechie, recolentis qualiter in infirmitate se habuerit: Ego dum infirmarer dixi, id est, deliberaui: uadam ad portas inferi in dimidio dierum meorum, quia dies meos non consummaui in studiis bonorum operum.

 Quesiui, et ideo, quia uidi propter peccata mea, et ante consummatam uitam me in inferno ponendum, quesiui a Domino precibus et compunctione cordis, residuum annorum meorum ut prolongato uite spatio, quod in me imperfectum erat, consummarem.

Ideo quesiui bona, ut perficerem, quia si non perficerem, dixi, id est, deliberaui, non uidebo Dominum Deum in terra uiuentium. Solebam mihi aggratulari in circuitu illius, qui reparatus est quietem quam Adam perdiderat, sed non uidebo ultra inter illos qui sunt terra uiuentium.

Non uidebo. Expositio precedentis uersus. uere non uidebo, quia non ad salutem ultra aspiciam, si modo moriar, hominem quem intelligo in humanitate uenturum, et non aspiciam ipsum eumdem habitatorem  qui erit habitatio quietis Quasi diceret: ueniet quidem ad loca inquietudinis, sed tamen erit habitator quietis, ultra non moriens.

Generatio mea ablata est: quasi diceret: Et si moriar inconsummatus, ut non perficiam bona, tunc ille egregius de semine meo nasciturus erit, a salute mea ablatus. uel, generatio piorum et electorum a me est elongata: mea, id est, inter quos me futurum intellexeram, et conuoluta est a me quasi tabernaculum pastorum. Per simile loquitur, quasi tanta uelocitate remota est a me societas sanctorum, si inconsummatus moriar, quam cito conuoluuntur tabernacula, hoc est, tentoria pastoria, quando mutant pascua.

Precisa est. Ideo non aspiciam, quia uita mea precisa  est, id est, non perfeci bona, que debui, uelut a texente. Per simile dicit illius textoris, qui priusquam perficiatur tota tela, precidit partem quam texuit. Et textor meus, scilicet, Deus, succidit me: non dicam, cum iam aliquid texuissem, sed dum ordirer adhuc, id est, dum ad bene agendum me prepararem, succidit me: et precisam uitam dicit, non quod mortuus esset, sed pre nimia grauitate infirmitatis, quia parum defuit a morte.

De mane usque ad uesperam finies me. Quasi ideo succidit, et quasi mortuum me fuisse, quia pre nimia infirmitate singulis diebus dicebam: O Domine! de hoc mane usque ad uesperam finies me: et uesperi sperabam et dicebam, usque ad mane finies mane.

 Ideo sic sperabam, quia infirmitas a Deo immissa, sic contriuit omnia ossa mea, quasi leo confringit omnia que rapuit.

De mane. Propter oppositam similitudinem de leone, repetit. Et quia similis erat leoni infirmitas, ideo dicebam: De mane usque ad uesperam finies me.

Hactenus dictum est de grauitate infirmitatis: et quia propter peccata scilicet contigit, hic de penitentia peccatorum incipit, quam in ipsa infirmitate habuit quasi diceret: uideo quidem propter peccata hanc infirmitatem euenisse, sed ad Dominum sic clamabo tota mentis intentione, sicut pullus hirundinis qui maxime os aperit in clamore, et sic etiam meditabor ut columba, clamando peccata ingemiscam.

 Attenuati sunt. Quia proponebam clamare et gemere, ideo oculi mei, id est affectiones mee sunt attenuati, id est remota crassitudine terre clariores et subtiliores effecti, et per hoc suspicientes in excelsum scilicet, in Deum directi. Domine. Oculi dico dicentes, Domine, uim infirmitatis patior a simili illius, qui in causa deprimitur, et aduocatum querit; inde dicit: sed tu responde pro me, id est, sis aduocatus meus.

Quid dicam? Quasi admiratus peccata sua, et iustitiam illius, quem inuocat, dicit: Inuoco te ut liberes me, sed quid dicam ex hoc quod inuoco te; aut quid respondebit mihi ipse Deus? Quomodo fiet ipse Deus aduocatus, cum ipse fecerit hanc mihi infirmitatem propter peccata mea? Quasi diceret:  Quamuis intelligo iratum, et penam inferentem mihi propter peccata mea, tamen per cordis compunctionem scio placatum, et me ab infirmitate sanaturum.

Recogitabo. Quasi diceret: Et si responderis pro me et ab infirmitate me suscitaueris, recogitabo tibi omnes annos meos recompensando bona pro singulis bonis, que feci in preteritis annis meis, in amaritudine anime mee, id est, in graui cordis compunctione. Domine. Proponit infirmitatem carnis non causa excusationis, sed causa facilius impetrandi. Domine, si sic uiuitur, et in tanta carnis fragilitate, que peccatis non potest resistere et si in talibus peccatis est uita spiritus mei, id est sensualitatis mee quod mea caro nichil docet et suggerit nisi peccata, quod reuera est: quandiu homo in carne subsistit, tunc iuste  corripies, id est correptum et emendatum me facies per istam infirmitatem, et spatium emendandi tribues, et deinceps uiuificabis me iustum et sanctum efficies: et uere debeo corrigi et emendari, si spatium prolongatum fuerit, quia ecce modo hoc recognosco, quod in pace dum populus totus pacem habet, et tutus est ab inimicis, est ista mea amaritudo infirmitatis amarissima. Dum totus populus mecum in bellis periclitaretur, non poteram meam culpam ita attendere, sed per hoc quod solus punior, populo incolumi, ideo comperio hoc ex peccatis meis contigisse.

Tu autem. Ecce incipit ostendere quomodo conualuit, quasi diceret: Amaritudo est mihi, tu autem eruisti, indulgendo spatium uite, animam meam, ut non periret: et per hoc eruisti, quia proiecisti  post tergum tuum omnia peccata mea, obliuioni dedisti condonando:

Quia ideo me eruisti, ut ereptus confiterer, qua aliter non possem confiteri, quia non infernus confitebitur tibi. Nullus postquam in inferno est positus, potest te laudare, sic nec ego si ibi ponerer exigentibus peccatis, neque mors, id est aliquis in peccatis mortuus, etiam in hac laudabit te sicut decet, sic nec ego si in peccatis perseuerarem: et illi qui descendunt in lacum, id est in infernum, uel profundum uitiorum, non exspectabunt ueritatem tuam, id est in carne Filii tui promissam sibi utilem non intelligunt: sic nec ego, si in peccatis morerer, uel si in peccatis perseuerarem, incarnationem Filii  tui futuram non intelligerem mihi profuturam.

uiuens. Illi non confitebuntur, sed uiuens, id est, solus in uirtutibus uiuens in presenti, et in beatitudine post mortem, ipse solus confitebitur tibi: et ideo me uiuificasti, ut tibi confiterer.

Confitebitur tibi dico, et aliquis illorum uiuificatorum factus pater et doctor aliis, faciet filiis, quos docet notam ueritatem tuam, id est promissiones tuas, quod non uis mortem peccatoris, sed potius ut conuertatur, et uiuat : sicut et ego hodie notifico per infirmitatem et sanationem meam.

Et ut possim confiteri, Domine, sicut cepisti, deinceps saluum me fac et alios, et communiter psalmos nostros cantabimus cunctis diebus uite nostre in domo Domini, non in excelsis, sicut hucusque promisisti.



CANTICUM ANNAE.


Exsultauit. Anna diu perpessa opprobrium sterilitatis ab emula sua Fenenna et filiis eius, tandem fecundata, et Samuele filio suo, sicut mos erat, in templo adducto, quasi pro gratiarum actione cecinit hoc canticum Domino, in quo etiam prophetat salutem, quam Dominus tempore ipsius Samuelis, et per ipsum Samuelem facturus esset Isrelitico populo. Per Annam prius sterilem, postea fecundatam, significatur gentilitas, que prius despecta a Iudeis, postea conuersa, Iudeis est prelata: per Fenennam Iudaicus populus, qui ante a Deo acceptus, postea est repudiatus: per Samuelem, Christus, qui futurus erat salus Iudaici populi, id est omnis credentis.  Materia est filius Anne a Deo datus. Modus est, quod ostendit qualiter ipsa Anna pro filio sibi dato se habuerit, scilicet, quod Deo datori gratias retulit, et quid per ipsum Samuelem contigit, scilicet, salus populi, et destructio hostium. Intentio est, hortari ad laudem Dei, pro impetratione alicuius beneficii.

uox Anne, de accepto filio congratulantis: Exsultauit cor meum in Domino quod dedit mihi filium; et cornu meum, id est, defensio mea contra improperium sterilitatis, exaltatum est in Deo meo, non in me superbiui, sed in omnibus me gratam exhibui Deo.

Et ipsum filium, os meum quod mihi prius improperantibus respondere non audebat, modo est dilatatum  super inimicos meos, quia habeo quid respondeam emule et filiis eius: ideo exaltata sum, quia letata sum in salutari tuo, id est, in filio, quem prouideo salutarem populi tui, per te dato.

Non est sanctus. Et quia dedit salutarem, per hoc apparet, quod non est aliquis sanctus ut est Dominus qui tantumdem ualeat. uere non est eque aliquis sanctus, neque enim est alius extra te. Nullus est sanctus, nisi per te, et non est aliquis fortis in dandis beneficiis, potens sicut Deus noster.

Ergo nolite, tu emula et filii Philistei, quos intelligo deuincendos in sacerdotio filii mei, multiplicare loquitur sublimia sicut usque huc gloriantes. Non tantum noua non multiplicetis, sed etiam uetera que  solebatis, proferre, recedant de ore uestro; ideo recedant, quia Deus omnia preuidens, cum uos exitum rei non intelligatis, iactantie uestre penam preparabit: hoc dicit: quia Deus scientiarum Dominus est, et ipsi preparantur, id est antequam fiant, cognoscuntur cogitationes hominum.

Et quia nouit conscientias uestras superbas, et meam humilitatem, ideo uos deposuit, et nos exaltauit: hoc dicit: arcus, id est potestas, fortium, id est emule et filiorum, et Philistinorum, superatus est per meam fecunditatem, et per fortitudinem Iudeorum, et infirmi ego et mei, uel etiam Hebrei, modo per istum filium sunt accincti robore.

Et illi, qui prius repleti fuerant potestate et diuitis, modo pro panibus quibus saturarentur, se locauerunt  et seruient ut mercenarii, et prius famelici, ut ego ipsa uel Iudei, saturati sunt.

Donec. Ego paulatim tantum creui, et aduersarii decreuerunt, donec ad maximam uilitatem deuenerunt: hoc dicit: donec sterilis, id est ego uel Iudea potius, impotens resistere allophilis, peperit plurimos, et, illa emula que multos habuit filios uel allophili, qui multos habebant bellicosos, infirmata est.

Et hoc quod ego sum saturata, et illi infirmati, hoc est per Dominum, qui quos uult mortificat, et quos uult uiuificat et mortificatos deducit ad inferos, ut ibi perpetuo remaneant, et quosdam reducit, quia preuidebat iustos in Christi resurrectione reducendos.

Dominus etiam pauperem facit et ditat in diuitiis, humiliat et subleuat in potestatibus.

 Ipse dico suscitans de puluere, id est de inferiori gradu egenum sicut me, uel meum populum, et de stercore, id est, de magno opprobrio et abiectione pauperem erigens in magnam dignitatem.

Ad hoc erigens, ut sedeat cum principibus, et solium glorie teneat sicut imperator.

Et ipse potest, Domini enim sunt cardines terre, hoc est, ultimi fines terre et posuit orbem, hoc est, te firmamentum super eos cardines.

Dominus etiam ipse postquam exaltat sanctos seruabit ne peccent pedes sanctorum suorum, id est fines ipsorum, quia ad bonum finem perducet eos, et exposito, impii conticescent non audentes mutire, nec habentes bonum quod proferant, positi in tenebris inferni, iam conticescent: et quia ille tantum qui  uir est, roborabitur in futuro, et hoc robur erit non in sua fortitudine, sed Dei.

uir quidem fortis apparebit, sed aduersarii eius expertes diuine fortitudinis formidabunt, et timidi apparebunt ante Dominum, et ipse existens in celis, tonabit per tubam archangeli horribiliter super ipsos dicens: Ite, maledicti, insignem eternum . uel antequam ueniat ad illud iudicium, in hoc presenti intonabit in celis, id est per apostolos, qui eis predicando annuntiabunt futuram miseriam.

Et non mirum si formidauerint, quia Dominus in illo iudicio iudicabit omnes fines terre, id est cuiuscunque modi homines, et hoc per filium; et hoc dicit: Et dabit imperium regi suo Christo, et in  illo iudicio cornu, id est altitudinem, quod in quibusdam depressum uidetur; sublimabit ut huius humanitati omnia subiiciantur, Christi sui, id est Filii, per Samuelem significati.

Allegorice potest psalmus ita totus legi. uox Ecclesie de gentibus: Exsultauit cor meum in Domino, quia assumpta sum ad fidem: et exaltatum est cor meum in Deo meo, quia defensionem habeo contra improperantes Iudeos.

Dilatatum est os meum super inimicos meos, quia habeo quid eis respondeam, ipsos iam excecatos per meam illuminationem, quia letata sum in salutari tuo, quia fidem Filii tui saluatoris suscepi. O Iudei, nolite super me multiplicare loqui sublimia gloriantes.

 Et recedant uetera, que improperare solebatis. Ideo recedant, quia arcus, id est potentia fortium Iudeorum, est superatus per nos, qui modo plus intelligimus quam ipsi: et infirmi, id est nos accincti sumus robore scientie.

Et alii Iudei prius repleti sapientia, modo pro panibus se locauerunt, effecti sunt lumen gentilium, ut panem uite intellectus acciperent: et famelici gentiles, prius Deum ignorantes, saturati sunt scientia.

Tandiu creuit, donec gentilitas prius sterilis, peperit plurimos in fidem: et illa Iudea, que prius multos habebat filios, in cultum Dei instructos, infirmata et excecata est. Et non mirum si gentilitas ita creuit, quia Dominus hoc fecit, mortificat excecando, et illuminando  uiuificat: deducit ad inferos mortificatos, reducit uiuificatos.

Et idem Dominus pauperes facit Iudeos, et ditat gentiles, et humiliat superbos Iudeos, et sublimat gentiles humiles.

Suscitans de puluere, id est de ignorantia egenum gentilem, et de stercore idololatrie ipsum pauperem erigens.

Ad hoc, ut sedeat cum principibus, id est cum apostolis, et solium glorie teneat in eterna beatitudine.

Domini enim sunt cardines terre: sicut expositum est usque in finem.



CANTICUM MOYSI AD FILIOS ISRAEL.

 Cantemus Domino. Filiis Isrel per mare Rubrum eductis, quasi pro gratiarum actione cantauit Moyses Domino, quia inimicos eorum submerserat , hoc canticum laudis, et filios Isrel cantare docuit, Maria sorore sua preeunte et citharizante, in quo prefigurauit letitiam sanctorum, qui per baptismum submersis uitiis, euaserunt, et Deo gratias referunt. Materia est transitus filiorum Isrel per mare Rubrum, et submersio inimicorum. Modus est, quod ostendit se pro sua liberatione et hostium submersione Deo gratias reddere, et per quod transitus iste contigerit, scilicet, per dexteram et fortitudinem Dei: et prophetat etiam quid in ipso itinere post transitum euenturum sit, scilicet, qualiter eos  Deus ab omnibus in uia obsistentibus liberabit, donec inducat in terram promissionis. Intentio est, hortari ad laudem Dei, propter ipsum transitum.

uox Moysi de liberatione applaudentis: Cantemus Domino, gloriose enim magnificatus est cum in Aegypto operatus sit multa, in hac submersione hostium clarior apparuit, quia equum, id est, totam pompam et superbiam, et ascensorem, id est ipsum Pharaonem et milites eius deiecit in mare.

Fortitudo mea. Determinat quis sit ille, qui ita gloriose magnificatus est, scilicet Dominus, quasi ille qui ita magnificatus est, est fortitudo et laus mea, qui facit me fortem et laudabilem et ipse factus est mihi in salutem submersis hostibus.

Iste idem est Deus creator meus et ideo glorificabo  eum et non nouus Deus, sed Deus patris mei Abraham et aliorum, et exaltabo eum et ideo est laudandus.

Dominus. Et potuit proiicere, et esse in salutem, et ipse Dominus est quasi uir pugnator contra inimicos fortiter pugnans: et si nescitis quis sit, ego dico uobis, omnipotens nomen eius: currus hic determinat quem equum, et quem ascensorem superius intellexerat: quasi diceret: et quia est pugnator et omnipotens, ideo proiecit currus Pharaonis et ipsum Pharaonem cum superbia et pompa sua: et non ipsum tantum, sed exercitum eius, id est totum comitatum eius, proiecit in mare.

Et non tantum quoslibet, sed electi principes eius submersi sunt in mari Rubro et quia potuissent submergi,  et iterum emergere, addit abyssi, id est profunditates aquarum operuerunt eos, descenderunt in profundum quasi lapis, id est, ad similitudinem lapidis ad inferiora descendentis, semper.

Dextera tua, Domine. Incipit determinare per quid submersionem illam fecerit, scilicet, per fortitudinem dextre, id est operationis sue: hoc dicit: O Domine, ita illi submersi sunt, et in hoc est dextera tua, hoc est, operatio tua, magnificata est in fortitudine, id est, in hoc forti opere. uel, magnificata est in fortitudine, quasi recognita est fortis esse: et uere dextera tua est fortis, quia dextera tua, id est operatio et uirtus tua, non casus uel mutatio elementi percussit inimicum Pharaonem, et in multitudine glorie tue, id est, in multiplici gloria deposuisti aduersarios  meos totam familiam Pharaonis.

Misisti iram tuam. Adhuc ostendit qualiter operatus sit, tu misisti iram tuam super eos que deuorauit eos in aqua, tam cito sicut ignis uorat stipulam, et in spiritu furoris tui in turbine uenti, quem iratus immisisti, congregate sunt aque super eos.

Sed priusquam illi ingrederentur, stetit unda, id est, diuisa est aqua, quod est mirum, quia ipsa est in sua natura fluens: et non tantum iuxta ripam diuisa est aqua, sed etiam in medio mari congregati sunt abyssi quasi murus a dextris et a sinistris: abyssi, id est, profunditates aquarum; et ideo quia uidit aquam stantem, dixit inimicus: Persequar et comprehendam, diuidam spolia meis militibus, que  ipsi rapuerunt ab Aegyptiis, implebitur anima mea illis spoliis, uotum meum satiabo.

Et super ipsos euaginabo, non retraham ab occisione gladium meum: et interficiet eos manus mea.

Ipse ita disponebat, sed spiritus tuus uel turbo, flauit immissus, et operuit eos mare, submersi sunt quasi plumbum in aquis uehementibus.

Et quia ita fortiter egisti, o Domine, quis similis tui in fortibus, id est, inter fortes? et preter fortitudinem, quis magnificus est similis tui in sanctitate? et quis ita est terribilis atque laudabilis, et faciens mirabilia sicut tu?

Et in illa submersione extendisti, id est, magnificasti manum tuam, id est, operationem tuam, et  deuorauit eos terra, id est, spes terre, quia uidebant terram nudam.

Dux fuisti. Hic incipit ostendere prophetando ex parte, qualiter eos per desertum traduxit usque in terram promissionis: et populo traducto, dux fuisti in misericordia tua populo quem redemisti.

Et portasti eum in fortitudine tua ad habitaculum sanctum tuum, id est, in Hierusalem, ubi sanctificaris.

Et interim dum transirent per desertum, ascenderunt populi in occursum, et nocumentum eis, et irati sunt quod transirent fines eorum: et determinat qui populi, scilicet, dolores obtinuerunt habitatores Philistiim.

 Et tunc conturbati sunt principes Edom, id est, Idumeorum, qui de Esau descenderunt: robustos Moab obtinuit tremor illis transeuntibus, obriguerunt timore omnes habitatores Chanaan.

Irruat super eos. Prophetando dicit, quasi diceret: Ipsi timebunt et hoc concedo, irruat super eos formido mentis, et pauor corporis in magnitudine brachii tui in magna fortitudine.

Et oro ut contra Isrel fiant immobiles quasi lapis, donec pertranseat, id est, per loca eorum transeat populus tuus, Domine, et non tantum per loca quedam, sed donec omnino pertranseat populus tuus iste quem possedisti usque in terram promissionis.

Et sicut oro, ita fiet, quia tu introduces eos in terram promissionis et firmiter plantabis in monte hereditatis  tue, que montana Iudee scilicet, in firmissimo habitaculo tuo, quod operatus es, Domine, quod tu illis preparasti.

Et illud habitaculum quod tu illis dedisti, est sanctuarium tuum, Domine, quia ibi sanctificabis quod firmauerunt manus tue, ut quandiu obedirent tibi, firmiter illud tenerent: et iste Dominus qui ista omnia operatus est, regnabit in eternum, id est, quantum aliquis potest cogitare et ultra quam aliquis potest cogitare.

Et possumus certi esse quod hec omnia, que adhuc restant, operabitur: quod potest uideri per principium operum, ut exhibitio preteritorum sit certitudo futurorum: hoc dicit: Ingressus est enim  Pharao cum curribus et equitibus eius in mare, et reduxit super eos Dominus aquas maris.

Filii autem Isrel ambulauerunt per siccum in medio eius.

Allegorice potest legi. uox fidelium in baptismo purificatorum, et de diabolo, et uitiorum destructione Deum glorificantium: Nos purgati in baptismate cantemus Domino, gloriose enim magnificatus est in hac nostra recreatione, plus quam in prima creatione: ideo cantemus, quia equum, id est, totam superbiam diaboli, et ipsum diabolum ascensorem huius equi, deiecit in mare, quia potestatem quam exercebat super totum humanum genus, in baptizatis perdidit.

Fortitudo mea et laus mea Dominus, sicut expositum  est: et ipse cum sit creator omnium, factus est creatura, ualens mihi in eternam salutem.

Iste Deus meus, et glorificabo eum, Deus patris mei Abrahe et aliorum: uel caput Christi, qui est pater baptizatorum: unde dicit Apostolus: Caput Christi Deus . Dominus quasi uir pugnator omnipotens nomen eis, currus scilicet determinatio est, quis sit ascensor currus, id est, illos malos, qui multi congregantur in eadem militia, ad portandum Pharaonem, id est, Beelzebub principem demoniorum, et omnem exercitum eius, id est, minores diabolos, proiecit in mare, quia iam non habent tantam efficaciam nocendi in baptizatis.

Electi principes eius submersi sunt in mari Rubro,  in sanguine Christi.

Dextera. Quasi diceret: Per Filium tuum hec omnia operatus es: dextera tua percussit inimicum, id est, diabolum: et in multitudine glorie tue, id est, in multiplici gloria natiuitatis, passionis, resurrectionis, deposuisti aduersarios meos malignos spiritus.

Misisti. Adhuc ostendit quomodo deposuit et submersit: misisti iram tuam, que deuorauit eos sicut stipulam: et in Spiritu sancto ministratore tui furoris, sicut est minister gratiarum, preter ablatam potestatem in baptismo, congregate super ipsos malignos spiritus et multiplicate sunt aque, id est, tribulationes, quod erit in futuro, quando torquebuntur in inferno.

 Sed interim ante diem iudicii stetit unda, et prolongata est, unda fluens, id est, penam inundans, quia nondum torquentur. Adhuc augmentat penam reseruatam, dicendo, abyssi, id est, ille profundissime pene congregate, id est, reseruate et multiplicate in medio mari.

Et ideo, quia uidit diabolus in hoc presenti penam dilatam, dixit: Persequar istos quos uideo mihi subtractos, et comprehendam per peccata: diuidam spolia, id est, uirtutes auferam: implebitur, id est, satiabitur, anima mea, id est, desiderium meum, quia nolo ut in loco unde cecidi, substituantur.

Et si non potero deceptionibus proficere, euaginabo per meos ministros gladium meum, ut terrore  moueantur, et interficiet eos manus mea corporaliter.

Flauit. Ipse ita disponebat persequi et interficere, sed spiritus tuus sanctus flauit et conturbauit eos, et potestatem eius imminuit, et operuit eos mare, aqua baptismi: et ita operuit, ne rursus resurgerent in pristinam potestatem: hoc dicit: submersi sunt quasi plumbum in aquis uehementibus, que magnam potestatem habent.

Quis similis tui in fortibus, Domine? sicut expositum est.

Extendisti in baptismo, ita potestate priuasti: et quantum ad diem iudicii, extendisti, id est dilatasti, et amplificasti manum, id est, uindictam tuam, quam illis inferes.

 Et illis ita subuersis, et ad maiorem penam destinatis, dux fuisti per desertum huius uite post baptismum populo quem redemisti pretio sanguinis, in misericordia tua, id est, in multiplici gratiarum largitione.

Et portasti eum in fortitudine tua ad habitaculum sanctum tuum, usque in eternam beatitudinem.

Ad quam beatitudinem dum tenderet, ascenderunt ut eos detinerent populi, id est, multitudo uitiorum, uel malorum hominum, et irati sunt contra eos tribulando. Exponit per partes, malorum: quasi diceret: Et quia uincere non potuerunt, ideo dolores obtinuerunt habitatores Philistiim: Philistiim interpretatur, potione cadens, et significat ebrios  terrenis, qui sanctos uolunt peruertere: quod quia non possunt, dolent.

Tunc conturbati sunt principes Edom, id est sanguineus, qui sanctos persequitur: robustos Moab obtinuit tremor. Moab lege abutens interpretatur, et significat incestuosos, et aliis uitiis obnoxios: qui omnes dolent de perseuerantia bonorum, et timent penas, que per eos annuntiantur: omnes habitatores Chanaan. Chanaan, id est, descensus, et significat in infima uitiorum detrusos, qui dolent, quod non possunt detinere.

Irruat. Quasi diceret: Isti mali ita uolunt sanctos peruertere, sed irruat super eos formido et pauor in magnitudine brachii tui, id est, filii.

Fiant immobiles quasi lapis, donec pertranseat populus  per hanc uitam, usque ad celestem uitam, populus tuus iste quem possedisti.

Et ita fiet: introduces eos, et plantabis in monte hereditatis tue, id est, in celestem beatitudinem, scilicet, firmissimo habitaculo tuo, quod operatus es, Domine, timentibus te.

Illud opus dico, sanctuarium tuum, Domine, quia nichil coinquinatum intrabit in illud. Cetera per se patent.



ORATIO HABACUC PROPHETAE

Pro ignorantiis.

Domine, audiui. Habacuc inter cetera prophetie sue uerba etiam Christi natiuitatem prophetat, de  qua, quoniam magnam utilitatem prouenturam intellexit, hoc canticum exsultationis Deo cecinit, in quo materiam habet ipsam Christi incarnationem et passionem. Modus est, quod enumerat et determinat bona, que per ipsam natiuitatem hominibus sunt impensa. Intentio est, hortari ad laudem Dei pro incarnatione Filii.

Domine, audiui per internam locutionem auditionem tuam, id est, illud quod de te audiri facis ab aliis, scilicet, incarnationem Filii, et timui quia rem contra naturam intellexi.

Domine. Quasi diceret: Res quidem mirabilis est, sed iam ulterius inde mirabor, quia intelligo te potentem, ut facias contra naturam: hoc dicit: Opus tuum, Domine, est istud, id est, tue omnipotentie  congruum: et hoc opus tuum, Domine, uiuifica, id est, uiuidum et potens ostende, et efficax, et pluribus notum; quod quidem tempore mee sterilitatis non continget, sed in medio annorum in plenitudine temporum, quando erit quasi cor annorum.

In medio annorum. Quasi diceret: Et sicut ego oro, ita tu facies notum illud opus, id est, illam incarnationem, recordaberis in operis adimpletione, misericordie primo homini posite, sed propter peccatum subtracte, et quasi obliuioni date, cum prius iratus fueris homini ipsi.

Deus. Quia occulte locutus erat in enigmate, ideo aperte determinat quod opus, et quam auditionem intellexerat. Deus ab austro, id est, ab Aegypto, unde auster flat, ueniet ad terram Isrel defuncto Herode.  Unde dicitur: Ex Aegypto uocaui Filium meum , et ipse idem sanctus ueniet de monte Pharan. Pharan locus est in Aegypto, qui Pharos dicitur, turris in ora maris: unde reges terre illius Pharaones dicuntur. Deus, ex natura Patris: sanctus, ex humanitate.

Operuit celos. Et ille cum Deus et sanctus sit, gloria eius operuit celos, id est, illos qui maiores sunt, obtenebrat sua claritate: et etiam illuminat minorem lucem illorum, maiori lumine suffundens, et terra tota plena est laudis eius, id est, terreni laudant eum, uel per eum laudabiles fiunt.

Splendor eius. Ecce de passione: et postquam splendor eius per totum mundum ut lux erit, tunc cornua crucis erunt in manibus eius.

 Et quamuis ita magnus, tamen poterit crucifigi, quia ibi, id est, in tempore passionis, abscondita est fortitudo eius, quando se totum tradidit in potestatem crucifigentium: et ex hac crucifixione magna utilitas proueniet, quia illo resurgente ante faciem, id est presentiam eius, ibit mors et destruetur, quia per eum facultas resurgendi omnibus datur.

Et per eius resurrectionem egredietur diabolus fortis armatus de domo quam prius possederat ante pedes eius, ubicunque ipse per inspirationem incesserit: et diabolus perdens ius suum, stetit, et erectus in immortalitatem et impassibilitatem, mensu est terram, id est, per mensuram, quos uoluit, de terra accepit: quos noluit, reprobauit.

 Et aspexit, id est, merita singulorum pensauit, et dissoluit gentes a frigore infidelitatis, et montes seculi, id est, potentiores et superbiores in hoc mundo, sunt contriti, id est, recognoscendo peccata, humiliati et ualde compuncti.

Et etiam colles mundi, id est, secularii potentes, sunt incuruati ad penitentiam, ab itineribus eternitatis eius per itinera, que facit eternitas in mundo, predicando per ipsam humanitatem Christi, et per eius apostolos.

uidi etiam, id est, prophetico spiritu intellexi, quod tentoria Aethiopie, hoc est illi qui nigri sunt in uitiis, et in tentoriis morantur assidue, in illis militantes, turbabuntur per penitentiam pro iniquitate sua preterita: et etiam turbabuntur per penitentiam  pelles, id est, militantes in tentoriis, que fiebant de pellibus: pelles dico terre, id est possesse a terrenis, qui sunt Madian, id est declinantes iudicium, id est non credentes se puniri propter peccata. Madian est populus qui obstitit Isreli ingredienti terram promissionis, et significant qui, illos sanctis tendentibus ad beatitudinem, impedimenta parant.

Nunquid. Determinat per quid ista conuersio fiat, scilicet, per doctrinam et baptismum, quod sic dicit: Domine, qui prius uindictam tuam in aquis diluuii exercuisti , et aquas Aegypti in sanguinem conuertisti, et aquas maris super Aegyptios inuertisti , nunquid adhuc iratus es in fluminibus Scripturarum, ut conuertas eas in sanguinem,  id est, in falsum intellectum litteralem, ut potatos occidant; quasi diceret: Non est amplius iratus, sed iam est uerus et salubris intellectus: aut nunquid est adhuc furor tuus, id est continuatio ire tue, sicut prius exercuisti iram tuam, ita modo exerceas continue in fluminibus iram tuam; quasi diceret: Non, sed sicut prius continue iram tuam exercuisti per aquas, ita modo continue per doctrinas Scripturarum misereris: uel est adhuc in mari indignatio tua? Non est, sed sicut in mari Pharaonem et suos occidisti, ita ex opposito homines in baptismo modo saluos facis.

Qui ascendis. Ecce quomodo facis scripturas salubres; quasi ita dico: quia ascendis super equos tuos, id est super apostolos tuos, qui te per mundum ferunt,  et quadrige tue saluatio, scilicet, quatuor Euangelia, sunt saluatio populi tui. Euangelia quadrige dicuntur propter quatuor de Christo predicata, natiuitatem, passionem, resurrectionem et ascensionem.

Et per eos equos suscitans suscitabis continue arcum tuum, id est ueterem legem, que prius erat inutilis ad litteram intellecta: modo per legem nouam intendisti, et quasi chordam in arcu posuisti, et ad notitiam multorum direxisti: et etiam suscitabis iuramenta, id est firmas promissiones, que locutus es non uni tantum, sed multis tribubus, sicut Isaac et Iacob, et aliis, dicendo: In semine tuo benedicentur omnes tribus terre , uel omnes gentes.

 Fluuios scindes. Et per illam doctrinam legis suscitatam scindes, id est falsificabis, fluuios terre, id est abundantes doctrinas terrenorum, qui uolunt negare partum uirginis, et alia huiusmodi; et cum ita scindes, uiderunt te aque, id est in multisona sapientia affluentes; et ipsi quidem dicti montes pre superbia, doluerunt pro falsificata mortificata sapientia; et illis infirmatis, gurges aquarum transiit, id est, abundantia impetus tue doctrine per omnes illorum cauillationes inuiolata transiit, usque ad terminos mundi.

Et in illo transitu abyssus in seculari scientia profundissimi, ad detinendum dedit uocem suam, id est falsam disputationem; et cum per fallaces disputationes non posset uincere altitudo, id est superbi et  potentes, leuauit manus suas percutiendo.

Sed tamen sol, id est ipse Christus, et luna, id est Ecclesia, contra illos impugnantes firmiter steterunt in habitaculo suo in soliditate mentis sue; et per hoc quod ita steterunt, ibunt gentes ad fidem in luce sagittarum tuarum, id est apostolorum, et maxime ibunt in splendore fulgurantis haste tue, id est per predicationem Christi, qui fuit quasi fulgurans hasta ad comparationem sagittarum.

Et hoc mitibus et pacificis uerbis illi noluerunt conuerti, tu uero conculcabis et conuincendo conuertes terram, id est illos terrenos, in fremitu, id est in fremente et uiolenta predicatione, et obstupefacies, id est stupidas et immobiles quantum ad priora opera reddes illas gentes gentilitati deditas in furore,  id est, in furenti et comminanti predicatione, quando comminaberis infernales penas.

Et tum bene poteris facere, quia cum tu prius esses in occulto, paucis cognitus, modo per incarnationem Filii egressus es in salutem multorum, ualens in salutem populi tui, in salutem cum Christo tuo, quasi diceret, per Christum dabis illam salutem.

Populo tuo es in salutem, sed caput, id est diabolum, percussisti de domo impii, id est de cordibus malorum; et ipsum fundamentum eius, id est illos in quibus fortiter erat fundatus, denudasti ab illo diabolo usque ad collum ipsius diaboli uinciendum et puniendum eternaliter: per simile loquitur, sicut aliquis captiuus, qui ad penam ducitur per collum  ligatus.

Et interim tamen dum non dimittis ita eternaliter maledixisti sceptris eius, id est minuisti potestatem eius, quam prius exercebant in omnes; et maledixisti capiti bellatorum eius, id est illis principibus, qui inter bellatores et persecutores sunt capita et maiores: capiti dico et sceptris uenientibus ad dispergendum me ut turbo mare concutit.

Ipsi ueniunt ad dispergendum, sed nichil lucrabuntur: quia si occidunt corpus, animam occidere non possunt ; hoc dicit: Exsultatio eorum persequentium me, sicut exsultatio ipsius, qui deuorat pauperem in abscondito loco; et cum ille prius credidisset illum esse diuitem, et per mortem illius  se habiturum diuitias, illo interfecto, recognoscit pauperem esse, et ideo nichil esse lucratum.

uiam. uere exsultatio eorum inanis est, quia per medium eorum persecutorum fecisti equis tuis, id est sanctis te ferentibus, uiam et transitum in mari, id est in mundo, scilicet, in luto aquarum multarum, in loco ubi sunt aque multe, carnales concupiscentie, que generant lutum, in quo pedes affectionum infiguntur, sed sancti bonarum planta affectionum lutum huiusmodi egrediuntur.

Audiui. Quasi diceret, sancti transeunt, sed tamen in hac uia tribulantur grauiter; hoc dicit: audiui quid in hac uia contra transeuntes machinentur, et uenter meus, id est infirmitas carnis mee, conturbatus est ex fragilitate carnis mee, et labia mea contremuerunt,  id est in timore carnis annuntiauerunt uerbum Dei a uoce illorum audita, id est intellectis quas illi preparabant.

Ingrediatur. Caro timuit, sed tamen non ideo cessabo, potius ingrediatur putredo etiam subter me corruptio in ossibus meis usque etiam ad ossa; et ipsa putredo etiam subter me scateat, hoc est, ante permitterem me ita affligi, ut uermes de corpore meo effluerent.

Ideo patior, ut in die tribulationis quando illi persecutores torquebuntur in inferno, requiescam et ascendam in celum ad populum accinctum nostrum ad consortium illorum, qui fuerunt populus noster, id est nobis in fide et operibus similes, qui fuerunt in hac uita bene succincti et preparati.

 Ficus. Et uere tribulantur, omnia enim bona que in hoc mundo amauerunt, ibi perdent: quod exsequitur per partes terrenorum: Ficus enim non florebit, et non erit germen in uineis.

Mentietur opus oliue, et arua non afferent cibum.

Abscindetur de ouili pecus, et non erit armentum in presepibus.

Ego autem. Illi suis bonis perditis contristantur, ego autem adepta beatitudine gaudebo in Domino, et exsultabo in Deo Iesu meo.

Et idem Deus Dominus est fortitudo mea in hoc presenti, et ponet in hac uita pedes meos quasi ceruorum: ita cito ascendere faciet, sicut ceruus cito ascendit, et deducet me uictor in futuro super excelsa celi in psalmis canentem.



CANTICUM MOYSI.


Audite, celi. Predixerat Dominus  Moysen moriturum esse, et post mortem suam Isrel in terram promissionis inducendum, et ibi peccaturum, ut et alienos deos adoraret, quare mirabiliter Deus eos affligeret: quare ne uideretur ex impotentia Dei esse, qui prius protexerat eos, precepit Dominus scribi, illud contingere propter peccata sua, non propter Dei impotentiam, qui peccantes affligit, et ab inimicis permittit conculcari; et ideo scribi uoluit, ut etiam de sequentibus idem crederetur, quod quando puniuntur, et a Deo deseruntur, pro peccatis est eorum: neque debet Deo  imputari, qui si non peccarent, custodiret eos. Enumerat autem hic Moyses bona que Deus fecit eis, et e contra mala que ipsi reddiderunt ei, etiam postquam tot periculis ereptos induxit in terram promissionis, unde meruerunt grauiter puniri, et ab hostibus conculcari. In prima parte ostendit hec que hic docet, ualde esse utilia, unde tam maiorum quam minorum inuocat testimonium; et hoc est.

Audite, celi, que loquar, audiat terra uerba oris mei: quasi diceret: Omnes audiant, et cognoscentes uerum esse approbent, et posteris annuntient.

Concrescat in pluuiam doctrina mea. Ecce quod utile est, corda auditorum sterilia concrescere facit et fecundari, sicut aqua terram; fluat ut ros eloquium  meum ad utilitatem iterum terrenorum, qui de iudiciis Dei male sentiunt.

Quasi imber super herbam, et quasi stille super gramina, quia nomen Domini inuocabo; quasi diceret: Omnes audire debetis, quia inuocabo testimonium eorum que dico, nomen Domini.

Date. Hic incipit narrare, que bona fecit illis, unde prius inuitat eos ad bene operandum; et hoc est: Date magnificentiam Deo nostro, id est extollite quantum ad uos, eum qui in se magnus est, quod debetis, quia omnia opera Dei perfecta sunt, in omnibus que fecit est perfectio, et omnes uie eius quibus uenit ad homines sunt iudicia recte disposita, etsi quedam occulta.

Deus fidelis, et absque ulla iniquitate: commendat  eum, iustus etiam est Deus, et rectus hoc est, uie eius.

uel si iustus et rectus, peccauerunt ei quia etiam illi qui iusti uidentur, peccatores sunt comparatione: et non, id est, nunquid etiam Filii eius sunt in sordibus? Sunt utique, etiam illi qui uidentur filii. uel sic: Iustus est, rectus est Dominus, et non filii peccauerunt ei, et illi non filii eius sunt in sordibus.

Generatio praua et peruersa. Increpatio: quasi diceret: Illi non filii sunt praua generatio, heccine reddis Domino, popule stulte et insipiens? Mala scilicet et peruersa.

Nunquid non ipse est Pater tuus? Quasi diceret: Non deberes hec reddere, quia Pater tuus multa fecit  tibi; et hoc est: qui possedit te regendo, et fecit et creauit te. Preposterus ordo.

Memento dierum antiquorum in quibus bona exhibuit, cogita generationes singulas quibus singulis bene fecit.

Interroga patrem tuum, et annuntiabit tibi maiores tuos post Abraham, Isaac, deinde Iacob, et sic per singula, et dicent tibi bona que fecit antiquis.

Quando diuidebat. Subdit que fecit, scilicet quando Altissimus diuidebat gentes: non ante constitutionem turris legitur facta diuisio gentium, sed tunc cepit: et quot fuerunt capita et principes in gigantibus illis, tot diuisiones linguarum facte sunt in eis- In Hebreo, et in suis remansit lingua Hebrea, quia  non consensit aliis. Postea adeo imminutus est ille numerus colentium unum Deum, ut tempore Abrahe uix inuenirentur duodecim. Ipsi etiam dictum est. Exi de terra tua, et de cognatione tua ; et hoc est: quando Altissimus diuidebat gentes, id est, quando separabat filios Adam per linguarum uarietatem facta est separatio illa: et quando constituit terminos populorum. Suspensiue usque illuc: Pars autem Domini, etc., secundum linguas terminantur populi, per quas est principalis diuisio, quod post ea sub eadem lingua diuisi sunt populi: sub diuisione iuxta numerum angelorum Dei ponunt alii, quia singulis populis delegati angeli ad custodiam, et iuxta numerum illorum angelorum est numerus populorum maiorum; et etiam infidelibus populis delegantur  angeli ad custodiendum primam naturam in illis, que bona est creatura Dei. An unusquisque homo habeat angelum, non est certum nobis, is est sensus, iuxta numerum filiorum Isrel ut angeli uocentur filii Isrel. uel, iuxta numerum filiorum Isrel, quia tot animas induxit Isrel, id est Iacob, in terram Aegypti, scilicet septuaginta, id est, tot sunt uarietates linguarum, et secundum linguas populorum.

Pars autem Domini. Quasi diceret: Alios sub angelis constituit, sed populus Domini est pars eius, quia eum spiritualiter quasi in manu sua custodiuit, cui tamen familiarem suum Michelem delegauit, et Iacob. Hic est ille populus funiculus hereditatis eius quem sibi inhabitandum elegit.

Inuenit. Subdit adhuc bona que fecit populo illi,  inuenit eum in terra deserta Abraham Huz Chaldeorum populum suum in Aegypto, in loco horroris, scilicet deserto, et uaste solitudinis circumduxit eum et docuit, et custodiuit quasi pupillam oculi sui. Sicut aquila, prouocans ad uolandum pullos suos, et super eos uolitans ne uel calor, uel uentus noceat eis, sic Deus facit suis, expandit longe alas suas, protectiones, et assumpsit eum, atque portauit in humeris suis.

Dominus solus eius fuit; quasi diceret: Ipse totum fecit, et non erat cum eo populo Deus alienus. Postquam enim uenit ad deos alienos, destructus est.

Constituit eum super excelsam terram Hierusalem, que in uertice est, uel Ecclesiam, ut ibi comederet fructus agrorum tam corporales quam spirituales.

 Et ut sugeret mel de petra, et si ad litteram sit lapidosa terra illa, tamen abundat ibi mel, et inuenitur in arundinibus: de significato patet, oleumque de saxo quia inter saxa olee crescunt.

Butyrum corrupte, quasi bouis caseum, de armento butyrum doctrina maiorum et lac de ouibus doctrina in minoribus, cum adipe interiori deuotione, agnorum et arietum maiorum et minorum filiorum Basan. Terra Basan pascuosa est, et est ultra Iordanem, in quibus tribus due habitauerunt.

Et hircos per quos penitentes significantur, cum medulla tritici, et sanguinem uue biberent, ad litteram sunt rubicunde: mysticum patet.

 Incrassatus cum sic abundaret, superbiuit in diis alienis, id est idolis a Deo diuersis.

Deum qui te genuit dereliquisti, et oblitus es Domini creatoris tui. Increpatio interposita.

uidit Dominus, et ad iracundiam concitatus est, quia prouocauerunt eum filii et filie.

Narrationem repetit. uidit mala que faciebant, et ait: Abscondam faciem eam ab eis; prius illuminabat, dum facies sua ad eos erat conuersa; sed faciem abscondit, dum auxilium subtrahit; et considerabo nouissima eorum, quia precipitantur in grauissima mala.

Et merito, quia generatio peruersa est, et infideles filii.

In eo qui non est Deus, id est, colendo idolum  pro Deo quod non est Deus: in eo qui non est populus, id est, recipiendo gentes qui non est populus meus.

Hic prophetat conuersionem gentium, in gente stulta, id est, gentilibus qui stulti erant prius, dum sine cultu Dei uiuebant, irritabo ut inuideant illis receptis ad fidem, et ardebit usque ad infernin ouissima. In presenti enim incipit pena malorum duratura in eternum; neque punit Deus bis.

Propter hoc in idipsum deuorabit terram, id est terrenos.

Congregabo: multiplicabo.

Fame. Illi in deserto corporali significato per illos spirituali, aues materiales deuorauerunt eorum prostratorum in deserto. Demones sunt aues, qui deuorant  spiritualiter.

Trahentium super terram atque serpentium, hoc est, qui sunt serpentes in terrenis et uoluptuosis, foris uastabit eos gladius et intus pauor, ita ad litteram factum est in illis: idem spiritualiter fit, quia exterius affliguntur, interius torquebuntur: iuuenem, nec sexui nec etati pepercit.

Et dixi. Cum hec mala fierent, eis dixi, id est uidentes hoc dicere feci: ubinam sunt? illi qui prius a Deo potentes fuerunt; cessare faciam uerba Dei.

Hoc fiet in futuro, sed interim propter iram inimicorum distuli, id est propter gentiles qui hoc sibi imputarent.

Gens absque uerba Moysi, totum de illis.

Quomodo persequebatur unus mille. Hoc prius faciebant,  sed conuerso modo fit in eis.

Et hoc ideo, quia Deus qui prius suus, uendidit eos, id est a se alienauit, et Dominus conclusit eos inter hostes, ita ut non possint liberari.

Et inimici etiam nostri sunt iudices et testes de hoc, quia nunquam audebant eos inuadere, nisi quando sciebant Deum eis iratum propter peccata.

De uinea Sodomorum, est uinea eorum, quia de mala radice eorum sunt progeniti, et similes illis; et botrus, femininum est, de illis que apud Grecos in os desinunt, et apud nos feminini sunt generis, ut synodus, etc.

Nonne hec condita sunt? uerba Dei, quasi diceret: Hec que fecerunt, non sunt abscondita  mihi in thesauris meis, id est in secretis dispositionibus.

Tempore conuenienter a me disposito ut labatur pes eorum, peccent in presenti.

Iuxta est dies, id est prope est, et tempora quibus punientur festinant adesse, id est appropinquant.

uidebit, id est, uideri faciet, quod infirmata sit manus, id est operatio, uel ad defendendum contra hostes, et clausi inter muros, ut defenderent se, scilicet, fortiores residui minores et debiliores; et dicent hec uidentes:

Leuabo ad celum manum, hoc de Christo ascendente, uel de suis quos ascendere facit.

 uiuo ego in eternum. Ecce iuramentum Dei, et supponit quid iurat sic.

Si acuero, quod uere erit.

De cruore occisorum, scilicet, inebriabo sagittas, et de captiuitate capitis, id est, qui est caput inimicorum: capitis dico nudati tunc omni potestate sua priuati. uerba tracta sunt de hoc quod captiui tondebantur et uendebantur.

Laudate, gentes, populum eius, quia sanguinem seruorum suorum ulciscetur. Et uindictam retribuet in hostes eorum, et propitius erit terre populi sui. Gloria Patri et Filio et Spiritui sancto, sicut erat in principio, et nunc, et semper, et in secula seculorum. Amen.





HAYMONIS HALBERSTATENSIS EPISCOPI COMMENTARIORUM IN ISAIAM LIBRI TRES Ab eodem auctore dum uiueret, multorum additione, que in aliis plerisque exemplaribus desiderantur, passim locupletati et recognitione postrema ad unguem ubique recogniti.

*





REuERENDISSIMO IN CHRISTO PATRI AC DOMINO D. CUTBERTO In Dorren apud Anglos episcopo prestantissimo siue presuli Duracensi SUMMAE AUCTORITATIS uIRO PETRUS QUENTELL, chalcographus Coloniensis: S. P. D.


 Franciscus Birckman, bibliopola, communis noster dum uixit amicus, priusquam nature Deoque concedens, rebus etiam excederet humanis, attulit secum ex Anglia tuo nomine atque etiam ex commissione tue reuerende paternitatis Haymonem in Isaiam prophetam, ab omnibus sacrarum litterarum studiosis iamdiu desideratum, ut typis illum exararem politioribus. Tue igitur celsitudini, tueque pientissime paternitati doctorem illum orthodoxum, omnium litteris atque linguis extollendum, in clarissimi tui nominis laudem ac gloriam, iam recens a me excusum, humiliter ac reuerenter dedico. Succisiuis  autem temporibus omnia eiusdem diui Haymonis opera, et has quoque in Isaiam enarrationes, non in parua  forma, sed in maiore potius ac magis egregia, perque tomos non indecenter distincta, ad ampliorem tue celsitudinis honorem libens impressero. ualeat feliciter in Christo R. T. P., cui et hanc opellam, a me suppliciter dedicatam, boni consulat, mihique parcat, si uel titulo eiusdem uel honori, mihi nunc, proh dolor! incognitis, non ex omni parte satisfecerim. Colonie ex officina nostra litteraria, quarto Idus Februarias, anno post Christum natum 1531.





F. NICOLAUS HERBORN Ordinis Fratrum Minorum regularis obseruantie per prouinciam Colonie minister Candido lectori S. D. P.


 Quanquam, Christiane lector, me publicum, quo suffectus sum nolens, munus hoc ministeriatus, ut uocant, sic sibi porro mancipauerit, ut uix per transennam quidpiam in bonos, quod dolens infelicitatem meam palam queror, auctores otii, studii ac opere impendere liceat: nolo tamen me sic deuincat sicque mergat in abyssum, ut aliquando nichil porro mihi cum musis sit commune. Quippe qui in ea legatione sum pro Christi gloria, quam sine bonis litteris, adeoque sine diuinarum Scripturarum lectione, ac frequenti meditatione, usu et exercitio, neque debeo, neque possum, ut par est exsequi. Et recte quidem, mea sententia, mihi idipsum persuasi. Noui enim quot Ecclesiarum debitor fuerit Paulus, noui quanta sollicitudine omnium utilitatibus prospexerit, quot uigilias, quam inexhaustos labores, quanta discrimina hac ratione obiuerit, quo uidelicet omnes lucrifaceret Christo: interim tamen sacris litteris operam adeo nauauit omnem, ut etiamnum membranulas afferre iusserit Timotheum. Que res mihi frequenter  hic in mentem uenit, sicque persuasit, ut nunquam e manibus meis, nisi dormiens, forsan et statario prandio exhaustis corporis uiriculis satisfaciens, libri illustrium uirorum excidant. Quo casu forteque factum est, ut et Haymonis, preclarissimi uiri preclarissima hec exegesis per amicos sit oblata. Quam dum perspicio, facio autem sepius mirari eius uiri ingenium, iudicium, sinceritatem, atque in diuinas litteras propensam studiosamque diligentiam, mecum soleo. Neque enim oscitanter, neque segnius, quanquam interim laconice breuiterque multa attigisse potius quam tractasse uidetur, sacras litteras uersatus est, neque sic uersatus est ut non preclare prestiterit que pollicitus est.

uerum omnia absoluit, expendit, tractauit, exposuit, ut et a genuino sensu non discedat, et singula tamen que ad textus consequentiam conducunt, exponat. Cauit et hoc uitii, quod multis fere cognatum est hisce temporibus, quibus scribimus indocti et  doctique pemata passim, magisque nostra ingerere ambitiose querimus quam prodesse aliis, quod est aliorum pre se contemnere lucubrationes, ridere  labores, taxare errata. Facilis enim est et ciuilis hic auctor, maxime uero omnium modestissimus quos ego quidem uiderim. Ledit neminem, nisi quem sua facinora mala ledunt. Torquet neminem, nisi quem propria conscientia. Excruciat ditos ab hoc uiro legi multos commentariolos in Paulum, in Apocalypsim, itemque homilias atque enarrationes Euangeliorum, nusquam tamen deprehendi scommata, nusquam factiosum illud nomen: Hereticus est, Antichristus est Papisticus est. Legi tamen interim sepe que et in hereticos et in Antichristos, et in pseudopapisticos recta tendunt. Id qui nolit credere, hos legat in Isaiam Commentariolos, tum sentiet me ueris ueriora dicere, in quibus sic prophete oracula expandit, ut et germanum sensum eliciat, et non semel, parerge uice ceu flosculis uernantibus, allegorias plerasque interspergat. Quanquam quod ad allegorias attinet, uoluissem eum fusius has tractasse, quandoquidem eas quas attigit satis feliciter tractasse uidetur. Proinde quisquis hunc uirum legeris, quisquis tibi  eum familiarem reddideris, crede experto, neque pudebit, neque penitebit lectionis. Sic enim instructus est, ut Paulum spiret, si acrimoniam desideres; Christum uero maxime, si modestiam; Petrum autem, si auctoritatem: semper tamen sibi similis, id est episcopus, germanus, suoque officio perpetuo respondens. Faxit Deus ut uulgus episcoporum hunc unum episcopum uel a tergo sequatur! Egit hic episcopum, egit et doctorem, egit et scriptorem: quod paucis obtigit. Agant nostri episcopi quod suum est, agant quod Paulus iussit. Instent doctrine, lectioni exhortationi: discant, scribant, doceant, tumque id laudis quod nostro Haymoni, et ipsis porro dedicabimus. Spero futurum ut quandoque ex uno Haymone, omnes in uniuersum discamus qualis fructus, que uis, quanta utilitas in diuinis eloquiis delitescat. Faxit Deus Op. Max. ut in tam turbulento seculo uel icti sapiamus, aderit nobis Christus, modo non desimus nos ipsi nobis ipsis. uale, lector Christiane, et ora  Deum ut quandoque me bonis litteris ex integro restituat. Colonie, Nonis Februarii, anno 1531.



HAYMONIS PRAEFATIO.


 Isaias propheta, nobili prosapia ortus, filius fuit Amos, non tamen illius qui in serie duodecim prophetarum tertius habetur. Unde apud Hebreos aliis litteris scribitur ille, atque aliis iste. Sed si quis traditioni Iudeorum assentire uoluerit, qui dicunt patres, auos atauosque prophetarum prophetas exstitisse, quorum nomina in principio prophetie eorum  ponuntur, animaduertere quiuerit Amos patrem Isaie prophetam fuisse. Prophetauit uero idem propheta Isaias eodem tempore quo et Osee, Iel et Amos, sub regibus uidelicet quorum mentionem in exordio libri sui facit. Sed sub Manasse quoque, qui filiam eius habuit in uxorem: a quo, accusantibus Iudeis, serra lignea sectus est, eo quod dixisset de illis: Audite, principes Sodomorum, et populus Gomorrhe , occasionem accipientibus exinde quod dixerit  Dominum se uidisse: cum ipse Dominus dixerit ad Mosen: Non enim uidebit me homo, et uiuet . Et quidquid sub unoquoque rege prophetauit, diligentissime in suo libro distinguere curauit. Fuit autem non solum propheta ob hoc quia uentura predixit, sed etiam apostolus qui Latine dicitur missus: quia ipse a Domino meruit mitti dicente sibi: Quem  mittam? Cui cum ille respondisset, Mitte me, ait illi Dominus: uade ad populum istum . Qui quidem non solum de decem tribubus, que sub Osia rege Iuda et Hierusalem uastari iam ceperant, regnante apud eos Phacee filio Romelie et Sedechia, sed de diuersis gentibus ac regnis multa est locutus. Specialiter tamen de Iuda et Hierusalem uaticinauit, per quam intelligitur tribus Beniamin, eo quod in sorte eius sita sit.



LIBER PRIMUS.



CAPUT PRIMUM.


uisio Isaie, filii Amos: quam uidit super Iudam et Hierusalem, in diebus Osie, Ioatham, Achaz, Ezechie, regum Iuda. Mos et usitata consuetudo est scriptorum, qui nobis sacras litteras ministrant, ut quando ab aliquo eorum narratur aliquid, cum ad seipsum uenerit, sic de se tanquam de alio loquatur. Sic fecit Moses, qui dixit: Erat autem Moses uir mitissimus. Non dixit: Eram ego mitissimus. Sic etiam Iob dicit: uir, inquiens, erat in terra Hus, nomine Iob. Sic beatus Mattheus, et Ioannes, apostolus quoque Paulus. Sic denique Isaias propheta, qui noluit dicere: uisio quam ego Isaias uidi: sed sic se inseruit ordini narrationis sue, tanquam rerum gestarum scriptor: non tanquam sui ipsius  predicator. Sed qui de se in primordio ita silenter loquitur, postremo in sequentibus roboratus, fiducialiter loquens, dicit Dominum se uidisse. Notandum denique est, ac dignum quesitu, quare dicat propheta: uisio Isaie filii Amos, quam uidit super Iudam et Hierusalem: cum ipse in principio non narret huiuscemodi uisiones quas uidit, sicut Daniel , neque dicat quid uiderit: sed statim subinferat, inquiens: ¬ªAudi, celum, et auribus percipe, terra.¬´ Et, ¬ªAudite uerbum Domini, principes Sodomorum,¬´ ceteraque his similia? Ad quod dicendum est: Tria genera esse uisionum. Siquidem primum genus uisionis corporale est, quo uidemus celum, et terram, et omnia corporalia. Secundum spirituale, quo uidemus in somniis montes, arbores, homines  ambulantes atque inter se dimicantes: et euigilantes ignoramus penitus quid fuerit illud quod uidimus. Tertium uero genus uisionis est intellectuale, quo consistit rationabilitas anime, et per quod cognoscentes creatorem nostrum, intelligimus quid debeamus loqui secundum eius uoluntatem: Spiritu sancto nobis hoc in mente reuelante. uidere enim sepe ponitur pro intelligere. Unde solemus interrogare aliquem, utrum uideat hoc uel illud, id est utrum intelligat. Prophete quoque, qui intelligebant ea que uentura erant, et poterant dicere: ¬ªOculi nostri semper ad Dominum .¬´ Et, ¬ªAd te leuaui oculos meos ,¬´ id est oculos cordis mei. Et cum Psalmista, ¬ªAudiam, inquit, quid loquatur in me Dominus Deus .¬´ Illi utique prophete  prius uidentes appellabantur, id est, intelligentes. Istiusmodi ergo generis uisionem Isaias uidit, id est, Spiritu sancto afflatus intellexit: et uidit que uentura erant populo suo, et dixit: uisio Isaie, id est intellectus, quem intellexit contra Iudam et Hierusalem.

¬ªAudi, celum, et auribus percipe, terra: quoniam Dominus locutus est.¬´ Sicut Moses  inuocauit celum et terram in testimonium quando per eum dedit Dominus benedictionem, et maledictionem:  ita post preuaricationem populi eadem rursus in testimonium uocat Isaias: ut cuncta elementa cognoscant iuste Deum in ultionem mandatorum suorum ad iracundiam motum. Metonomicos uero, id est per hec que continent ea que continentur accipientes, possumus non incongrue celorum nomine supernas angelicasque uirtutes accipere: per terram autem homines, terre scilicet habitatores. Qui precipiuntur audire et auribus percipere, quoniam Dominus locutus est, hoc quod propheta subinfert. Sed subnectatur quid Dominus est locutus. ¬ªFilios enutriui et exaltaui, ipsi autem spreuerunt me.¬´ Populum Iudeorum quos communi lege seruos considerat omnipotens Deus, filios dignatus est appellare: non solum in hoc loco, sed etiam in Exodo,  ubi dicit ad Pharaonem: ¬ªDimitte filium meum primogenitum .¬´ Istos siquidem filios omnipotens Deus piissima miseratione enutriuit, atque exaltauit, educens eos de seruitute graui Aegyptiorum, ubi seruiebant in luto et lateribus. Sed illi beneficiorum eius ingrati spreuerunt illum, eius precepta calcando, seruosque eius prophetas contemnendo, ac deos gentium surdos et mutos adorando. Si quis ergo querit quomodo enutriuerit eos, atque exaltauerit, animaduertat qualiter in signis et prodigiis multis eduxerit eos de Aegypto, siccoque pede mare transire fecerit , inimicos eorum in ipsis aquis inuoluens, et quomodo per quadraginta annos manna eis ministrauerit, illorum mores prauos, murmurationesque, atque rebelliones, patientissime  tolerans : necnon et quemadmodum deleuerit septem gentes a facie illorum, introducens eos in terram omnibus meliorem, utpote lacte et melle manantem , multaque his similia recolat, que modo perlongum est retexere. Prudens autem lector sagaci mente preuideat, melius esse iuxta Hebraicam ueritatem legendum, filios enutriui quam genui, teste beato Hieronymo, ne uideatur illud esse contrarium quod Ioannes apostolus in epistola sua ait: ¬ªQui natus est ex Deo, non peccat .¬´

¬ªCognouit bos possessorem suum, et asinus presepe domini sui. Isrel uero non cognouit me, et populus meus me non intellexit.¬´ Ad contumeliam Iudeorum, qui rationabiles a Deo creati ratione  debuerant uti, bruta et insensibilia stultissimaque animalia adducuntur in testimonium, quod illa fecerint que isti non fecerunt, scilicet ut pastorem nutritoremque suum recognoscerent, quod utique bos et asinus facit. Altiori autem intellectu, per bouem, qui assuetus est ferre iugum, et est mundum animal, significatur populus Isreliticus, qui legis portauit iugum, munditiamque mentis ac corporis custodiuit. Asinus uero lasciuus et immundus qui similiter onus portat, significat gentilem populum pondere peccatorum  grauatum. Cognouit ergo bos possessorem suum, id est Iudei qui credere noluerunt in Filium Dei cognouerunt illum, a quo in patribus suis possessi fuerant. Illi utique de quibus loquitur: Quia una die crediderunt tria millia ad predicationem apostolorum, alia die quinque millia, et deinceps multa millia. Cognouit et asinus presepe domini, quando gentiles crediderunt mysterium incarnationis Filii Dei: qui, sicut in Euangelio legitur, quando natus est, reclinatus est a matre in presepio. Istis autem cognoscentibus Deum Patrem cum Filio et Spiritu sancto, Isrel non cognouit eum: Pharisei scilicet, scribe, aliique Iudeorum, qui maluerunt in infidelitate mori, quam in Christum credere. Qui Isrel appellantur: non quod ueri essent Isrelite:  quoniam Deum mente non uidebant.

¬ªue genti peccatrici, populo graui iniquitate, semini nequam, filiis sceleratis.¬´ Non alia gens et alius populus hic accipitur, sed ipse Isrel et gens appellatur, et populus, et filii scelerati. ue, eternum supplicium, eternamque damnationem sonat. Iudei ergo, qui quondam filii Dei sunt appellati, in preceptis patris sui Dei omnipotentis ambulantes, nunc semen nequam, filiique scelerati dicuntur, a uoluntate Dei deuiantes: minaturque eis eternam damnationem, eternumque interitum: eo quod noluerunt cognoscere Filium Dei, uenientem ad redemptionem suam in mundum. Sic etiam ab ipso Saluatore filii diaboli, et genimina uiperarum, uocantur, dicente illo in Euangelio: ¬ªuos ex patre diabolo  estis .¬´ Et, ¬ªGenimina uiperarum, fugite a uentura ira .¬´ ¬ªDereliquerunt Dominum, blasphemauerunt sanctum Isrel: abalienati sunt retrorsum.¬´ Dominum Deum omnipotentem dereliquerunt, quando adorauerunt idola, et quando Filium eius non receperunt. Blasphemauerunt sanctum Isrel, id est, Christum Filium Dei uiui, quando dixerunt illi, ¬ªDemonium habes .¬´ Et, ¬ªSamaritanus es .¬´ Et insuper, quando liuido ore conclamauerunt dicentes: ¬ªNon habemus regem nisi Cesarem .¬´ Et aliter, ¬ªCrucifige, crucifige istum ;¬´ et, ¬ªDimitte nobis Barabbam .¬´ Blasphemare autem est: contumeliam uel conuicium aliquod inferre. Quia uero dereliquerunt Deum, et blasphemauerunt  Christum, abalienati sunt retrorsum, id est, cum debuissent gressus operum suorum ad anteriora dirigere, et precepta mandatorum Dei sequi, secundum quod eis dictum est, ¬ªPost Dominum Deum uestrum ambulate :¬´ alieni a Deo effecti, retro conuersi sunt ad iniquitates suas: facientes contra id quod precipit Saluator: Ne, apprehenso aratro, respiciat quis post tergum.

¬ªSuper quo percutiam uos ultra, addentes preuaricationem?¬´ uox Dei omnipotentis ad Iudeos uecordes, per Prophetam loquentis: Super quo, siue in quo loco percutiam uos ultra, qui additis semper preuaricationem? Ac si diceret aliis uerbis: Non inuenio quam medicinam possim adhibere plagis  uestris: quoniam omnia membra uestra plena sunt uulneribus. Adhibui sepius curationem, et modo nullam partem inuenio que non sit iam percussa, plenaque plagis. uel certe potest intelligi ita: Nullas inuenio plagas, neque ulla flagella, quibus possim frangere duritiam cordis uestri: quia quo maiora sunt tormenta, eo amplius crescit impietas, murmuratio, atque superbia rebellionis. Quibus uerbis sicut beatus Hieronymus ait: Animaduertere possumus idcirco Deum percutere delinquentes, ut corrigat: ut non tam pena sit eis afflictio, quam emendatio. Quod non fuerit locus aptus, in quo potuisset eis medicinam salubrem inferre, declarat cum infert. ¬ªOmne caput languidum, et omne cor merens.¬´ Quia igitur inter omnes sensus corporis,  et inter omnia membra, principalitatem quodam modo obtinet caput, in corde quoque requiescit doctrina et sapientia: non incompetenter metaphorice per caput principes a quibus regitur populus, sicut a capite membra: et per cor intelliguntur sapientes, doctoresque. Omne, inquit, caput languidum, et omne cor merens est, hoc est, a principibus usque ad mendicum, extremamque plebem; et a doctoribus usque ad imperitum atque indoctum uulgus, non est sanitas mentis: sed omnes infirmati sunt in impietatibus suis, omnesque tabescunt in iniquitatibus suis. Sicut ergo letitia animi interdum dolores corporis temperat; et si ad egrotationem corporis accedat languor mentis, duplicatur infirmitas; et si caput doluerit, omnia membra debilia sunt: ita quoque  populo infirmante in suis impietatibus, si principes et doctores statum rectitudinis seruassent, utcunque medelam salutis mereretur idem populus. Sed quoniam simul omnes debilitati sunt, idcirco prolongata est ab eis salus, et medicina animarum. Unde et sequitur:

¬ªA planta pedis usque ad uerticem non est in eo sanitas.¬´ Seruat metaphoram, et dicit, a planta pedis usque ad uerticem. Id est ab humillimis usque ad summos, et ab extremis usque ad primos, non esse aliquem sanitate mentis florentem. ¬ªuulnus, et liuor, et plaga tumens: non est circumligata, nec curata medicamine, neque fota oleo.¬´ uulnus proprie est, quod fit cum baculo. Liuor autem uerberatione uirgarum. Plaga quoque tumens, siue inflata,  fit plerumque gladio, plerumque baculo. Notandum, quod hec uerba specialiter pertinent ad Domini aduentum, et ad ultimam uastationem Iudeorum. Siquidem plaga impietatis eorum, pro qua ducti sunt in Babylonem, postea curata est, quando sub Zorobabel aliisque ducibus reuersi sunt de captiuitate, templumque postmodum reedificauerunt . Quapropter ad extremam captiuitatem referenda sunt, postquam nullum remedium meruerunt. Sed impletur in eis quod hic dicit Propheta: uulnus malitie, et liuor iniquitatis, plagaque Iudeorum tumens, id est, peccatum illorum inflatum atque distentum, non est circumligatum linteaminibus atque fasciolis orationum, nec curatum aliquo medicamine  bonorum operum, neque fotum, id est, calefactum uel curatum oleo penitentie. Nec mirum, si illorum plaga non est curata, quippe cum ipsi piissimum medicum ad se missum peremerint.

¬ªTerra uestra deserta¬´ scilicet erit ¬ªciuitates uestre succense igni. Regionem uestram coram uobis alieni deuorant¬´ pro eo quod est deuorabunt, ¬ªet desolabitur sicut in uastitate hostili.¬´ Hec sub Babyloniis ex parte completa sunt, incensis ciuitatibus, Hierusalem subuersa, et Samaritanis regionem eorum incolentibus, totaque terra desolata, intantum ut a leonibus uastaretur. Sed plenius atque perfectius sub Romanorum aduentu completa sunt, que uastatio usque ad finem mundi permanebit, regionemque Iudeorum alieni coram eis comedent.

 ¬ªEt derelinquentur filia Sion ut umbraculum in uinea, et sicut tugurium in cucumerario, et sicut ciuitas que uastatur.¬´ Similitudo uastationis templi et Hierusalem sumitur ab agricolis, qui quandiu uinea plena est uuis, ponunt custodes in umbraculis. In cucumerario quoque  fiunt tuguria, id est, parue casule, propter ardorem solis ac radios declinandos, indeque uel homines uel bestiolas repellunt, que nocere solent natis frugibus. Collectis autem istiusmodi fructibus, et custode recedente, quia non habet quod ultra ibi seruet, remanent arentia umbracula fruticum casuleque destructe. Similiter omnipotens Deus desertam fecit Hierusalem et templum, populum quoque dereliquit, eo quod non ferret  iam fructus boni operis, cuius custos quondam ipse fuerat, quando fructus bonorum operum proferebat. Quod autem uinea appellatus sit idem populus, ostendit idem propheta Isaias, inquiens paulo inferius: ¬ªuinea enim Domini Dabaoth, domus Isrel est .¬´ Et Psalmista: ¬ªuineam, inquit, de Aegypto transtulisti .¬´ Ista uinea quandiu uberrimos attulit fructus, habuit custodem de quo dicit Psalmista: ¬ªNisi Dominus custodierit ciuitatem, frustra uigilant qui custodiunt eam. ¬´ Postquam amisit fructus bonos, dereliquit illam, ut ipse Dominus Iudeis dicit: ¬ªRelinquetur uobis, inquit, domus uestra deserta .¬´ uocat autem eumdem populum filiam Sion, ut ostendat affectum piissimi patris se habere. Nec mirum  si Sion appellatur filia, cum etiam Babylon sepissime filia nuncupetur. Omnes enim natura filii Dei sumus, sed nostro uitio alieni efficimur. Moraliter autem per Sion, que interpretatur speculatio, et nomine uinee censetur, possumus accipere animam quamlibet, que in contemplatione Dei debet consistere, afferens fructus acceptabiles. Que anima quandiu rationabiliter uiuit proferendo, scilicet fructus bonos, habet custodem mentis Deum. Si autem uitia et peccata fructus uirtutum depredata fuerint quasi quedam bestiole derelinquitur a custode Deo, et omnia illius rediguntur ad nichilum.

¬ªNisi Dominus exercituum reliquisset nobis semen, quasi Sodoma fuissemus, et quasi Gomorrha  similes essemus.¬´ Hoc de reliquiis apostolorum, aliorumque fidelium, est intelligendum, qui post Domini aduentum crediderunt ex Iudeis, de quibus dicitur in Actibus apostolorum : quod una die crediderunt tria millia, alia die quinque millia, et deinceps multa millia. Egregius quoque predicator, in Epistola ad Romanos de iisdem reliquiis ita loquitur: ¬ªReliquie secundum electionem gratie salue facte sunt .¬´ Dicit ergo Propheta ex persona sua, aliorumque fidelium ex eadem plebe: Nisi Dominus exercituum, cui seruiunt exercitus angelorum, reliquisset nobis semen, in apostolis eorumque sequacibus, sicut Sodomite et Gomorrhite propter peccata sua perierunt, ita et omnis nostra prosapia peccato infidelitatis perdita, penitus consumeretur.

 ¬ªAudite uerbum Domini, principes Sodomorum: percipite auribus legem Dei nostri, populus Gomorrhe.¬´ Traditio Iudeorum est, ut beatus Hieronymus dicit, ob duas causas Isaiam prophetam interfectum esse: uel quod principes Sodomorum et Gomorrheorum eos appellauerit, uel quod dicente Domino ad Mosen: ¬ªNon enim uidebit me homo et uiuet ,¬´ iste ausus est dicere: uidi Dominum sabaoth sedentem super solium excelsum. Possunt autem hec uerba referri ad Iudeos illius temporis: sed specialiter ab scribas et Phariseos pertinent, et populum sic clamantem: ¬ªCrucifige, crucifige ¬´ talem. Principes ergo Sodomorum et populus Gomorrhe idcicro appellantur, quia sicut Sodomite et Gomorrhite publice peccabant,  cogitantes consilium pessimum contra uirum iustum Loth, et sine aliquo uerecundie rubore dixerunt: ¬ªEduc uiros qui ingressi sunt ad te, ut abutamur eis ,¬´ ita et isti cogitauerunt consilium pessimum contra Dominum Christum dicentes, exclusa omni uerecundia, uenite cogitemus contra iustum cogitationes, et reus est mortis, multaque his similia. Unde dicit idem Propheta in consequentibus: Iniquitatem suam sicut Sodoma predicauerunt, nec absconderunt.

¬ªQuo mihi multitudinem uictimarum uestrarum, dicit Dominus?¬´ Ac si diceret: Ut quid mihi multitudinem uictimarum offertis? An putatis me indigere his? Atque protinus subdit: ¬ªPlenus sum,¬´ id est, nulla re indigeo. ¬ªMea est enim terra, et plenitudo  eius¬´ . uel etiam quod dicit plenus sum, sub hoc sensu potest accipi: ut dicatur plenus sum, id est, in fastidium sunt mihi uictime uestre: quia non offertis eas simplici et pura mente. ¬ªHolocausta arietum, et adipem pinguium, et sanguinem uitulorum, et agnorum, et hircorum nolui.¬´ Continentia huius capituli usque ad eum locum, ubi ait: Iudicate pupillo, defendite uiduam, respuit sacrificia Iudeorum, et docet obedientiam Euangelii. Et per hoc quod dicit nolui, uerbo preteriti temporis utens, ostendit nunquam se delectatum esse sacrificio Iudeorum. Maximeque adueniente sacrificio nouo, pro nichilo deputatum est sacrificium uetus. Sola enim bona uoluntas cum fide purissima  liberat. Postest hoc et de his accipi qui, cum Dei precepta non faciant, uolunt illum placare uariis donis atque muneribus, que de rapina acquisierunt.

¬ªCum ueniretis ante conspectum meum, quis quesiuit hec de manibus uestris, ut ambularetis in atriis meis?¬´ Hostias et sacrificia Iudeorum non quesiuit idcirco omnipotens Deus, ut ipse illis indigeret, sed ne idolis immolarent, et ut per carnales typicasque medicinas, ad spirituale uerumque sacrificium facilius peruenirent.

¬ªNe offeratis ultra sacrificium frustra. Incensum abominatio est mihi,¬´ id est, detestor et pro nichilo deputo illud: quia non fit munda intentione. ¬ªNeomeniam, et sabbatum, et festiuitates alias non feram,¬´ id est, non sustinebo ad hoc ut placeant  mihi. Neo nouum, menne dicitur luna. Inde componitur hoc nomen, ut dicatur Neomenia festiuitas noue lune, quam celebrant Iudei initiis mensium.

¬ªIniqui sunt cetus uestri, calendas uestras et solennitates uestras odiuit anima mea. Facta sunt mihi molesta.¬´ Subauditur omnia ista que commemorauit. Festiuitates, inquit, uestras, non meas, odiuit anima mea, quia male abutimini eis. Non ut Deus animam habeat, sed nostro loquitur affectu, et more. Et tale est, ac si diceret: Cetus uestri et solemnitates uestre non placuerunt mihi, neque ista que commemoraui, sed potius facta sunt mihi molesta: quoniam iniqua mente impleta sunt a uobis. ¬ªLaboraui sustinens,¬´ id est, laborare me fecistis, exspectando conuersionem et penitentiam uestram.

 ¬ªEt cum extenderitis manus uestras, auertam oculos meos a uobis.¬´ Oculi Domini significant respectum misericordie eius, quibus oculis uidit populum Isreliticum in Aegypto, ideoque misertus est eius. Unde et dixit: ¬ªuidens uidi afflictionem populi mei, et gemitum eius audiui, et descendi liberare eum¬´ . uidens, inquit, uidi: hoc est, uidi et misertus sum. Cum ergo extenderitis manus uestras ad me, tempore tribulationis, ut uos exaudiam et liberem, auertam oculos meos a uobis, id est, respectum misericordie mee auferam a uobis. ¬ªEt cum multiplicaueritis orationem, non exaudiam.¬´ Tale quod ad Ieremiam de eodem populo dicit: Tu ergo noli orare pro eis, quia non exaudiam te. Redditque causam quare auertat oculos suos. ¬ªManus enim uestre sanguine,¬´  subauditur prophetarum et iustorum, ¬ªplene, sunt.¬´ Iudei siquidem homicide semper fuerunt parati ad fundendum sanguinem iustorum, insuper et ipsius Domini ad se missi. Unde Saluator improperat illis dicens: ¬ªEt uos implete mensuram patrum uestrorum .¬´ Quod est dicere, quod illi minus fecerunt, uos supplete. Illi interfecerunt seruos, uos interficite Dominum. Moraliter autem per manus accipitur operatio, per sanguinem uero peccatum. Unde Psalmista: Libera me, inquit, de sanguinibus, id est, de peccatis. Ideo ergo non exaudiam uos, quia operatio manuum uestrarum plena est peccatis et impietate, homicidio scilicet, adulterio, fornicatione, ceterisque uitiis.

 ¬ªLauamini, mundi estote.¬´ Ac si diceret aliis uerbis: Pro omnibus que superius commemorata sunt, que dixi odio me habere, Euangelii placet religio, ut baptizemini in nomine S. Trinitatis. Idcirco lauamini sanguine meo, et aqua baptismatis. Mundi estote, post baptismi gratiam manentes in innocentia uite. uel etiam lauamini per penitentiam, et per lacrymas compunctionis. Mundi estote, ne iterum inquinemini ruendo in laqueum cenumque peccatorum. ¬ªBeati enim mundo corde, quoniam ipsi Deum uidebunt .¬´ Huic sententie concordat illud, quod Dominus dicit Euangelio cuidam sanato: ¬ªEcce sanus factus es, iam noli peccare.¬´ ¬ªAuferte malum cogitationum uestrarum ab oculis meis.¬´ Preceperat ut lauarentur essentque mundi, nunc docet quemadmodum  modum sit illis agendum dicens: Auferte malum cogitationum uestrarum, o presentia mea, ut si cogitatis aliquid mali, non perficiatis, ipsamque cogitationem prauam funditus a cordibus uestris eradicate, et destruite.

¬ªQuiescite agere peruerse, discite benefacere.¬´ Hoc est, quod Psalmista eodem sensu, et non eisdem uerbis precipit: ¬ªDeclina, inquiens, a malo, et fac bonum [Psalm. XXXI].¬´ Competenter ergo dicitur, discite benefacere, quia uirtus bona discenda et imitanda est. Nec sufficit tantum natura bona ad iustitiam, nisi quis erudiatur congruis disciplinis. ¬ªQuerite iudicium.¬´ A quibus querendum est iudicium? Utique a sapientibus, quia non omnium est iudicare, neque consilium salubre dare. Et reuera nonnisi  sapientium. ¬ªSubuenite oppresso,¬´ id est, de manu potentis, uiolentiam pauperi inferentis, liberate eum. ¬ªIudicate pupillo,¬´ hoc est, in iudicio subuenite illi, ¬ªet defendite uiduam¬´ de manu fortioris eius.

¬ªEt uenite et arguite me, dicit Dominus.¬´ Cum hec omnia, inquit, feceritis, arguite me, id est, increpate me, et iudicio contendite mecum, si non reddidero uobis premia, que pollicitus sum. ¬ªSi fuerint peccata uestra ut coccinum, quasi nix dealbabuntur. Et si fuerint rubra quasi uermiculus, uelut lana alba erunt.¬´ Idem est coccinum siue coccus, quod et uermiculus. Ideoque quod intelligitur per coccinum, hoc et per uermiculum, graue, scilicet peccatum, ut est homicidium, adulterium, furtum,  ceteraque talia. Et quod significatur per niuem, hoc per lanam, purgatio scilicet delictorum, et ablutio scelerum. Si, inquit, feceritis ea que precipio uobis, ut recedatis a malo et faciatis bonum, subueniatis pupillo et defendatis uiduam, tunc peccata uestra immania et opera scelestissima, que prius sanguinea erant ut coccinum, et rubra quasi uermiculus, per penitentiam et cumpunctionem lacrymarum dealbabuntur, et erunt candida uelut nix et lana.

¬ªSi uolueritis¬´ ambulare in preceptis meis, et ¬ªsi obaudieritis uerbis meis: bona [istius] terre comedetis.¬´ uel, quod maius est, bona terre de quibus psalmus dicit: ¬ªCredo uidere bona Domini, in  terra uiuentium .¬´ Et de qua in Euangelio ueritas: ¬ªBeati, inquit, mites, quoniam ipsi possidebunt terram.¬´ Cum omnia elementa in motu sint, terra sola immobilis permanet, et solida. Ideoque non immerito per eam intelligitur soliditas eterne beatitudinis.

¬ªQuod si nolueritis,¬´ subauditur ambulare in preceptis meis; ¬ªet me prouocaueritis ad iracundiam, gladius deuorabit uos, quia os Domini locutum est,¬´ id est, uerbum Dei Patris, uel etiam ego propheta locutus sum, quia os Domini existo, quia per me secreta sua loqui dignatur. Prophete enim os Domini appellabantur, quod per eos Dominus loquebatur. Quod autem dicit, gladius deuorabit uos, tam gladium manualem significat Babyloniorum, quam  et Romanorum. Possumus autem intelligere per gladium illum significari mortalitatem, pestilentiam, famen siue uindictam omnipotentis Dei: quam sustinebunt impii post mortem, in penis constituti inferni. Nomine etenim gladii, quidquid cruciat, quidquid punit, quidquid urit, accipitur in isto loco. Et liberum arbitrium ex parte seruatur, dum dicitur: Si uolueritis, et si nolueritis: ut in utramque partem non ex iudicio Dei, sed ex merito singulorum pena uel premium sit.

¬ªQuomodo facta est meretrix ciuitas fidelis, plena iudicii? Iustitia quondam habitauit in ea, nunc autem homicide.¬´ Fornicatio non solum corporalis est, sed etiam spiritualis. Unde psalmographus dicit: ¬ªPerdes omnes qui fornicantur abs te ,¬´  hoc est, qui recedunt a te. Fornicari etenim est pro Deo idola colere, sicut legitur: ¬ªQuia fornicatus est Isrel in Beelphegor .¬´ Quapropter plebs Isrelitica meretrix appellatur: non tam propter fornicationem corporalem, quam propter hoc quod a Deo recessit. Pertinent autem hec uerba non ad tempora prophete, sed specialiter ad tempus Dominice incarnationis, quando penitus recesserunt a Deo, eligendo Barabbam, et Filium Dei occidendo. Miratur ergo Propheta, et dicit: Quomodo facta est meretrix ciuitas fidelis, recedendo a Deo, plena iudicii quondam? Iustitiaque habitauit in ea olim, nunc autem homicide. Ciuitas, inquam, fidelium, que prius fuit plena iudicii, et in qua requieuit quondam iustitia: nunc autem facta est meretrix  plena homicidis, qui interfecerunt prophetas ipsumque caput prophetarum, Saluatorem scilicet mundi. Potest hoc moraliter ad unamquamque animam referri, que ciuitas est fidelis plena iudicii, quandiu Dei uoluntati paret, habens habitatorem in se ipsum Deum, qui est iustitia substantialis, quia iustificat omnes fideles suos. Cum autem recedit a Deo per mala opera, non loco, sed merito, efficitur meretrix. Et que fuit prius plena iudicii, habens habitatorem Deum, incipit iam inhabitari a demonibus malignisque spiritibus, quorum uoluntati obtemperat.

Qui sunt homicide, animarum uidelicet interfectores. ¬ªArgentum tuum uersum est in scoriam.¬´ Purgamenta metallorum sordesque scoria appellantur:  que et rubigo potest nuncupari. Argentum tuum, id est, eloquia diuinarum Scripturarum, de quibus dicit Psalmista: ¬ªEloquia Domini argentum igne examinatum ,¬´ uersa sunt in scoriam siue in sordes: in prauam uidelicet doctrinam scribarum et Phariseorum. Aliter: per argentum intelliguntur uiri religiosi, omnique uita lucidi et probati; per scoriam uero peccatores, sorditati rubigine peccatorum. Et est sensus: sancti uiri, qui prius lucide et clare conuersati sunt in medio tui, postea in rubiginem sordesque peccatorum conuersi sunt; uel: que prius habebas uiros lucidos, omnique puritate probatos, modo habes loco illorum alios, rubigine peccatorum fedatos. ¬ªuinum tuum mistum est aqua.¬´ uinum austeritatem habet. Ideoque precepta legalia  intelliguntur per uinum, que austeritatem habent, id est fortia et pura atque sincera ac ueritate firmata sunt. Que mista sunt cum aqua, traditionibus Iudeorum et Phariseorum uiolata. Quod Dominus in Euangelio manifestat, dicens: ¬ªue uobis, scribe et Pharisei, qui deprauatis legem Dei uolentes statuere traditiones uestras .¬´ uinum, inquit, tuum mistum est aqua: quia legalia precepta pura sincerissimaque austeritatem in se habentia, corrupta sunt et emollita falsis Scribarum et Phariseorum traditionibus. Omnis quippe doctor, qui austeritatem sacrarum Scripturarum per quam potest auditores corrigere, uertit ad gratiam illorum, et ita loquitur ut non corrigat, sed delectet audientes, uinum sanctarum Scripturarum uiolat, atque  corrumpit suo sensu. Hoc faciunt heretici, cauponesque pessimi, qui Euangelicam ueritatem sua praua doctrina corrumpunt.

¬ªPrincipes tui infideles, sociique furum.¬´ Principes Iudeorum in hoc loco sacerdotes quoque intelliguntur, qui uidebantur iudicare et docere populum. Qui idcirco infideles appellantur sociique furum, quia infideliter in mandatis Dei ambulabant, accipientes a scribis et Phariseis munera, que illi per uiolentiam et rapinam a pauperibus exigebant, ideoque socii furum erant, scribe scilicet et Pharisei. In Domini quoque passione infideles fuerunt, nolentes in eum credere; et socii furum, scribarum scilicet et Phariseorum, sed et Iude proditoris. Nos quoque summopere cauere debemus, ne ab illis accipiamus  munera qui rapinis miserorumque lacrymis congregant diuitias, et uocemur non solummodo fures, sed et socii furum, dicaturque de nobis: uidebas furem, et currebas cum eo. ¬ªOmnes retributiones sequuntur eos qui diligunt munera,¬´ ideoque in sorte uitiorum annumerantur. Multi enim sunt, ut bene Hieronymus dicit, qui non putant amicos nisi a quibus dona acceperint, nec considerant os amicorum, sed manus, eosque sanctos iudicant quorum marsupium exhauriunt. Istos tales sequuntur retributiones, quia illis retribuunt sua, a quibus similia sperant se recipere. Qualibus Deus dicit: ¬ªRecepistis mercedem uestram .¬´ uel in hoc sequuntur retributiones, quia illos tantummodo suo fauore extollunt  et laudant, a quibus aliquid accipiunt. ¬ªPupillo non iudicant,¬´ id est in iudicio non subueniunt illi, ¬ªet causa uidue non ingreditur ad eos,¬´ quia pro nichilo deputatur ab eis.

¬ªPropter hec ait Dominus exercituum fortis Isrel: Heu! consolabor super hostibus meis, et uindicabor de inimicis meis.¬´ Condolet omnipotens Deus miseriis populi sui, et tamen uocat eos hostes et inimicos suos, qui specialiter intelliguntur scribe et Pharisei, quibus et in Euangelio ait: ¬ªue uobis, scribe et Pharisei .¬´ Consolari autem hic dicitur de hostibus suis, ultionem ex ipsis recipere. Consolatio quippe Dei est, super hostibus et inimicis eius, ut qui in prosperitate eius noluerunt habere beneficia, suppliciis afflictionibusque corrigantur.

 ¬ªEt conuertam manum meam ad te, et excoquam ad puniendum scoriam tuam et auferam omne stannum tuum.¬´ uox Dei, apostrophum facientis ad ipsam plebem. Per scoriam intelliguntur uitia, sordesque uitiorum. Per stannum uero, quod solet assimilari argento, falsa doctrina scribarum et Phariseorum, que uidebatur esse uera, et assimilari eloquiis diuinis. Extensio manus, ultionem significat diuinam. Dicitur ergo: Conuertam extendamque manum meam ad puniendum te, et excoquam siue purgabo igne tribulationis omnes sordes peccatorum, auferamque falsam doctrinam scribarum et Phariseorum, daboque sincerissimam ac perfectissimam scientiam legis atque Euangelii.

 ¬ªEt restituam omnes iudices tuos sicut prius, et consiliarios tuos sicut antiquitus.¬´ Priores iudices et consiliarii antiqui fuerunt Moses, Aaron, Iosue, Gedeon, Samuel, Dauid, ceterique qui iudicauerunt populum Dei secundum uoluntatem Dei, et cum quibus consiliabatur omnipotens Deus, reuelans eis arcana secretorum suorum. Restituti sunt ergo iudices et consiliarii instar priorum, non solum post captiuitatem ut fuerunt Zorobabel, Esdras, aliique duces, qui usque ad Hircanum populo prefuerunt: sed etiam post aduentum Domini, ut fuerunt apostoli, Ecclesiarumque principes, atque rectores. ¬ªPost hec uocaberis ciuitas iusti, urbs fidelis.¬´ Ciuitas iusti, hoc est, Domini Saluatoris. Et urbs fidelis illa intelligitur, de qua ueritas in Euangelio ait: Non potest  ciuitas abscondi supra montem posita, id est Ecclesia supra Christum fundata. Postquam, inquit, restituero tibi iudices tuos ut fuerunt prius, et consiliarios tuos sicut antiquitus, tunc uocaberis ciuitas iusti, id est Christi. Et urbs fidelis, quoniam integerrime fidem Domini Saluatoris retinebis.

¬ªSion in iudicio redimetur, et reducent eam in iustitia.¬´ Ac si diceret aliis uerbis: Non omnes Isrelite redimentur, sed ille reliquie de quibus supra dictum est . Et hoc est quod dicit, quia redimetur in iudicio, id est in discretione, ut qui uoluerint credere, saluentur et redimantur. Isti uero qui adduxerunt eos ad fidem Christi in iustitia, apostoli intelliguntur, aliique predicatores.

 ¬ªEt conteret sceleratos et peccatores simul, et qui dereliquerunt Dominum consumentur.¬´ Scelerati et peccatores illi utique intelliguntur qui in Christi necem consenserunt, eiusque fidem postmodum recipere noluerunt. Qui merito contriti et consumpti sunt, tam a Romanis quam etiam penis inferni, quia dereliquerunt Dominum, permanentes in sua malitia.

¬ªConfundentur enim ab idolis quibus sacrificauerunt, et erubescetis super hortis quos elegeratis.¬´ Confusio sepissime pro erubescentia ponitur. Per hortos quorum fecit mentionem, debemus accipere lucos et nemora, in quibus immolabant et sacrificabant demonibus, luxuriam suam ante aras idolorum inuerecunde perpetrantes. Quo uero tempore  erubescere debeant ab idolis, et super hortis quos elegerant, aperte manifestat, dicens: ¬ªDum fueritis uelut quercus defluentibus foliis, et uelut hortus absque aqua.¬´ Et est sensus: sicut a quercu ariditate concussa defluunt folia, et sicut hortus fructus herbarum non ualet proferre si defuerit aqua ex qua irrigetur: ita cum defuerit uobis aqua, id est, scientia diuinarum Scripturarum, spiritualisque gratia, quam Dominus promisit de uentre ad se uenientium manare, non ualebitis tenere et custodire opera, fructusque uestros uacuos, nulliusque utilitatis: quia ariditate siccabimini. Hoc est, deficietis in peccatis uestris. Et notandum: qui a more prophetico subito mutauit personas. Cum enim de tertia persona plurali loquens dixisset: confundentur  ab idolis quibus sacrificauerunt, repente oculum mentis uertit ad secundam personam populi, inquiens: Et erubescetis super hortis quos elegeratis, et cetera.

¬ªEt erit fortitudo uestra quasi fauilla stupe, et opus uestrum quasi scintille.¬´ Adueniente tempore persecutionis et captiuitatis eius: omnis fortitudo et superbia Iudeorum qui Dominum dereliquerunt, in qua confidebant, ad nichilum redacta est: sicut facile consumitur fauilla stupe. Et omne opus eorum, quo sperabant se tueri, subito pertransiit: sicut scin tilla ignis subito euolat. ¬ªEt succendetur utrumque simul, et non erit qui exstinguat.¬´ Hoc est, et fortitudo superbie, et opus falsum simul peribunt. Et non erit qui saluet, quia Dominus dissipabit illud.



CAPUT II.


¬ªuerbum quod uidit Isaias filius Amos, super Iudam et Hierusalem.¬´ Mirum ualde est, nimisque animo perpendendum quod propheta dicit uerbum se uidisse. Quo enim modo potest homo uerbum uidere? Et quod est istud uerbum? Nimirum illud, de quo Ioannes dicit: ¬ªIn principio erat uerbum. ¬´ Istud denique uerbum, sapientiam scilicet Patris Filiumque eius, uidit propheta. Id est mente intellexit illum uenturum, ideoque subiunxit:

¬ªEt erit in nouissimis diebus preparatus mons domus Domini in uertice montium, et eleuabitur super  per colles.¬´ Isti nouissimi dies sunt, de quibus Iacob patriarcha dixit: uenite, filii Iacob, audite Isrel patrem uestrum; et annuntiabo uobis que uentura sunt in nouissimis diebus, id est, in nouissima seculi etate. Et protinus addidit: ¬ªNon deficiet dux de Iuda, donec ueniat qui mittendus est .¬´ Notandum autem istum esse montem, quem superius appellauit uerbum. Et iste est lapis, qui uisus est Danieli creuisse in montem magnum, et implesse omnem terram. Iste quippe mons, mons domus Domini est, id est, Ecclesie, que est domus Domini supra Christum fundata, de quo psalmographus cecinit: ¬ªUnam petii a Domino, hanc requiram, ut inhabitem in domo Domini .¬´ Egregius quoque predicator ad Timotheum: ¬ªScito, inquit,  quomodo te oporteat ambulare in domo Domini, que est Ecclesia Dei uiui .¬´ Ipse quoque Christus mons est et domus Dei, de qua dicitur: ¬ªMons in quo beneplacitum est Deo, habitare in eo .¬´ Sed quis uidit unquam montem supra uerticem montium? Mons enim est Christus, ut diximus. Montes uero angeli sunt, celestesque uertices, apostoli, patriarche, prophete, martyres, confessores, qui do trina sua, fide, et operatione, signisque miraculorum fortiter micuerunt. Colles uero simplices quique et fideles, ut sunt eremite, continentes, uidue, et uidui, bonique coniugati. Qui, licet! doctrina et signis miraculorum non claruissent, fide tamen et operatione perfecti fuerunt. De his montibus collibusque Psalmista decantat, inquiens:  Montes in circuitu eius. Et Ecclesia in Cantico canticorum: ¬ªEcce iste uenit saliens in montibus, transiliensque colles .¬´ Mons ergo domus Domini in uertice montium est preparatus, ac super colles eleuatus, Christus uidelicet super quem fundata est Ecclesia, a Deo Patre preparatus et eleuatus super omnem principatum, et uirtutem, et dominationem.

¬ªEt fluent ad eum omnes gentes, et ibunt populi multi et dicent:¬´ Domino adueniente in mundo, celosque peracta redemptione penetrante, omnes gentes et populi ad fidem eius confluxerunt. De quibus et dictum fuerat a Patre: ¬ªPostula a me, et dabo tibi gentes hereditatem tuam .¬´ Sed isti populi gentesque nequaquam propria salute contenti,  hortabantur se inuicem dicentes: ¬ªuenite et ascendemus ad montem Domini, et ad domum Dei Iacob, et docebit nos uias suas, et ambulabimus in semitis eius.¬´ Quis sit mons domus Domini, et que domus Dei, paulo superius diximus: Christus uidelicet et Ecclesia. Hoc autem animaduertendum est, quia cum dixisset, Ascendamus ad domum, protinus curauit subnectere ad cuius domum, subiungens Dei. Addiditque: Cuius Dei? Dei Iacob. Quod est dicere: Ad domum illius Dei, qui est Deus credentium sicut Iacob credidit, uenite et ascendamus. Postquam autem uenimus credendo ad montem Domini, et ascenderimus ad Ecclesiam Dei, docebit nos uias suas, id est, mandata uite per Euangelicam doctrinam: et sic  ambulabimus in semitis eius, id est, in operibus illius, imitando illum. Sed prius discende sunt uie Domini, id est, mandata illius, ut beatus Hieronymus dicit, et postea ambulandum per semitas eius. ¬ªQuia de Sion exibit lex, et uerbum Domini de Hierusalem.¬´ Ac si diceret: Idcirco omnes gentes populique multi mutuo se hortabuntur, ut ueniant ad montem Domini, et ascendant ad domum Dei Iacob, quia de Sion exibit lex, et uerbum Domini de Hierusalem. Per Sion  et per Hierusalem  intelligitur primitiua Ecclesia, que fuit in apostolis aliisque credentibus ex Iudeis, de qua processit ad omnes nationes lex ueteris Testamenti spiritualiter intellecta, et uerbum Domini doctrina Euangelii. Potest etiam et de generali  Ecclesia intelligi, de qua quotidie manat lex, et doctrina Euangelii.

¬ªEt iudicabit gentes, et arguet populos multos.¬´ Quidam sub uno sensu accipiunt: quod unum sit iudicare gentes, et arguere populos multos. Sed melius est, ut distincte accipiamus per gentes, gentiles credentes et non credentes; per populos multos, siue per populum multum  Iudeos incredulos. Iudicat ergo Dominus quotidie gentes, et iudicabit generaliter in die iudicii, id est discretionem faciet inter credentes et non credentes. Aliter enim iudicabuntur credentes, aliter non credentes: quia qui non credit, iam iudicatus est. Arguet autem populos multos, id est damnabit Iudeos incredulos et infideles. ¬ªEt conflabunt gladios suos  in uomeres, et lanceas suas in falces.¬´ Hoc est, omne studium bellandi uertetur in pacem: et pro discordia, erit in toto orbe concordia. Gladii siquidem mutabuntur in uomeres, et lancee sue in falces: ut amisso furore et superbia belligerandi, agriculture deseruiant. Spiritualiter autem gladii mutantur in uomeres, et lancee in falces: quando et seditiones discordiarum longe pelluntur a nobis, et duritia cordis Christi uomere, id est admonitione uerbi Dei, frangitur: eradicanturque spine uitiorum, ut semen sermonis Dei crescat in fruges, et postea labores manuum nostrarum manducemus: adueniente tempore messionis, id est, mortis. ¬ªNon leuabit gens contra gentem gladium, nec exercebuntur ultra ad prelium.¬´ Ea que superius dicta  sunt de mutatione gladiorum, et que etiam nunc dicuntur, tempore incarnationis completa sunt. Siquidem, ut historie diuine, maximeque gentilium tradunt, in toto orbe terrarum tanta fuit discordia ante Domini natiuitatem, usque ad uigesimum annum Octauiani Augusti, sub quo Dominus natus est, ut non permitteretur de regno in regnum, id est de prouincia in prouinciam transire, accensis omnibus studio preliandi: non solum contra exteras, sed etiam contra uicinas nationes et ciuitates. Orto autem Domino Saluatore, qui uenit pacem dare mundo, ut nos reconciliaret Deo Patri, et in cuius natiuitate ciues angelici cantauerunt, ¬ªGloria in excelsis Deo et in terra pax hominibus bone uoluntatis ,¬´  omnia bella cessauerunt, et nequaquam studio bellandi ceperunt se exercere, sed culture agrorum deseruire. Quod autem dicit, nec exercebuntur ultra ad prelium, subaudiendum est, sicut prius fecerant. Legimus enim multa prelia postmodum esse commissa: sed non tam grauia, sicut antea fuerunt.

¬ªDomus Iacob, uenite, et ambulemus in lumine Domini.¬´ Post uocationem gentium et ostensionem montis Dei, conuertitur propheta ad populum suum, qui domus Iacob appellabatur, eo quod de familia Iacob descenderit, hortaturque eos procedere de tenebris infidelitatis atque erroris, et suscipere lumen ueritatis, id est, Christum, qui dixit: Ego sum lux mundi: sicque ambulare in lumine Domini, id est, in fide et preceptis Domini Saluatoris. uos, inquit,  domus Iacob, domus populi mei, uenite mecum, et pariter ambulemus in lumine Domini, de quo dicit Psalmista: ¬ªAccedite ad eum et illuminamini. ¬´

¬ªProiecisti enim populum tuum, domum Iacob.¬´ Alloquens propheta, et exhortans populum suum, ut ambularent in fide Domini Saluatoris, postquam uidit per Spiritum sanctum duritiam cordis Iudeorum et impenitens cor eorum: subito conuertit oculum mentis ad Deum, dicens: Ideo  hortor, ut ad te ueniant, mecumque tuo lumine perfruantur, quia propter multitudinem peccatorum reliquisti eos, et abiecisti populum quondam tuum, domum scilicet Iacob. Redditque causam quare proiecerit illos. ¬ªQuia repleti sunt ut olim, et augures habuerunt ut  Philistiim.¬´ Hunc locum quia diuersi diuerso modo explanare nituntur, dicendum est iuxta traditionem magistrorum: et quid sincerius illis uisum fuerit. Repleti sunt  idolis infidelitate et scelere peccatorum ut olim: id est, sicut quondam in Aegypto, ac postmodum in terra repromissionis temporibus iudicum, et temporibus Ieroboam atque Achab, et augures suos et diuinos habuerunt ut Philistiim, uel Palestini uicini eorum, a quibus eos lex prohibet. Augurium est diuinatio, sumpta et dicta a garritu auium. Inde dicuntur augures, a garritu auium diuinationem sumentes. Cui superstitioni maxime Palestini inter ceteras gentes dediti erant. Notandum autem temporibus Osie, Ioatham, et Achaz, sub quibus Isaias prophetauit, Iudeos habuisse idola  sicut quondam habuerunt. Sequitur: ¬ªEt pueris alienis adheserunt,¬´ id est cum pueris a Deo alienis fornicati sunt. Potest autem duobus modis intelligi, ut cum pueris sue gentis libidinem suam explerent, qui per hoc scelus alieni erant a Deo, quia omnis peccator longe a Deo est, uel etiam cum pueris gentilium. In tantum enim detestando et horrendo uitio deseruiebant Iudei, ut etiam pueros gentilium formosos emerent, a quibus huiuscemodi libidinem explerent

¬ªRepleta est terra argento et auro, et non est finis thesaurorum eius.¬´ Inter cetera uitia, quibus Iudei deseruiebant, etiam immoderata auaritia cupiditasque signatur, dum dicitur: Non est finis thesaurorum eius, id est, auaritie et cupiditatis illorum.  Non quod thesauri finem non habeant, sed quod possidentium animus non impleatur, iuxta illud Salomonis: ¬ªAuarus non implebitur diuitiis .¬´ Thesauri Iudeorum siquidem finem habebant, sed cupiditas illorum fine carebat.

¬ªEt repleta est terra eius equis, et innumerabiles quadrige eius.¬´ Et hoc contra preceptum Domini erat, qui prohibet in lege multiplicari currus et equos. Siquidem et illa animalia data sunt ad adiutorium hominis, non ad superbiam, sed ipse abusus est illis in superbia. Unde iumentum dicitur ab adiuuando, id est a subleuando. De illis qui superbe his abutebantur, dicit Psalmista: ¬ªHi in curribus, et hi in equis: nos autem in nomine Domini nostri inuocabimus .¬´

 ¬ªEt repleta est terra eius idolis; opus manuum suarum adorauerunt, quod fecerunt digiti eorum. Et incuruauit se homo, et humiliatus est uir.¬´ Hoc est, et infirmi siue potentes, qui designantur per hominem qui dicitur ab humo: et illi qui debuerant esse fortes et uirtuosi, qui intelliguntur per uirum qui dicitur a uirtute: omnes pariter incuruati sunt, et humiliati ad adoranda idola. Hoc quoque temporibus Isaie factum est.

¬ªNe ergo dimittas eis.¬´ Quod Septuaginta alio modo interpretati sunt, sub persona Dei dicentis: Ne ergo dimittam eis. Quapropter geminam recipit expositionem. Si ergo ad personam Dei refertur, ut Deus locutus sit hoc: ita est intelligendum: quia tanta mala fecerunt, non parcam eis, nec dimittam  innumerabilia scelera eorum. Si propheta loquitur, sic est sentiendum: ne ergo dimittas eis peccata eorum, qui tanta mala perpetrauerunt. Animaduertendum est autem prophetam non imprecari mala contra populum suum: sed subaudiuntur ea que in ueritate sunt futura, que erant illis more prophetantis predicenda, a superiori loco ubi legitur, quia repleti sunt ut olim, et augures habuerunt ut Philistiim, usque ad istum: qui tam ad Iudeos refertur eo modo quo diximus, quam ad Chaldeos Romanosque qui illius populi depredatores fuerunt, eorumque terram incoluerunt dicentes, quod protecto Iudeorum populo, habitauerunt in Iudea alienigene qui repleti sunt idolis, habueruntque augures, et pueris alienis adheserunt. Et repleta est terra eius equis,  et innumerabiles quadrige eius. Per quod designatur Iudeorum Romanorumque auaritia, quibus nichil est auarius, teste beato Hieronymo. Repleta est terra quoque Isrelitici populi equis Chaldeorum Romanorumque et fuerunt innumerabiles quadrige eius, hoc est uitiorum.

¬ªIngredere in petram, abscondere in fossa humo, a facie timoris Domini, et a gloria maiestatis eius.¬´ uox prophete hortantis populum suum, ut ingrediatur in petram, et abscondatur in fossa, coopertus desuper humo. Ac si diceret aliis uerbis: Hortatus sum ut ambularetis in lumine Domini, sed quia noluistis audire, ecce denuntio et hortor, ut ingrediamini in petram et abscondamini in fossa, uel in  speluncis, a facie timoris Domini, uel a facie Babylonis exercitus, qui designatur per timorem Domini, et a gloria maiestatis eius, quoniam per illos misit timorem suum super Iudeos, et glorificatus est de hostibus suis Iudeis, uindictam recipiendo. De hac tribulatione cuius formidine absconderunt se in speluncis et puteis, sicut historie narrant, Dominus in Euangelio ait: ¬ªTunc dicent montibus, Cadite super nos; et petris Abscondite nos .¬´ Altiori autem intellectu, precipitur nobis omnibus ut ingrediamur in petram a facie timoris Domini, id est confugium faciamus ad Christum de quo dicitur: ¬ªPetra est refugium erinaceis .¬´ Christus enim per similitudinem petra est, sicut Paulus apostolus dicit: ¬ªPetra autem erat Christus .¬´ In petram ergo ingredietur, quisquis ueraciter credens, facit confugium ad ipsum, ne in aduentu illius cum uenerit perdere reprobos, damnetur. Absconditur in fossa humo, qui intrans in cubiculum orat Patrem suum. uel etiam absconditur in fossa humo, qui in terreno corpore constitutus, quod designatur per humum abscondit et celat infirmitates carnales, ne uidelicet omnia illecebrosa per operationem forinsecus ostendat, que caro desiderat perficere.

¬ªOculi sublimes hominis humiliati sunt, et incuruabitur altitudo uirorum: exaltabitur autem Dominus solus in die illa.¬´ Per oculos sublimis hominis qui humiliati sunt, altitudinemque uirorum, accipitur fastus potentie et nobilitas generis. Cum, inquit,  hostes superuenerint, tunc nec diuitie, nec nobilitas generis, nec potentia dignitatum aliquem defendere poterit, quippe cum una sit captiuitas omnibus. Sed humiliabuntur oculi potentis, diuitisque hominis, qui toruide cum supercilio respiciebat aliquem. Incuruabitur quoque altitudo uirorum, id est, contemnetur, ac pro nichilo reputabitur nobilitas generis. Dominus autem solus exaltabitur in die illa, hoc est in tempore aduentus Chaldeorum Romanorumque, cuius iram et uindictam nullus poterit effugere. Possunt autem hec eadem non incompetenter ad diem extremi examinis referri: in qua omnis creatura diuine maiestati atque potentie humiliabitur, et comparatione illius cognoscet se nichil esse. Redditque causam, quare debeat humiliari et incuruari.

 ¬ªQuia dies Domini exercituum super omnem superbum, et excelsum, et super omnem arrogantem: et humiliabitur.¬´ Ubicunque de uindicta et uictoria Domini propheticus sermo loquitur, Dominum exercituum solitus est illum uocare, id est, militiarum, quod Hebraice dicitur sabaoth. Ipse enim est Dominus militiarum suarum, siue exercituum, angelorum scilicet, atque hominum. Dies autem Domini, id est, dies uindicte illius, dupliciter intelligitur: tempus uidelicet captiuitatis Iudeorum, que uenit super omnem superbum, et excelsum, et super omnem arrogantem. Que tria unum sensum obtinent, per que intelliguntur principes Iudeorum, sacerdotes, Pharisei et scribe. Tempus quoque ultimi iudicii,  in quo damnabitur superbus diabolus cum omnibus consectatoribus eius, et humiliabitur super omnes arrogantes et superbos.

¬ªEt super omnes cedros Libani sublimes, et erectas, et super omnes quercus Basan.¬´ Subauditur, ueniet dies Domini. Libanus mons est Phenicis regionis excelsissimas cedros continens, que, sicut Cassiodorus in expositione psalmorum dicit, sua proceritate transcendunt omnem altitudinem arborum. Basan uero regio est Arabie, cui imperauit Og rex, habens glandiferas quercus, quarum fructus porcorum est cibus, non hominum. Metaphoricos autem per cedros Libani sublimes et erectas, intelliguntur superbi quique; per quercus autem Basan, que interpretatur ignominia, qui opera ignominie  exercent et in ceno libidinis uolutantur: quorum fructus porcorum est, id est, demonum. Super omnes autem istos, uindicta et dies ire Domini consurget. De talibus cedris dicitur in psalmo : ¬ªuox Domini conterentis cedros.¬´ Et item. uidi impium superexaltatum, sicut cedros Libani.

¬ªEt super omnes montes excelsos, et super omnes colles et eleuatos.¬´ Subaudis, ueniet dies Domini. Montes et colles plerumque in bonam partem accipiuntur. Pro sanctis uidelicet, uarietate uirtutum decoratis. Plerumque autem ipsi impii pro diuersitate uitiorum, maximeque superbi, montes appellantur et colles, sicut in presenti loco. De his montibus collibusque dicit Ezechiel propheta: ¬ªHec  dicit Dominus montibus et collibus: Ecce ego inducam super uos gladium .¬´

¬ªEt super omnem turrim excelsam, et super omnem murum munitum.¬´ Subaudis, ueniet dies Domini. Quantum ad littere sensum spectat, adueniente Romano exercitu, dies Domini uindicte super turrim et super omnem murum Iudeorum fuit: quoniam funditus sunt omnes euersi. Metaphoricos autem per turrim et murum intelliguntur hi, qui in altitudine turrium et firmitate murorum potius confidebant quam in Deo. Super quos dies ultionis Domini uenit, quia fame, mortalitate, et gladio sunt consumpti et in pretium distracti. uel etiam per turrim specialiter possunt intelligi illi qui preminebant in populo, sicut turris in ciuitate. Per murum  uero munitum, diuites potentesque, qui se muniebant diuitiiis: super quos Domini dies ueniet.

¬ªEt super omnes naues Tharsis, et super omne quod uisu pulchrum est.¬´ Subaudis, dies Domini ueniet. Hebrei omnia maria Tharsis appellant, et congregationem aquarum nomine maris uocitant: iuxta illud in Genesi: ¬ªCongregationesque aquarum appellauit maria .¬´ Quapropter hoc loco non simpliciter illud mare accipiendum est, quod adiacet terre repromissionis: sed etiam omnia flumina uicina, per que Iudei soliti erant nauigare, et negotia exercere. Et translatiue per naues intelliguntur hi, qui in nauibus residentes, negotiationis causa pelagus et flumina nauigabant. Super quos  dies uindicte Domini uenit: quando sicut Iosephus narrat, aduenientibus Romanis, illi comprehensi sunt, qui in portibus commorabantur, nauesque eorum succense. Quodque sequitur, et super omne quod pulchrum est uisu, intelligendum est super templum et sanctuarium, ubi erat maxima pulchritudo, et super omnes uirgines et iuuenes: super omne quodque quod delectabile erat ad uidendum, diem ultionis uenisse: quando simul omnia bona illius populi destructa et euacuata sunt.

¬ªEt incuruabitur sublimatas hominum, et humiliabitur altitudo uirorum.¬´ Per sublimitatem hominum, altitudinemque uirorum, fastus potentie, et nobilitas generis accipitur, sicut paulo superius dictum est, quia incuruata et humiliata sunt, quando  quidam occisi, quidam uero in seruos sunt uenundati.

¬ªEt eleuabitur Dominus solus in die illa, et idola penitus conterentur.¬´ Quod est aperte dicere: In die illa, hoc est, in tempore uastationis Iudeorum, eleuabitur Dominus, id est, excelsus et gloriosus fortisque apparebit: cum tradiderit inimicos suos Iudeos in ore gladii Chaldeorum Romanorumque, tunc penitus idola conterentur Iudeorum cum cultoribus suis. Licet in Domini aduentu non legantur Iudei idola coluisse, tamen quando captiuati sunt a Chaldeis, idola colebant, sicut Ezechieli ostensum est . Quapropter quia sermo propheticus mixtim loquitur de utraque captiuitate et uastatione, specialiter ad priorem referendum  est, quod dicitur, idola penitus conterentur. Contrita sunt enim idola Iudeorum a Chaldeis, et metalla eorum in Babylonem ducta.

¬ªEt introibunt in speluncas petrarum, et in uoragines terre, a facie formidinis Domini, et a gloria maiestatis eius, cum surrexerit percutere terram.¬´ Presentia cum sequentibus ad utramque uastationem Iudeorum pertinent, quando effugere nitentes Dei uindictam, abscondebant se in speluncis et uoraginibus terre. Bene autem dicitur: A gloria potentie Domini, cum surrexerit percutere terram. Quodammodo enim omnipotens Deus consurgit percutere terrenos homines, terrena solummodo cogitantes et querentes, quando seueriter suos per ministros penam infert illis, sicut per Chaldeos Romanosque  Iudeis intulit.

¬ªIn die illa.¬´ Hoc est in aduentu Chaldeorum uel etiam Romanorum ¬ªproiiciet homo  idola argenti sui, et simulacra auri sui, que fecerat sibi, ut adoraret talpas et uespertiliones, et ingredietur sessuras petrarum et in cauernas saxorum a facie formidinis Domini et a gloria maiestatis eius, cum surrexerit percutere terram.¬´ Subauditur Iudeorum, uel ipsos Iudeos terrena sectantes. Sic factum est, quando superueniente hostili exercitu proiecerunt idola sua Iudei, absconderuntque se in cauernis, ut effugere possent iram Domini. Quod autem dicit, ut adorarent talpas et uespertiliones, non est intelligendum, quod simulacra haberent ad similitudinem talpe  quod est animal lumine carens oculorum, aut uespertilionis, que est auis lucifuga. Sed despectiue atque irrisorie protulit, idola eorum talpis et uespertilionibus comparans, que cum oculos uideantur habere, minime uident, sicut Psalmista dicit: ¬ªSimulacra gentium argentum et aurum, opera manuum hominum. Oculos habent et non uident .¬´

¬ªQuiescite ergo ab homine cuius spiritus in naribus eius, quia excelsus reputabitur ipse.¬´ Considerans propheta Isaias Iudeos conciues suos perdendos propter mala, que Christo perfida mente intulerunt, hortatur eos dicens: Ecce prophetali spiritu predixi uobis, que euenire possunt. Moneo ergo atque precipio, ut quiescatis ab homine Christo,  qui secundum carnem quidem homo est uerus, habens animam et spirans, et halitum trahens naribus, sicut nos puri homines spiramus et uiuimus, sed secundum diuinam maiestatem excelsus reputatur ipse, et creditur, quia equalis est Deo Patri. Cauete ne offendatis eum in aliquo, quia licet spiret ut homo, Deus uerus tamen est. Et si feceritis, uenient uobis propere omnia mala superius dicta. Quod Redemptor noster excelsus sit, Psalmista indicat, dicens: Excelsus super omnes gentes Dominus, et super celos gloria eius. Et quod dicit, cuius spiritus in naribus eius, tale est ac si diceret: In cuius naribus est flatus, qui plerumque spiritus appellatur.



CAPUT III.

 ¬ªEcce enim dominator Dominus exercituum auferet ab Hierusalem et a Iuda ualidum et fortem.¬´ uox prophete dirigitur ad Iudeos, qui Dominum persecuti sunt. Quia, inquit, noluistis quiescere ab homine cuius spiritus in naribus eius, qui excelsus credendus est, sed econtrario fudistis sanguinem innocentis, ecce dominator Dominus auferet ab Hierusalem ualidum et fortem, omnemque uirum bellatorem: ut nemo remaneat, qui alicuius sit uirtutis, sed omnes sint languidi et imbecilles. ¬ªOmne robur panis, et omne robur aque.¬´ Subaudis auferet a Iuda et ab Hierusalem. Robur siue fortitudo panis et aque, pro omni cibo et potu accipitur: que Dominus abstulit a Iudeis, in tantum ut filios suos  fame urgente comederent. Allegorice autem per panem et aquam, diuina accipitur Scriptura: que in quibusdam locis cibus est, in quibusdam potus. Quam abstulit Dominus a Iudeis et tradidit illam gentibus, ut faciant fructus eius, sicut ipse dicit: ¬ªAuferetur a uobis regnum Dei, et dabitur genti facienti fructus eius .¬´ Ubicunque enim grauis est ad intelligendum, et cum difficultate sumitur, cibus est: quia quodam modo mandendo glutitur. Ubi uero facile intelligitur, potus est. De istiusmodi pane et aqua testatur alius propheta: ¬ªEcce dies uenient, dicit Dominus, et mittam famem in terram, non famem panis neque sitim aque, sed famem audiendi uerbum Dei .¬´

¬ªFortem et uirum bellatorem, et iudicem, et  prophetam, et hariolum, et senem.¬´ Subaudis auferet Dominus ab Iuda et ab Hierusalem. Non dubium, quin omnes istos abstulerit Dominus a Iudeis. uirum enim bellatorem et fortem quemquam non habent, sed omnes sunt infirmi et pleni for midine. In hoc quoque apparet eos iudices non habere, quia ipsi iudicantur a Romanis principibus. Propheta uerus, senexque sapiens, iam desiit esse ex illis. Et non solum alios, sed etiam ipsos ariolos  abstulit Dominus ab eis. Arioli autem sunt incantatores, qui quibusdam incantationibus rem peragunt. Per quos etiam plerumque futura predicantur, sicut de Balaam  ariolo legimus, et de diuinis  quinque urbium  Philistinorum. Sensus autem est, quod uera et falsa pariter a Iudeis auferantur.

¬ªPrincipem super quinquaginta, et honorabilem uultu, et consiliarium sapientem de architectis, et prudentem eloquii mystici.¬´ In hoc loco a parte totum accipientes, per principem super quinquaginta  omnes principes Iudeorum intelligimus esse ablatos. Inter ceteras quoque gratias, etiam hoc auferet Dominus a Iudeis: ut nullum habeant honorabilem uultu, qui pro sua reuerentia honoretur: nullum consiliarium, sed cuncta facient absque consilio. Principemque artificum, qualis fuit Beseleel; et prudentem eloquii mystici, id est, prudentem doctorem, qui docet eloquia mystica siue diuina; uel, ut quidam uolunt  dicere, prudentem auditorem, qui possit discernere predicationem docentis: illum auferet ab eis. Admiranda est enim sententia cuiusdam pete Greci: qui dicit primum esse beatum qui per se sapiat: secundum, qui sapientem audiat.

¬ªEt dabo pueros principes eorum, et effeminati dominabuntur eis.¬´ Loquente ex persona sua propheta ea que superius dicta sunt, subito secundum morem propheticum, loquitur ex persona sua Deus per prophetam, dicens: Dabo pueros principes eorum, id est, sublatis his quos ante donaueram principes, uidelicet quinquagenario, seneque, et prudente consiliario: pro his dabo principes lasciuos, et dissolutos, more puerorum. Non enim pueros solummodo etate debemus intelligere, sed moribus  et conuersatione. De talibus pueris principibus in Ecclesiaste legimus: ¬ªue tibi, terra cuius rex iuuenis est !¬´ id est, iuueniliter agens. Talis fuit Roboam qui, despecto consilio senum, secutus est consilia iuuenum . Non, quod puer aut iuuenis esset etate quando accepit regnum, utpote quod quadraginta sex erat annorum, sed quod pueriliter gessit, et dissolute. Quodque sequitur, et effeminati dominabuntur eis, idem sensus est. Effeminati autem sunt, qui fortitudinem stabilitatemque uirilem in femineam mollitiem habent redactam. Tales sunt hodie principes Iudeorum, pueriliter uidelicet cuncta agentes, nulliusque uirtutis existentes.

 ¬ªEt irruet populus, uir ad uirum, et unusquisque ad proximum suum. Tumultuabitur puer contra senem, et ignobilis contra nobilem.¬´ Cum pueri fuerint principes eorum, et effeminati fuerint eis dominati, tunc utique nec etatis, nec dignitatis ullius ordo seruabitur: sed irruet siue consurget populus aduersus semetipsum, soluto federe pacis et ciuilitatis: uir scilicet contra uirum, et unusquisque aduersus proximum suum. Puer quoque etate murmurabit contra senem, siue stultus contra sapientem; et ignobilis contra nobilem. Sic fit plerumque in sancta Ecclesia, propter peccata populi. Auferuntur enim principes ad bellanda prelia Domini fortes, rectoresque religiosi: qui plebem Dei secundum eius placitum nouerunt regere, consiliarii quoque, et  doctores prudentes. Sicque confunditur omnis ordo, et consurgit uir contra fratrem suum: puer sumit audaciam murmurandi contra senem, et ignobilis genere, et conuersatione morum, contra nobilem.

¬ªApprehendet uir fratrem suum, domesticum patris sui,¬´ id est, uernaculum, quem pater eius nutriuit. Dum ciuitas Hierusalem obsidione uallaretur a Romano exercitu, Iudei infra menia sue ciuitatis conclusi, in tres partes erant diuisi. Alii siquidem templum arcemque Sion tenebant, alii uero partem superiorem ciuitatis, atque alii inferiorem: et quemcunque quis uolebat sibi principem constituebat, non solum uernaculum patris sui, sed etiam alium dicens: ¬ªuestimentum tibi est, princeps esto noster. Ruina autem hec sub manu tua.¬´ Et est sensus: Habes  cibum et uestimentum, esto nobis princeps: tantummodo, ut liberes nos ab ingruente fame, et miseria nostra tuo sustentetur auxilio.

¬ªRespondebitque in die illa dicens: Non sum medicus, et in domo mea non est panis neque uestimentum: nolite constituere me principem populi.¬´ Considerans is, qui electus fuerit in principem, paupertatem et imbecillitatem suam, respondebit: Non sum  medicus, id est, non possum uestram necessitatem implere: quia non habeo panem, neque uestimentum. Quapropter nolite me constituere principem.

¬ªRuit enim Hierusalem, et Iuda concidit: quia lingua eorum et adinuentiones eorum contra Dominum, ut prouocarent oculos maiestatis eius.¬´ Non  loquitur hoc ille, quem principem uolebant constituere, sed potius propheta, qui dicit idcirco neminem uelle populo peccatori preesse, quia urbs Hierusalem et Iudea prouincia pariter corruerunt in manus hostium. Causasque reddit impietatis eorum atque perditionis: quod contra Dominum blasphemauerunt dicentes, ¬ªDemonium habes,¬´ et, ¬ªSamaritanus es,¬´ et ¬ªReus est mortis,¬´ et ¬ªCrucifige¬´ talem, multaque his similia . Adinuentiones quoque suas contra Dominum protulerunt, quando opposuerunt ei falsos testes, dicentes: Hic dixit, possum destruere templum hoc manufactum, et in triduo aliud non manufactum reedificare. Quapropter oculos maiestatis Domini,  id est, respectum misericordie illius et clementiam, ad amaritudinem prouocauerunt. Licet enim Romani, quantum ad se pertinuit propter hoc uenerint, quia tributum renuebant persoluere, causa tamen perditionis illorum mors Filii Dei fuit. Et quia illum prouocauerunt ad amaritudinem:

¬ªAgnitio uultus eorum respondebit eis,¬´ id est cognitio quod, Christum uidentes in carne, noluerunt in eum credere. Respondebitque eis Dominus, quando positi in miseria et tribulatione, recordabuntur propter necem Filii Dei hec sibi aduenisse. uel aliter: Agnitio uultus eorum respondebit eis, quia sua receperunt peccata, uel ante oculos mentis semper habuerunt propria delicta. ¬ªEt peccatum suum quasi Sodoma predicauerunt, nec absconderunt.¬´ Sicut  Sodomite nefandis criminibus inquinati, inuerecunde dixerunt ad Loth, Educ uiros foras ut concumbamus cum eis: ita et isti eisdem peccatis irretiti, impudenter et absque omni reuerentia peccatum suum predicauerunt, acclamantes contra Dominum: Crucifige, crucifige istum! Et, Reus est mortis. Unde ab eodem propheta, principes Sodomorum et populus Gomorrhe appellantur. Moraliter autem unusquisque peccatum suum sicut Sodomite publicat, qui uitia quibus ipse tenetur inquinatus, aliis inuerecunde prodit, ad hoc ut eos similes reddat, suique imitatores efficiat. Nec sufficit ei immunditiam suam uni ostendere, nisi etiam multos sibi illiciat. Quapropter sicut Sodomite corpore et anima perierunt, ita etiam ille in die iudicii pariter in corpore et anima damnabitur,  audiens a Domino illam terribilem uocem: ¬ªIte, maledicti, in ignem eternum .¬´ ¬ªue anime eorum, quoniam reddita sunt eis mala.¬´ Damnationem scilicet suorum scelerum recipiendo.

¬ªDicite iusto, quoniam bene, quoniam fructum adinuentionum suarum comedent.¬´ Lecturos hanc prophetiam alloquitur propheta: uos qui legistis librum huius prophetie, uel qui audistis perditionem Iudeorum, laudate iustitiam Domini, et dicite iusto, hoc est Christo, quoniam bene fecit, quod reddidit Iudeis penam, quam merebantur illorum adinuentiones.

¬ªue impio in malum, retributio manuum eius fiet ei.¬´ Quod est dicere: Aeterna perditio ueniet in populo Iudeorum, quia qualia operatus est, talia  recipiet. Principem suum Romane tradidit potestati, et ipse Romane subiectus est seruituti. Refertur autem et ad unumquemque impium, qui qualia fecerit, talia uenient ei.

¬ªPopulum meum exactores sui spoliauerunt, et mulieres dominate sunt eis.¬´ Contra scribas et Phariseos loquitur sermo propheticus , uocans eos exactores suos, quia ut exigere possent a suis subditis tributa, decimas et primitias, atque in suos usus redigere, eam turpis lucri Dei Filium negauerunt. Et non solum exactores uocantur, quia populum spoliabant: sed etiam mulieres despectiue, eo quod muliebriter uiuerent, seruientes libidini, omnique uoluptati. Tante etenim cupiditati  erant dediti, ut si per omnia non reddidissent eorum subiecti que reddenda erant, flagellarent eos publice: et multipliciter ab eis postea exigerent, dicentes: ¬ªScriptum est: Non apparebis in conspectu meo uacuus .¬´ Potest autem et ita intelligi, quod mulieres dominate eis sunt, id est, uxores scribarum et Phariseorum. Cauendum est ergo, ne magistri doctoresque Ecclesie exactores populi sint opprimentes subiectos, ut illorum diuitiis ditentur, et cupiditati seruientes, muliebriter uiuant. ¬ªPopule meus, qui beatum te dicunt, ipsi te decipiunt, et uiam gressuum tuorum dissipant.¬´ Scribe et Pharisei, qui superius exactores appellati sunt, illos a quibus munera accipiebant, beatos esse dicebant: adulantes eis ac dicentes: uos estis sancti et electi omnipotentis  Dei, qui ministros illius honoratis, et columne domus Dei, ceterisque his similibus uerbis adulatoriis decipiebant eos, et uiam actionum illorum laudibus suis male extollendo dissipabant contra illud agentes: ¬ªNe laudes hominem in uita sua .¬´

¬ªStat ad iudicandum Dominus, stat ad iudicandum populos.¬´ Non sedet ad iudicandum ad hoc ut in presenti perdat tempore, sicut in Danielis uolumine legitur : sed stat, id est, considerat et discernit omnium opera: uolens statuere eos in fide bonisque operibus, quorum uia fuerit dissipata. uel etiam, considerat quomodo benefactores in futurum remuneret, malefactores autem suos in futurum perdat.

¬ªDominus ad iudicium ueniet cum senibus populi  sui,¬´ id est, cum patriarchis et prophetis, et cum principibus eius, hoc est cum apostolis: de quibus Psalmista loquitur: ¬ªConstitues eos principes super omnem terram .¬´ ¬ªuos autem depasti estis uineam meam, rapina pauperum in domo uestra.¬´ Contra scribas et Phariseos, exactores scilicet Iudeorum, loquitur sermo diuinus: qui sunt depasti uineam Domini, hoc est plebem Isreliticam, spoliando illam de qua dicitur psalmo: uineam de Aegypto transtulisti. Isaias quoque alibi: ¬ªuinea, inquit, Domini sabaoth, domus est Isrel ¬´ In quorum domibus erat rapina pauperis, id est, innocentis, pupillorum scilicet orphanorum, ac uiduarum: qui non habebant facultatem se tuendi.

¬ªQuare atteritis¬´ siue affligitis ¬ªpopulum meum  et facies pauperum,¬´ id est, egenorum ac pupillorum ¬ªcommolitis¬´ siue attenuatis, uel conteritis? Commolere est attenuare, uel comedere aut conterere. Unde in Euangelio : scribe et Pharisei dicuntur ieiunantes, quia facies suas demoliunt, id est attenuant. Ipsi quoque substantiam pauperum egenorumque diripiebant: sicque inopia famis facies eorum attenuebant. Sed et hoc ad malos principes Ecclesie referri potest: qui spoliant egenos, et innocentes publice condemnant: in quorum domibus rapina pauperum est, et attenuant facies eorum.

¬ªEt dixit Dominus: Pro eo quod eleuate sunt filie Sion, et ambulauerunt extento collo, et nutibus oculorum suorum ibant et plaudebant, ambulabant  et pedibus suis composito gradu incedebant.¬´ Superius tam Dominus quam propheta, populum et principes increpauerat: nunc ad mulieres scribarum et Phariseorum, de quibus supra dixerat: et mulieres dominate sunt eis: rursus sermo propheticus dirigitur, ne se alienas a crimine arbitrentur, ob quarum delicias atque luxuriam, uiri earum spoliauerunt populum Domini. Ornate autem erant et depompate deliciis, dum ambulabant extento collo, et nutibus oculorum loquebantur. Ibant plaudendo manibus, atque ludendo pedibus, pre nimia lasciuia et dissolutione, et composito gradu propter superbiam incedebant. Hoc testimonio corrigende sunt femine et mulieres sancte Ecclesie: que istarum imitatrices existunt. Pro eo, inquit, quia hoc fecerunt.

 ¬ªDecaluabit Dominus uerticem filiarum Sion,¬´ id est, earum capita faciet radi.

¬ªEt Dominus crinem earum nudabit,¬´ ut pro ornatu sit ignominia.

¬ªIn die illa,¬´ hoc est, in tempore captiuitatis Iudeorum, que ueniet eis per Romanos,

¬ªAuferet Dominus ornatum calceamentorum, et lunulas,¬´ ceteraque ornamenta muliebria. Habent mulieres bullas siue fibulas, instar lune factas. Torques ex auro fit, et circumdat collum. Unde Balthasar, uidens articulos manus scribentis in pariete, dixit : Quicunque legerit scripturam hanc, et interpretationem eius dixerit, purpura uestietur, et torques aurea ponetur in collo eius. Monilia generaliter  dicuntur omnia ornamenta mulierum. Armille, dextralia que in brachiis ponuntur. Mitra operimentum est capitis: uel uirorum appellatur pileum uel thiara, mulierum uero potest dici cusia. Discriminalia sunt, quibus discriminantur crines: que alio nomine appellantur squinones. Ex illis enim diuidunt, ac preparant mulieres crines capitis sui. Perischelides sunt torques ex auro, ad similitudinem armillarum, et ponuntur circa collum. Murenule sunt uirgule auree, contorteque auro argentoque: que habent margaritas interpositas, et dependent a collo. Olfactoriola dicuntur ab olfaciendo: ibi enim portant muscum, aliaque odoramenta muliebria. Inaures sunt, que in auribus dependent. Sindones sunt linteamina, subtili opere facta. Teristrum genus  est pallii muliebris, quod fit ex optimo genere lini: adeo subtilissimum ac tenuissimum, ut si quis tunicam inde habuerit indutam, macula corporis nequeat abscondi. Utuntur autem eo indumento maxime mulieres Arabie, necnon et Mesopotamie atque Hispanie tou thereos, hoc est, in estate: unde et nomen accepit, theros enim dicitur estas.

¬ªEt erit pro suaui odore fetor, et pro zona,¬´ id est, pro cingulo aureo ¬ªfuniculus, et pro crispanti crine¬´ quod solent mulieres facere, scilicet crispare cincinnos, ¬ªerit caluitium. Et erit pro fascia pectorali cilicium.¬´ Fascia pectus tegit: et eum possidet locum in feminis, quem rationale in pontificibus. Idcirco autem apponitur pectori, ut restringat mamillas  ne nimis crescant, quod deforme est. De hac fascia pectorali, et Ieremias mystico sermone dicebat. ¬ªSi obliuisci potest sponsa ornatus sui, aut uirgo fascie pectoralis sue, et ego obliuiscar tui, dicit Dominus .¬´ In quibusdam autem regionibus fiunt quedam formule ex corio crudo, tante magnitudinis quante quis uult, ut sint mamille: et applicantur mamillis puellarum, sicque desuper tum fascia stringuntur: et tunc neque nimis crescunt, neque manibus, et tactu lasciuientium iuuenum confracte exuberant.

¬ªPulcherrimi quoque uiri tui gladio cadent, et fortes tui in prelio.¬´ Tam pulcherrimi iuuenes Iudeorum, quam fortes bellatores, gladio Romanorum ceciderunt in mortem, et in prelio dimicando contra  eos perierunt. Licet enim cominus minime pugnassent cum Romanis in campo, tamen dimicauerunt contra eos conclusi intra menia urbium suarum: sicut apertissime Iosephus, et Aegesyppus narrant.

¬ªEt merebunt atque lugebunt porte eius, et desolata in terra sedebit.¬´ Metonomicos per portas Hierusalem, que dicuntur merere et lugere, intelliguntur habitantes extra portas, uel in ipsis portis more antiquo: quia sedes regum et principum super portas erant: sicut de Dauid legimus , quod sederit in porta. Possunt et per portas Hierusalem intelligi principes illius, qui postmodum in merore et luctu morantur. Ipsa quoque ciuitas desolata ab habitatoribus suis sedet in terra funditus  subuersa, uel etiam ipsa plebs desolata et derelicta ab habitatore suo omnipotente Deo, sedet in terra, hoc est in humiliatione et abiectione, dum quotidie a cuntis gentibus contemnitur, atque despicitur.



CAPUT Iu.

¬ªEt apprehendent septem mulieres uirum unum in die illa, dicentes: Panem nostrum comedemus, et uestimentis nostris operiemur, tantummodo inuocetur nomen tuum super nos, aufer opprobrium nostrum.¬´ Quando Nabuchodonosor  rex Babylonis captiuauit Sedechiam regem Iuda, omnesque principes Iudeorum et omnem populum terre duarum uidelicet tribuum Iude et Beniamin: iam  enim decem tribus ducte erant ultra montes Medorum et Persarum, unde postea non sunt reuerse: potuit fieri, ut mulieres multo plures remanserint in terra, ut pro paucitate uirorum septem ex illis apprehenderint uirum unum, dicentes: Habemus panem et uestimentum, sed marito priuate sumus. Ne ergo absque semine simus, et illud maledictum legis super nos ueniat, Maledicta sterilis que non dimiserit semen super terram: ueniens aufer opprobrium sterilitatis a nobis, et uocetur nomen tuum super nos, id est, sis uir noster, ne absque marito esse uideamur, tueque dicamur esse uxores. Allegorice uero septem mulieres, septem dona Spiritus sancti intelliguntur: que idem propheta in sequentibus  commemorat dicens : Requiescet super eum spiritus Domini, spiritus sapientie et intellectus, et usque timoris Domini. uir autem unus Dominus iehsu Christus intelligitur: de quo per Zacariam dicitur, ¬ªEcce uir, oriens nomen eius .¬´ In die, inquit, illa apprehendent septem mulieres. Hoc est, in tempore Dominice incarnationis, apprehendent septem dona Spiritus sancti uirum unum: Dominum Iesum significat, quem multo tempore desiderauerant: quia nullum alium potuerunt inuenire, in quo eterna statione quiescerent. Unde Ioannes dicit, quia uidi Spiritum descendentem, et manentem in ipso . Iste sunt septem mulieres, id est, septem dona Spiritus sancti, que a Zacaria oculorum nomine censentur dicente:  ¬ªSuper unum  lapidem septem oculi sunt, et in uno aureo candelabro septem lucerne, et septem suffusoria .¬´ Non enim tunc primum septem dona Spiritus sancti, que designantur per septem mulieres, apprehenderunt Dominum Iesum, ut in illo eternaliter habitarent, quando tempore baptismatis Spiritus sanctus super eum in specie columbe descendit, et uox paterna intonuit : Hic est Filius meus carissimus: sed potius a tempore conceptionis plenissime in eo mansit: sicut beatus Augustinus et Betius in libro de sancta Trinitate testantur. Quod uero dicitur: Panem nostrum comedemus, et uestimentis nostris operiemur: ita est intelligendum, quod gratia sancti Spiritus cuncta cum Patre et Filio possideat.  Et quia in hominibus semper patiebatur opprobrium, dum per peccatum excludebatur ab illorum cordibus, nullo ita uiuente, ut dona Spiritus sancti poscebant, idcirco nomen Iesu sibi cupiunt inuocari, ut ab illo qui est Saluator et dicitur iehsu siue Christus, homines sint saluati et Christiani dicti, et in illis possit deinceps habitare. Potest et aliter intelligi. Septem, inquit mulieres, septem Ecclesias designant, ad quas scribit Ioannes in Apocalypsi sua. Que septem Ecclesie figuram tenent omnium Ecclesiarum, que per uniuersum mundum dilatate sunt. Septenarius etenim numerus frequenter in sacro eloquio pro uniuersitate accipitur. Et cum loquitur uni earum, omnibus loquitur: sicut in fine sententiarum uniuscuiusque earum dicit:  ¬ªQui habet aures, audiat quid Spiritus dicat Ecclesiis .¬´ Quo ergo tempore iste mulieres Dominum Iesum apprehenderunt? Utique post ascensionem eius, quando predicantibus apostolis fidem eius receperunt, firmiterque in eum credere ceperunt. Sed quid dixerunt illi? Panem nostrum comedemus, id est, corpus tuum in Ecclesia sumemus: quia tu es uerus panis, qui de celo descendisti. Et uestimentis nostris operiemur, id est, ornamentis uirtutum decorabimur, que contexuntur in duobus lignis, in dilectione Dei scilicet, et dilectione proximi . Tantummodo inuocetur nomen tuum super nos, ut a te Christo Christianitatis nomen habeamus. Aufer opprobrium nostrum, hoc est, esto  uir noster inter aduersa et prospera protegens nos: ut possimus crescere per uniuersum orbem, semenque bonorum operum relinquere post nos, uel liberos spirituales, qui sint filii Dei. Siquidem ante Domini aduentum gentiles opprobrio habebantur a Iudeis, quod non haberent uirum Deum omnipotentem. At post Domini ascensionem istud opprobrium sublatum est ab eis, quando receperunt uirum suum Deum omnipotentem per fidem ipsius.

¬ªIn die illa erit germen Domini in magnificentia et gloria, et fructus terre sublimis, et exsultatio his qui saluati fuerint de Isrel.¬´ Germen Domini appellat Filium Dei Patris, de quo dicit propheta: ¬ªExiet uirga de radice Iesse, et flos de radice eius ascendet.¬´ Et radix Iesse qui stat in signum populorum,  Et alibi: ¬ªAperiatur terra, et germinet saluatorem.¬´ Fructus terre ipse est filius beate Marie uirginis. Notandumque, quia dum dicimus illum Filium Dei esse, et filium uirginis, non diuidimus personam, que una est: sed distinguimus naturas, diuinam et humanam. Iste est fructus, de quo dicit Pater ad Dauid: De fructu lumbi tui ponam super sedem meam . Et Psalmista: ¬ªDominus dabit benignitatem, et terra nostra dabit fructum suum .¬´ In die ergo illa, hoc est in tempore illo, quando septem mulieres apprehenderunt uirum unum, fuit germen Domini, id est, Filius Dei, in magnificentia et gloria: quia uirtute miraculorum, et doctrina celesti, magnus et gloriosus apparuit. Fructus quoque terre eiusdem ipse filius uirginis  sublimis exstitit, quando super omnes ordines angelorum est eleuatus. Tunc fuit exsultatio maxima his qui saluati erant de Isrel: apostolis uidelicet aliisque credentibus ex Iudeis, de quibus dicit Lucas. ¬ªQuia crediderunt una die tria millia, alia die quinque millia, et deinceps multa millia .¬´ Econtra scribis et Phariseis, aliisque in infidelitate manentibus, qui non meruerunt saluari, non fuit exsultatio sed maxima tristitia uidentibus apostolos predicare nomen Domini Iesu, fidemque illius longe lateque diuulgari.

¬ªEt erit. Omnis qui relictus fuerit in Sion, residuus in Hierusalem, sanctus uocabitur, omnis qui scriptus est in uita in Hierusalem.¬´ Sion, que interpretatur speculatio, et Hierusalem, que dicitur uisio  pacis, sanctam Ecclesiam significant, que mentis contemplatione celestia intuetur: tendens totis nisibus ad uisionem pacis. Omnis igitur qui relictus et residuus fuerit in Ecclesia, per fidem et operationem bonam, sanctus uocabitur, quia a Christo Christianus nuncupabitur. Omnis uidelicet qui scriptus est in uita in Hierusalem, id est in memoria et predestinatione omnipotentis Dei. Quo loco apostoli intelliguntur ceterique fideles ex eodem populo, de quibus dici idem propheta: Nisi Dominus reliquisset nobis semen, quasi Sodoma fuissemus. Istis etiam Dominus loquebatur: ¬ªGaudete quod nomina uestra scripta sunt in celo .¬´ Non in libro materiali, sed in memoria omnipotentis Dei. Nam in celesti Hierusalem  non habetur alius liber, nisi memoria et presentia Dei.

¬ªSi abluerit Dominus sordes filiarum Sion, et sanguinem Hierusalem lauerit de medio eius, in spiritu iudicii et spiritu ardoris.¬´ Ista particula, que est si, aliquando negatiuam significationem habet, ut ibi: ¬ªSi reddidi retribuentibus mihi mala ,¬´ hoc est, non reddidi. Aliquando uero affirmatiue ponitur, ut in presenti loco et in aliis multis. Ac si diceret: Omnes qui in eum crediderint, uocabuntur sancti. Et abluet Dominus sordes peccatorum ab eis, per gratiam baptismatis, et sanguinem prophetarum lauabit de medio eius, quem ipsi fuderunt et patres eorum, insuper et illum quem sibi populus errans in imprecatus est, dicens: ¬ªSanguis  eius super nos et super filios nostros .¬´ Hanc autem purgationem faciet in spiritu iudicii, id est in baptismate, et spiritu ardoris, hoc est in effusione sanguinis sui. uel etiam per spiritum ardoris seu combustionis, intelligitur Spiritus sanctus, qui consumit peccata electorum. Unde et dicitur: ¬ªQuia Deus noster ignis consumens est .¬´ Potest et spiritus ardoris tertio modo intelligi, tribulatio et tormentum passionis, quo purgantur electi. Hoc tamen aduertendum est de apostolis dictum, ceterisque ex eodem populo credentibus.

¬ªEt creabit Dominus super omnem locum montis Sion, et ubi inuocatus est, nubem per diem, et fumum, et splendorem ignis flammantis in nocte.¬´ Per Sion hic sancta Ecclesia intelligitur. Per nubem  protectio diuina. Per fumum gloria eius, sicut in hoc eodem propheta dicitur, quia ¬ªdomus impleta est fumo,¬´ id est, gloria Domini. uel etiam per fumum, compunctio penitentie accipitur. Per splendorem ignis remissio peccatorum. ¬ªSuper omnem,¬´ inquit, ¬ªlocum montis¬´ Sion, id est, super sanctam Ecclesiam, et ubi inuocabitur a fidelibus suis, creabit Dominus nubem per diem, id est, protectionem in prosperis, et fumum, et splendorem ignis flammantis in nocte, hoc est auxilium et liberationem, siue gloriam et compunctionem, necnon et remissionem peccatorum, per gratiam Spiritus sancti protegentis inter aduersa. Ac si diceret: Inter prospera et aduersa proteget sperantes in se, ut nec inter prospera superbiant et labantur in peccatum, nec inter aduersa  deficiant desperando, ut sicut filios Isrel protegebat in die columna nubis ad repellendos estus, et in nocte columna ignis ad incutiendum timorem, ita etiam in prosperis et aduersis proteget et gubernabit electos suos.



CAPUT u.

¬ªCantabo nunc dilecto meo canticum patruelis mei, uinee sue.¬´ Cantat Propheta carmen lamentabile populo Isrel, quod composuit ille, de quo dictum est in Euangelio, ¬ªCum autem uidisset eam,¬´ haud dubium quin Hierusalem, ¬ªfleuit super eam et dixit: Si scires et tu que ad pacem sunt tibi, quoniam uenient super te inimici tui et circumdabunt  tibi munitiones, et uallabunt te, et prosternent te et filios tuos .¬´ Quod autem Christus dicatur dilectus, quadragesimi quarti psalmi nos inscriptio docet, Canticum pro dilecto, et uox Dei patris in Euangelio: ¬ªHic est Filius meus dilectus, in quo mihi bene complacui .¬´ Hic ergo dilectus carmen lugubre fecit uinee sue, quod cantabo ego dilecto atque miserabili populo meo. uel certe ita intelligendum: Cantabo omnipotenti Deo Patri canticum Christi, qui est patruelis meus, hoc est ex eadem mecum gente generatus. Quod autem uinea Domini appelletur populus Isrel, in septuagesimo nono psalmo dicitur: ¬ªuineam de Aegypto transtulisti, eiecisti gentes et plantasti eam.¬´ In Euangelio quoque pene iisdem uerbis quibus Propheta nunc loquitur, Dominus texuit parabolam: ¬ªHomo quidam  erat paterfamilias, qui plantauit uineam.¬´ Et hec itaque Hierusalem, ut diximus, plangitur et sermone prophetico illius ruina cantatur. ¬ªuinea facta est dilecto meo, in cornu filio olei.¬´ In cornu regnum significari et potentiam sepe legimus, ut est illud in Euangelio: ¬ªSuscitauit cornu salutis nostre in domo Dauid pueri sui.¬´ Et: ¬ªIn te inimicos nostros cornu uentilabimus.¬´ Et in Zacaria ¬ªquatuor cornua potentissima demonstrant regna.¬´

¬ªEt sepsit eam, et lapides elegit ex illa, et plantauit uineam Soreth: et edificauit turrim in medio eius, et torcular exstruxit in ea.¬´ Per metaphoram, ut prius diximus, uineam descripsit esse populum Iudeorum: quem sepsit angelorum auxilio. ¬ªEt lapides  elegit ex ea,¬´ id est, idola: uel omnia que Dei cultum poterant impedire. ¬ªEt plantauit eam uineam Soreth.¬´ Aiunt enim Hebrei Soreth genus esse uitis optime, que uberes fructus faciat atque perpetuos. Denique Soreth a quibusdam callicarpos interpretatur, quod nos in pulcherrimos fructus uertere possumus. ¬ªAedificauit quoque turrim in medio eius,¬´ templum uidelicet in media ciuitate. ¬ªEt torcular exstruxit in ea,¬´ quod quidam altare significare putant. Cuncta ergo que dicuntur de uinea, possunt et ad anime statum referri: que a Deo plantata in bonum, non uuas attulit, sed labruscas: et postea sit tradita bestiis conculcanda, nec diuinum imbrem susceperit doctrinarum: quia preterita dona contempserit.

 ¬ªEt exspectaui ut faceret uuas, fecit autem labruscas. Hunc ergo habitatores Hierusalem et uiri Iuda, iudicate inter me et inter uineam meam. Quid est quod debui ultra facere uinee mee et non fecerim ei? An quod exspectaui ut faceret uuas, et fecit labruscas?¬´ Feci, inquit, uniuersa que debui, plantaui uineam in loco uberrimo: circumdedi maceriam, elegi lapides, et flagella eius hastilibus calamisque supposui. uitis quoque ipsa non fuit una de pluribus, sed electa. Quia igitur hec feci que facere debui, respondeant mihi habitatores Hierusalem et Iude, imo iudicent inter me et uineam meam: quid est quod facere debui, et non fecerim? Hic populus interrogatur quasi de uinea, ut contra se ipse  respondeat. Hunc locum in Euangelio  plenius Saluator exsequitur. Et quod hic pretermissum est, scribas et Phariseos interrogat. In Isaia enim nichil dictum est de agricolis, nec que passuri sunt indicatur: sed tantum de uinea sermo est. Ibi autem quasi alia sit uinea et alius agricola, sic de populo loquitur et magistris, ut, ¬ªMalos male perdat;¬´ Et, ¬ªuineam aliis agricolis locet,¬´ significans apostolos et eos qui apostolis successuri sunt. Supra enim apud se tacitus loquitur, hic autem quod cogitauerat alios interrogat.

¬ªEt nunc ostendam uobis quid ego faciam uinee mee. Auferam sepem eius, et erit in direptionem. Diruam maceriam eius, et erit in conculcationem. Et ponam eam desertam, non putabitur et non fodietur,  et ascendent super eam uepres et spine.¬´ Quia feci uinee mee cuncta que debui, et pro uuis attulit labruscas, auferam uniuersa que dederam. Tollam angelorum auxilia, de quibus in psalmis scriptum est: Circumdabit angelus Domini in circuitu timentium eum, et liberabit eos: et diripiet ab aduersariis. Destruam muros eius, et inimicis gentibus subiacebit. Eritque deserta, et non putabitur in eternum, nec fodietur, ut redigatur in uepres. Tollitur autem Dei auxilium ab his qui indigni sunt: ut quia non senserunt Deum per beneficia, sentiant per supplicia. uel ideo truculenta quedam et aspera est comminatus, ut conuersi ad penitentiam, imminentia tormenta deuitent. ¬ªEt nubibus mandabo, ne pluant super eam imbrem.¬´ Non solum de prophetis,  sed et de apostolis possumus intelligere. Ne pro uuis afferrent spinas, sed pro sterilitate et ariditate sua precarentur eum qui potest imbres uirtutum prebere.

¬ªuinea Domini exercituum domus Isrel est, et uiri Iuda germen delectabile eius,¬´ id est, Dei. Pulchre Isrel, id est, totus populus Isrel, domus Dei dicitur: Iudas autem germen delectabile, qui postea separatis tribubus pullulauit. Nouellum enim dicitur delectabile. Sed et hoc notandum, quod iuxta consuetudinem prophetialem, que prius per metaphoram dicta sunt, uel per parabolam, postea exponuntur manifestius, quod uinea et nouella plantatio Isrel et Iuda sunt. ¬ªExspectaui, ut faceret iudicium: et ecce iniquitas. Et iustitiam, et ecce clamor.¬´  Exspectauit Deus ut populus Iudeorum iudicium faceret, id est uuas: et fecit iniquitatem, id est labruscas. Et exspectauit iustitiam, ut largitorem tantorum munerum a patre missum susciperet, et fecit clamorem quo uociferatus est contra Dominum, et clamauit dicens, ¬ªTolle, tolle, crucifige eum! ¬´ Unde et Paulus apostolus scribens ait, ¬ªOmnis ira et clamor et blasphemia tollatur a uobis, cum omni malitia .¬´ uel certe quoniam iusti sanguinem fuderant, et sanguis Dominice passionis clamaret ad Deum, propterea clamorem pro iustitia reddiderunt.

¬ªue qui coniungitis domum ad domum, et agrum agro copulatis usque ad terminum loci. Nunquid  quid uos soli habitabitis super terram?¬´ Quod quidem et generaliter aduersum omnes quibus nichil satis est, dictum puto, et specialiter contra uineam Domini, que pro uuis fecit labruscas, id est, pro iudicio iniquitatem, pro iustitia clamorem. Que enim est rabies, cum tecta in agris ad depellendos imbres et ad serendas fruges haberi uideantur, ea habere cupere, quibus coniunctis habitare non possis, et que colere non sufficias: alterius quoque necessitatem tuam facere uoluntatem? Iuxta tropologiam, contra hereticos quidam hoc dictum arbitrantur. Qui cum mouerint pedes suos de oriente, ueniunt in campum Sennaar, qui interpretatur excussio dentium, et edificant ciuitatem confusionis, turremque superbie. Isti domos domibus, id est,  dogma dogmatibus coniungunt. Tam diu autem querunt heretici noua ueteribus iungere, et eadem recentioribus immutare, donec et sensus humanus et sermo deficiat.

¬ªIn auribus meis sunt hec, dicit Dominus exercituum. Nisi domus multe deserte fuerint, grandes et pulchre absque habitatore.¬´ Id est, uerba que locutus est Dominus, adhuc resonant in auribus meis. Dominus autem locutus est, quod post captiuitatem domus magne atque pulcherrime deserte fuerint, non habentes habitatorem.

¬ªDecem enim iugera uinearum facient lagunculam unam, et triginta modii sementis facient modios tres.¬´ Id est, chorus faciet epha, quod Septuaginta tres mensuras interpretati sunt, id est, tres  modios. Batus autem, in liquidis speciebus dicitur, et ephi siue epha eiusdem mensure in aridis. Quod autem edificatio et agricultura referatur ad intelligentiam spiritualem, etiam alio loco  Paulus apostolus docet, ¬ªfundatos et radicatos in caritate credentes esse¬´ contestans. Unde et Ecclesiastes  non solum sibi edificauit domos, sed et plantauit uineas, et fecit hortos et pomeria, et instituit omnes arbores pomiferas, exstruxitque piscinas, ut irrigaret saltum. Porro heretici imaginem tantum habentes umbramque uirtutum, et non ipsam ueritatem, absque fructu operum uerborum folia pollicentur. De quibus arboribus dicit Dominus : ¬ªOmnis plantatio quam non plantauit Pater meus celestis eradicabitur.¬´ De  uinea autem Sodomorum uinea eorum, et propago eorum de Gomorrha.

¬ªue qui consurgitis mane ad ebrietatem sectandam, et potandum usque ad uesperum, ut uino estuetis. Cythara, et lyra, et tympanum, et tibia, et uinum in conuiuiis uestris, et opus Domini non respicitis, nec opera manuum eius consideratis.¬´ Arguit iuxta consequentia cepte explanationis agricolas uinee, qui imminente sterilitate et uicino incendio, quo uepres et spine sunt comburende, luxurie se et uoluptatibus tradiderunt: non solum in uescendo et bibendo, sed in aurium quoque oblectatione et in diuersis musice artis generibus. Qui cum ista faciunt, opus Domini non respiciunt: nec  considerant que uentura sunt illis. Potest iuxta altiorem intelligentiam omnis anime perturbatio ebrietas appellari, que concipitur de uino furoris draconum, et de ueneno aspidum insanabili: quod nonnulli bibunt ab adolescentia usque in senectutem, hoc est de mane usque ad uesperam: alii uero hora tertia, sexta, uel nona suscitantur, uel decima de conuiuio: diciturque ad eos. ¬ªExpergiscimini qui ebrii estis uino .¬´ Infelicissimi autem sunt, qui de mane usque ad uesperam, ebrietate, gula et diuersis uoluptatibus occupati,non intelligunt in se opera Dei, nec considerant quare creati sunt. ¬ªPropterea captiuus ductus est populus meus, quia non habuit scientiam, et nobiles eius interierunt fame, et multitudo eius siti exaruit.¬´ Hec iuxta  litteram accidisse populo Iudeorum sub uespasiano et Tito Romanis principibus, tam Greca quam Latina narrat historia. Quod quidem et spiritualiter hodie intelligitur, que patiuntur sustinentes non famem panis neque sitim aque, sed famem audiendi uerbum Dei . Quod autem omnis sermo doctrine panis appellatur et aqua, illud docet Euangelicum : ¬ªNon in pane solo uiuit homo, sed in omni uerbo quod egreditur de ore Dei.¬´ Et: ¬ªQuicunque biberit ex aqua quam ego dedero ei, non sitiet in eternum.¬´ Et in psalmo dicitur: ¬ªSuper aquam refectionis educauit me .¬´ Quidam hoc quod dicitur: ¬ªCaptiuus ductus est populus meus, et quia non habuit scientiam, et nobiles eius interierunt fame, et multitudo eius siti  exaruit:¬´ generaliter de inferno et de gehenna interpretari uolunt, in qua patietur omnis qui Dei non habuit scientiam.

¬ªPropterea dilatauit infernus animam suam, et aperuit os suum absque ullo termino, et descendent fortes eius et populus eius, et sublimes gloriosique eius ad eum, et incuruabitur homo, et humiliabitur uir, et oculi sublimium deprimentur.¬´ Quia consurrexerunt mane ad sectandam siceram, et permanserunt in ebrietate usque ad uesperam, et uoluptatibus atque deliciis occupati, opus Domini respicere noluerunt, nec opera manuum eius contemplati sunt: propterea ducti sunt in captiuitatem, quia non habuerunt scientiam Filii Dei, dicente ipso ad eos: ¬ªNec me scitis, nec eum qui me misit .¬´  Infernus autem habere animam dicitur, non quod animal sit, iuxta errorem quorumdam: sed quod uerbis humane consuetudinis rerum insensibilium exprimamus affectum, quod insatiabilis sit et nunquam mortuorum multitudine compleatur. Quidquid uero de populo Iudeorum diximus, tropologice referri potest ad eos qui seculi deliciis occupati, nec respicientes opera Domini, captiui ducuntur in peccatum, et non habent scientiam Dei, et idcirco fame et siti pereunt, bonorum operum scilicet atque uirtutum: et detrahentur in gehennam, ibique eternis deputati incendiis potentiam suam et superbiam in miseriam et humilitatem cernent mutari.

¬ªEt exaltabitur Dominus exercituum in iudicio,  et Deus sanctus sanctificabitur in iustitia,¬´ id est, cum incuruatus fuerit homo et humiliatus uir, et receperint omnes iuxta merita sua, tunc exaltabitur Dominus in iudicio, cuius primum incertum uidebitur iudicium esse, et Deus sanctus sanctificabitur in iustitia: ut impleatur illud quod in Euangelio dicitur: ¬ªPater noster, qui es in celis, sanctificetur nomen tuum .¬´ Et, ¬ªPater iuste, mundus te non cognouit .¬´

Et pascentur agni iuxta ordinem suum: et deserta in ubertatem uersa aduene comedent.¬´ Quando Dominus exaltatus fuerit in iudicio. Et sanctus Dauid in sua sanctificatus iustitia: ut mali agricole male pereant, et exaltata cedrus securi Domini succidatur: tunc qui fuerint de agnorum numero, non  hedorum, pascentur in Ecclesie pratis, et dicent: ¬ªDominus pascit me et nichil mihi deerit .¬´ Et que a Iudeis deserta sunt, uersa in ubertatem comedet populus gentium. Hec iuxta tropologiam. Ceterum, ut ordinem compleamus historie, idipsum aliis uerbis dicitur de quo supra diximus: Regionem uestram in conspectu uestro alieni deuorant, et deserta est atque subuersa a populis externis.

¬ªue qui trahitis iniquitatem in funiculis uanitatis, et quasi uinculum plaustri peccatum, qui dicitis: Festinetur cito ueniat opus eius ut uideamus, et appropiet, et ueniat consilium sancti Isrel, et sciemus¬´ illud. Quod uincula dicantur esse peccata, crebrius legimus. E quibus illud est. ¬ªFunibus  peccatorum suorum unusquisque constringitur .¬´ Nec plangit eos qui ceperint peccare, statimque desierint. Non est enim iustus super terram qui faciat bonum et aliquando non peccet, sed qui longos funiculos peccati pertraxerint. Quod autem appellantur funiculi uanitatis, hoc significat quod facientibus peccatum facile texitur, et tam inane et inutile est, ut aranearum fila texuntur: sed cum inde uolumus exire, solidissimis uinculis innectimur. Plaustrum autem plenum oneratumque peccatis facile intelligunt, qui meminerint scriptum in Zacaria , impietatem sedere super talentum plumbi. Dicuntur autem hec ad principes Iudeorum, qui supra arguti sunt in auaritia atque luxuria, quod prouocati a Domino ad penitentiam  et postea ab apostolis eius, et usque hodie perseuerant in blasphemiis, et tunc per singulos dies in omnibus synagogis sub nomine Nazarenorum anathematizabant uocabulum Christianum. Est autem sensus: ue uobis qui putatis diem iudicii non futurum, uel non uenturam captiuitatem, quam propheticus sermo predicit. uos enim estis qui dicitis ad prophetam: Usquequo minaris nobis Dei iram? uolumus scire si iam prope est ut ueniat. Hoc autem per ironicam sermocinationem loquuntur, quod eam non putent esse uenturam, sed simulatum esse hoc uerbum a propheta.

¬ªue qui dicitis malum bonum, et bonum malum, ponentes tenebras lucem, et lucem tenebras,  ponentes amarum in dulce, et dulce in amarum.¬´ Id est, eiusdem criminis est bonum, lucem et dulce contrariis uocare nominibus, cuius malum tenebras, et amarum uocabulo appellare uirtutum. Et hoc contra eos dicitur, qui peccatum non putant si bono detrahant, et non estimant esse delictum si laudauerint malum. Ponunt autem Iudei bonum malum, et lucem tenebras, et dulce amarum, suscipientes Barrabam latrocinii et seditionis auctorem, et crucifigentes Iesum , qui non uenerat nisi ad oues perditas domus Isrel, ut saluaret quod perierat . Sed et hoc possumus dicere, quod omnia dogmata ueritati contraria amara sint, et sola est dulcis ueritas. Unde cauendum est ne pro ueritate sequamur mendacium, neque pro lumine  tenebras. Multe enim sunt uie que uidentur hominibus recte , et nouissima eorum perueniunt in profundum inferni. Et, ut loquar quod sentio, difficile hoc maledicto quis carere potest, cum et malis frequenter adulemur propter potentiam, et bonos despiciamus propter inopiam. In hunc sensum congruit illud quod Salomon in Prouerbiis loquitur: ¬ªQui iustificat impium, et qui condemnat iustum, abominabilis est uterque apud Deum .¬´ Scribe quoque et Pharisei uerba Saluatoris non recipientes, sed traditiones hominum, et inanes fabulas, fecerunt bonum malum, et malum bonum.

¬ªue qui sapientes estis in oculis uestris, et coram uobismetipsis prudentes.¬´ Id est, qui uobis  ipsis  uidemini esse sapientes, qui prudentiam non Dei sequimini, sed hominum, et qui non recipitis Dei uirtutem Deique sapientiam, et qui putatis uos esse sapientes .

¬ªue qui potentes estis ad bibendum uinum, et uiri fortes ad miscendam ebrietatem.¬´ Id est, illis quibus supra dixerat: ue qui consurgitis mane ad ebrietatem sectandam, et potandum usque ad uesperum, ut uino estuetis. ue his etiam nunc loquitur, qui potentes sunt ad bibendum uinum, et uiri fortes ad miscendam siceram, qui inebrietati uino draconis et ueneno aspidum insanabili, uirtutes Domini calumniabantur, et ipsi ebrii inebriabant populos, ut pari furore bacchantes, aduersus Dominum conclamarent. Inter uinum et siceram iuxta anagogen  hoc arbitror esse, quod uinum una e pluribus perturbatio est: uerbi gratia, libidinis, auaritie, gule et inuidie. Sicera autem, id est ebrietas, omnes in se uitiorum continet passiones. Quas rectius Latino sermone perturbationes possumus dicere, quod statum mentis euertant, et ebrios eos efficiant, et faciant eos nescire quid agant. Quicunque ergo possunt multum, debent carere uitiis, et maxime ira, que furoris soror est, ne quanto plus possunt, tanto amplius subiectis noceant.

¬ªQui iustificatis impium pro muneribus, et iustitiam iusti aufertis ab eo.¬´ Et hec pars uitiorum est uinee, que pro uuis fecit labruscas, et exspectante Domino ut faceret iudicium, fecit iniquitatem,  iustificans impium pro muneribus, et non causas, sed dona considerans, que excecant oculos, etiam sapientium. Unde cauendum est, ne inebriemur uino, in quo est luxuria , et nudetur femina turpitudinis nostre, et adulemur impium pro muneribus, et iustitiam iusti pro inopia despiciamus. Quod et in Epistola Iacobi precipitur, ne honorantes impios diuites, et despicientes sanctos pauperes, fiamus iudices iniquitatis.

¬ªPropter hoc sicut deuorat stipulam lingua ignis, et calor flamme exurit: sic radix eorum quasi fauilla, et germen eorum ut puluis ascendet. Abiecerunt enim legem Domini exercituum, et sermonem sancti Isrel blasphemauerunt;¬´ id est, propter  superiores causas superbie et ebrietatis et auaritie, quia pro uuis attulerunt spinas, fenum, ligna, stipulam, arsurasque uepres, ideo radix malitie eorum redigetur in fauillam, et omnis flos superbie et pulchritudo diuitiarum et corporis pulueri comparabitur. Non enim solum ista fecerunt, sed his gradibus peruenerunt ad blasphemiam: ut legem Domini non ut legem Domini reciperent, et sermones sancti Isrel blasphemarent. De quibus sermonibus supra legimus: De Sion egredietur lex, et uerbum Domini de Hierusalem. Potest autem et radix in malis cogitationibus accipi, fructus autem uel germen in malis operibus atque sermonibus, ut quod in radice latet, monstretur in germine.

¬ªIdeo iratus est furor Domini in populum suum,  et extendit manum suam super eum, et percussit eum: et conturbati sunt montes, et facta sunt morticina eorum quasi stercus in medio platearum. In omnibus his non est auersus furor eius, sed adhuc manus eius extenta.¬´ Quoniam abiecerunt legem Domini exercituum, quam se daturum per Ieremiam Dominus pollicetur dicens: ¬ªEcce dies ueniunt, dicit Dominus, et feriam domui Isrel et domui Iuda fedus nouum: non secundum pactum quod pepigi cum patribus eorum, in die quando apprehendi manum eorum ut educerem eos de terra Aegypti .¬´ Et sermonem sancti Isrel blasphemauerunt dicentes : ¬ªDemonium habet,¬´ et ¬ªSamaritanus est.¬´ Et: ¬ªnonne hic est filius fabri?¬´ Idcirco iratus  est furor Domini in populum suum, qui prius iratus fuerat contra principes et potentes, qui sapientes erant in oculis suis. Irasci autem Deus dicitur, non quod humanis perturbationis subiaceat, sed quod nos qui delinquimus, nisi irascentem audierimus Dominum, non timeamus eum. Unde et Apostolus scribit, quod ¬ªbonitas Dei et patientia prouocat nos ad penitentiam .¬´ Nos autem secundum duritiam et impenitens cor nostrum, thesaurizamus nobis iram in die ire et reuelationis iusti iudicii Dei. Que sit autem manus que extenditur uel eleuatur super populum peccatorem, Iob capite nono loquitur manifestius, ¬ªManus enim Domini tetigit me.¬´ Unde diabolus sciens potestatem in  manu Domini esse, et in brachio eius quod uniuersis gentibus reuelatum est, dicit ad Dominum: ¬ªMitte manum tuam et tange omnia que habet, nisi in faciem benedixerit tibi .¬´ Quod autem sequitur: et percussit eum, id est populum suum, et conturbati sunt montes: hyperbolice putamus, quod pro magnitudine malorum etiam montes commoueantur, et cadaueribus mortuorum repleantur omnes platee urbium. Hoc accidisse Iudeis post passionem Domini sub uespasiano et Adriano, nemo quis dubitat. Cumque hec facta sint, non est auersus furor eius, sed adhuc manus eius extenta, quo habitum irascentis et percutientis ostendit. Et notandum in his omnibus quod non eis exprobret idololatriam, non alia peccata propter que offenderunt  Dominum, sed quia abiecerunt legem Euangelii, et sermonem Dei blasphemauerunt.

¬ªEt eleuabit signum in nationibus procul, et sibilabit ad eum de finibus terre. Et ecce festinus uelociter ueniet, et non erit deficiens, neque laborans in eo. Non dormitabit neque dormiet, neque soluetur cingulum lumborum eius, neque rumpetur corrigia calceamenti eius. Sagitte eius acute, et omnes arcus eius extenti. Ungule equorum eius ut silex, et rote  eius quasi impetus tempestatis. Rugitus eius ut leonis, rugiet ut catuli leonum, et frendet, et tenebit predam, et amplexabitur: et non erit qui eripiat. Et sonabit super eum in die illa, sicut sonitus maris. Aspiciemus in terram, et ecce tenebre tribulationis, et lux obtenebrata est in caligine eius.¬´ Gentes ergo longe positas significat, et que in terre finibus commorantur: haud dubium quin Romanos, et omnes Italie, Gallorum, et que in Hispania sunt gentes, que sub uespasiano et Adriano Romano imperio subiacebant. Describit ergo sermo diuinus uelocitatem uenientis exercitus, qui non sua, sed Domini uenerit uoluntate, imo ab illo attractus et sibilo illius prouocatus, quod non defecerit, nec tanto itinere laborauerit, et cupiditate predandi  somnum oculis non admiserit, calceamenta quoque eius non sunt attrita, sagittariorum cursum, ac multitudinem equitum, turmasque curruum, quadrigarumque feruorem, quod instar leonis non tam ad pugnandum quam ad predandum uorandumque uenerit, et ululatus uincentis exercitus marinis fluctibus comparatur. Ex quo notandum est, ubicunque sonitus maris in Scripturis appellatur, quid significet hic demonstratur.



LIBER SECUNDUS.



CAPUT uI.


¬ªAnno quo mortuus est Ozias, uidi Dominum sedentem  super solium excelsum et eleuatum.¬´ uisus est Isaie Dominus super solium excelsum et eleuatum, ut habitum regnantis ostenderet. Oziam namque quia sibi illicitum sacerdotium uindicauerat, lepra fuisse percussum sacra narrat historia. Quo mortuo, Dominus uidetur in templo, quod ille polluerat. Ex quo animaduertimus, regnante leproso rege, nos Deum in sua maiestate uidere non posse, nec sancte Trinitatis nosse mysteria. Unde et in Exodo postquam mortuus est Pharao qui opprimebat Isrel, luto, et paleis, et lateribus, populus clamauit ad Dominum, qui illo uiuente clamare non poterat. Quis sit autem iste Dominus qui uidetur, in euangelista Ioanne et in apostolorum Actibus plenius discimus. Inter quos Ioannes ait: Hec dixit Isaias, quando  uidit gloriam eius, et locutus est de eo: haud dubium quin Christum significaret. Rursum Paulus in Actibus apostolorum ubi Rome loquitur ad Iudeos: Bene  Spiritus sanctus locutus est per Isaiam prophetam ad patres nostros dicens: uade ad populum istum, et dic: Aure audietis, et non intelligetis, et uidentes uidebitis, et non perspicietis. uisus est autem Filius regnantis in habitu, et locutus est Spiritus sanctus per consortium maiestatis, unitatemque substantie. Queret aliquis, quomodo nunc propheta Dominum se uidisse dicat, et non absolute Dominum, sed Dominum Sabaoth: ut in consequentibus ipse testatur, cum Ioannes euangelista dixerit: ¬ªDeum nemo uidit unquam¬´   Ad quod respondebimus. Non solum Patris diuinitatem, sed nec Filii quidem et Spiritus  sancti  nec posse oculis carnis aspicere, sed oculis mentis. De quibus ipse Saluator ait: ¬ªBeati mundo corde, quoniam ipsi Deum uidebunt .¬´ Dei natura non cernitur, sed uidetur ab hominibus ut ipse uoluerit.

¬ªSeraphim stabant super illud, sex ale uni, et sex ale alteri. Duabus uelabant faciem eius, et duabus uelabant pedes eius: duabus uolabant, et clamabant alter ad alterum, et dicebant: Sanctus, sanctus, sanctus, Dominus exercituum, plena est omnis terra gloria eius.¬´ Seraphim interpretantur incendentes, siue comburentes, iuxta illud quod alibi legimus: ¬ªQui facit angelos suos spiritus ,¬´ et ministros suos ignem urentem. Dominus  in seraphim ex parte ostenditur et ex parte celatur. Faciem eius et pedes operiunt, quia et preterita ante mundum, et futura post mundum, scire non possumus, sed media tantum, que in sex diebus facta sunt  contemplamur. Nec mirum hoc de seraphim credere, cum et apostoli Saluatorem credentibus aperiant, infidelibus abscondant, et uelum ante arcam fuerit Testamenti . Alas quoque habere dicuntur propter uelocitatem in cuncto suo discursu, siue quia semper in altioribus commorantur. Neque enim illud quod de uentis dicitur, qui ambulat super pennas uentorum : uere iuxta fabulam petarum et pictorum, uentos pennas habere testatur, sed celeres in cuncto  discursu. Et singulis alas senas, quia de fabricatione tantum mundi ac presentis seculi nouimus. Quod autem clamat alter ad alterum, uel iuxta Hebreos iste ad istum , inuicem se ad laudes Domini cohortantur et dicunt: Sanctus, sanctus, sanctus, Dominus exercituum, ut mysterium Trinitatis in una diuinitate demonstrent, et nequaquam templum Iudeorum, sicut prius, sed omnem terram illius gloria plenam esse testentur, qui pro nostra salute dignatus est humanum corpus assumere , ad terrasque descendere. Quidam Latinorum duos seraphim, uetus et nouum Instrumentum intelligunt, quod tantum de presenti seculo loquitur. Unde et sex alas habere dicuntur, et faciem Dei pedesque uelare, et certatim proferre testimonium ueritatis, et omne  quod clamant Trinitatis sacramenta monstrare, et mirari adinuicem quod Dominus Sabaoth, cum sit in forma Dei Patris, formam serui acceperit et humiliauerit se usque ad mortem, et mortem crucis ; et nequaquam, ut prius, celestia eum tantum, sed et terrena cognoscant.

¬ªEt commota sunt superliminaria cardinum a uoce clamantis, et domus impleta est fumo.¬´ Clamantibus seraphim et in tota terra Trinitatis mysterium predicantibus, quando passionem Domini saluatoris terra uniuersa cognouit, statim commotum est, siue sublatum liminare templi, et omnes cardines conciderunt in plateis, Saluatoris comminatione dicentis; ¬ªRelinquetur uobis domus uestra deserta  .¬´ Et quam pulcher est iste ordo uerborum. Postquam enim terra repleta est gloria Domini Sabaoth, Iudeorum templum impletum est ignorantie tenebris, et caligine, et fumo qui noxius est oculis. uel certe per fumum templi monstratur incendium. Prius enim Euangelium Saluatoris in toto orbe predicatum est, et post quadraginta et duos annos Dominice passionis, capta Hierusalem templumque succensum est.

¬ªEt dixi: ue mihi quia tacui, quia uir pollutus labiis ego sum, et in medio populi polluta labia habentis ego habito, et regem Dominum exercituum uidi oculis meis.¬´ Sed et Abraham  postquam uidit Dominum et audiuit uocem  eius, terram et cinerem se esse dicit. Plangit propheta se, quod non fuerat dignus laudare Dominum Sabaoth cum seraphim, quas angelicas fortitudines intelligimus esse. Non fuit autem ausus laudare Deum, quia labia habebat immunda. Et propterea labia habebat immunda, quia cum peccatore populo uersabatur. uel certa ita est intelligendum: Quia tacui et non audacter Oziam regem impium corripui, ideo labia mea immunda sunt, et laudes Domini cum angelis cantare non audeo, ne mihi dicatur: ¬ªQuare tu enarras iustitias meas, et assumis testamentum meum per os tuum ?¬´ Non est enim pulchra laudatio in ore peccatoris. Hoc autem dicimus non quod Isaiam talem fuisse doceamus,  sed quod ipse pro humilitate immundis tantum labiis indignum se Dei laude fateatur.

¬ªEt uolauit ad me unus de seraphim, et in manu eius calculus, quem forcipe tulerat de altari, et tetigit os meum, et dixit mihi: Ecce tetigi hoc [hec] labia tua, et auferetur iniquitas tua, et peccatum tuum mundabitur.¬´ uolauit unus de seraphim  ut purgaret prophete labia immunda, et pruna uel calculo, quem de altari tulerat, excoqueret. Multi autem putant duos esse seraphim, quia clamabat alter ad alterum: cum et de singulis uel de pluribus possint singuli clamare ad singulos, et Septuaginta editio magis significet plurimos, qui interpretati sunt: Seraphim stabant in circuitu eius. Quod si de duobus diceretur, non in circuitu, sed ex  utraque parte dixissent. Et hoc bene conuenit angelorum multitudini, que in Dei ministerium preparata est. Seraphim autem plurali numero appellatur et singulari, id est Seraph, sicut Cherubim et Cherub. Quod altare sub quo anime martyrum in celo sunt (ut Ioannes in Apocalypsi loquitur , intelligimus altare Domini plenum esse carbunculis, hoc est, ignitis calculis uel prunis, peccata purgantibus. Unde scriptum de Deo legimus: ¬ªCarbones succensi sunt ab eo .¬´ Et de ipso Deo dicitur, quod ¬ªignis consumens est .¬´ Et Saluator in Euangelio ¬ªIgnem ueni mittere in terram,¬´ ut baptizem ¬ªin Spiritu sancto et igni .¬´ Uniuscuiusque enim opus quale sit, ignis probabit. Et qui saluandus est sic saluatur, quasi  per ignem transierit. Et hoc notandum quod ad Ieremiam dictum est: ¬ªPriusquam te formarem in utero, noui te; et in uulua matris sanctificaui te :¬´ quia labia non habebat immunda, sed tantum dixerat: Nescio loqui, quia iuuenis sum. Extendit ipse Dominus manum suam et tetigit os eius, et dixit: Ecce dedi in os tuum sermones meos. Porro ad Isaiam, qui dixerat: ¬ªuir pollutus labiis ego sum, et in medio populi polluta labia habentis ego habito:¬´ non Dei manus porrigitur, sed seraphim mittitur. Manus autem a Domino et a Seraph mittitur, ut propheta sui corporis membrum uidens tactum, non terreatur de externo. Quidam autem nostrorum forcipem quo calculus comprehenditur, duo Testamenta putant: que inter se sancti Spiritus unione  sociantur.

¬ªEt audiui uocem Domini dicentis: Quem mittam, et quis ibit ex nobis? Et dixi: Ecce ego, mitte me.¬´ Quando ex Dei persona dicitur nobis, illo sensu accipiendum est, quo et in Genesi legitur. ¬ªFaciamus hominem ad imaginem et similitudinem nostram ,¬´ ut sacramentum indicet Trinitatis. Quomodo enim in Euangelio legimus dicente Domino : ¬ªEgo et Pater unum sumus,¬´ unum ad naturam referimus, et sumus ad personarum diuersitatem: sic Domino iubente, Trinitas imperat. Propterea autem non dicit Dominus quem ire precipiat, sed proponit audientibus optionem, ut uoluntas premium consequatur. Et propheta non temeritate et arrogantia  proprie conscientie se ire promittit: sed fiducia bone spei, quoniam purgata sunt labia eius, ablataque iniquitas, mundatumque peccatum.

¬ªEt dixit: uade, et dic populo huic: Audite auditu, et nolite intelligere: et uidete uisu, et nolite cognoscere. Exceca cor populi huius, et aures eius aggraua, et oculos eius claude, ne forte uideat oculis suis et auribus audiat, et corde intelligat, et conuertatur et sanetur.¬´ Quo autem hec prophetia impleta sit tempore, hoc et apostolus Paulus in consequentibus loquitur: Notum sit ergo uobis quoniam gentibus missum est hoc salutare Dei, ipsi audient. Unde et in eisdem Actibus apostolorum legimus quod Paulus et Barnabas Iudeis nolentibus credere dixerint: ¬ªuobis oportebat primum loqui uerbum Dei, sed quoniam repellitis  illud, et indignos uos iudicatis eterne uite, ecce conuertimur ad gentes .¬´ Sic enim precepit nobis Dominus, dicens: ¬ªPosui te in gentibus lumen, ut sis in salutem usque ad extremum terre .¬´ Non est crudelitas Dei, sed misericordia, unam perire gentem, ut omnes salue fiant: Iudeorum partem non uidere, ut omnis mundus aspiciat. Unde et ipse Dominus in Euangelio, sacramentum ceci a natiuitate, qui receperat oculos, uertit ad tropologiam et dicit: ¬ªIn iudicium ego ueni in hunc mundum, ut uidentes non uideant, et uidentes ceci fiant .¬´ Et in alio loco Simeon loquitur: ¬ªEcce positus est hic in ruinam et resurrectionem multorum .¬´ Et illis tanquam non uidentibus, non uidemus. Illis cadentibus, nos  resurgimus. Quod intelligens propheta, quodammodo aliis uerbis dicit: O Domine, precipis mihi loqui populo Iudeorum, ut audiant et non intelligant Saluatorem, et uideant eum et non agnoscant. Si quis uelit implere iussionem tuam, et totum saluare mundum, quod et ego fieri desidero: tu exceca cor populi huius, et aures aggraua, et oculos claude, ne intelligant, ne audiant, ne uideant. Si enim illi uiderint, et conuersi fuerint, et sanati, totus mundus non recipiet sanitatem. Ex quo aduertimus, quamuis graue sit peccatum, si quis conuertatur, eum posse sanari: simulque et hoc intelligendum, quod per magnitudinem sceleris, etiam penitentia indigni iudicati sunt, ipso Domino dicente ad Ierusalem: ¬ªQuoties uolui congregare filios tuos,¬´ subaudis,  sicut gallina congregat pullos suos sub alas, et noluisti .¬´

¬ªEt dixi: Usquequo, Domine? Et dixit: Donec desolentur ciuitates absque habitatore, et domus sine hominibus, et terra relinquetur deserta, et longe faciet Dominus homines, et multiplicabitur que derelicta fuerat in medio terre, et adhuc in ea erit decimatio: et rursum erit in depredationem sicut terebinthus, et sicut quercus que proiecit fructus suos. Semen sanctum erit quod steterit in ea.¬´ Dicente Domino: uade et dic huic populo, quod audiat et non audiat, uideat et non uideat. Idcirco autem nec audiat, quia non sit intellecturus uerba Domini, nec eius opera cogniturus: et quoniam incrassatus est, et  dilatatus, et oblitus Creatoris sui. Propheta autem respondet, queritque sollicitus de populo suo: Usquequo hec sententia permanebit, ut audiens non audiat, uidensque non uideat? Cui respondit Dominus: Tam diu non audiet et non uidebit, et excecatum habebit cor, donec ciuitates Iudeorum uespasiano Titoque pugnantibus penitus subuertantur: in tantum ut nec nomen quidem pristinum permaneat, et domus, si que remanserint, sine habitatore sint, et terra redigatur in solitudinem, et uel fuga uel captiuitate in totum orbem Iudaicus populus dispergatur, et nequaquam in Iudea ut prius, sed in cunctis gentibus Iudeorum populus multiplicetur. Quod autem dicit, multiplicetur, tanta erit infelicitas residui populi, ut ad comparationem prioris multitudinis  uix decima pars remaneat, cum et in ipsa terra fuerit solitudo. Dupliciter enim locus iste intelligi potest: quia decima pars in toto orbe remaneat, et in ipsa Iudea uix parua pars populi reseruetur. Rursum ipse reliquie erunt in depredationem, quando post annos ferme quinquaginta Adrianus uenerit, et terram Iudeam penitus fuerit depredatus: in tantum ut terebintho et quercui que glandes amiserint, comparetur. Denique post extremam uastitatem, etiam leges publice pependerunt, et prohibiti sunt Iudei terram, de qua eiecti fuerant, ingredi. Si quis autem crediderit in Christum, et impletum fuerit illud quod supra legimus, nisi Dominus Sabaoth reliquisset nobis semen, quasi Sodoma fuissemus et similes Gomorrhe essemus: quando  iuxta Apostolum reliquie saluabuntur: hoc semen sanctum erit, et de apostolorum germine cuncte Ecclesie pullulabunt.



CAPUT uII.

¬ªEt factum est in diebus Achaz filii Ioatham, filii Ozie regis Iuda, ascendit Rasin, rex Syrie, et Phacee filius Romelie, rex Isrel, in Hierusalem ad preliandum contra eam, et non potuerunt debellare eam. Et nuntiauerunt domui Dauid, dicentes: Consensit Syria cum Ephraim, et commotum est cor eius et cor populi illius, sicut mouentur ligna syluarum a facie uenti.¬´ Legimus in Paralipomenorum libro , Rasin regem Damasci, uicto Achaz, multos de Iudea Damascum  transtulisse, et Phacee filium Romelie regem decem tribuum,  et una die centum uiginti millia percussisse de Iuda hominum bellatorum, et ducenta millia mulierum, puerorumque et puellarum cum infinita preda, in Samariam duxisse captiua. De quo certamine propheta nunc tacuit, sed secundum refert prelium: quando experimentum habentes fortitudinis sue atque uictorie, et inuitati prede magnitudine, rursum ueniunt ad Iudam, et Hierusalem cupiunt debellare, et non potuerunt: quia auxiliatus est ei Dominus: ut sub occasione misericordie qua populum liberabat obsessum, Filium suum nuntiaret de uirgine nasciturum. Quod cum audisset domus  Dauid, hoc est domus regia, Syriam scilicet et Ephraim, Rasin et Phacee iuncto uenire exercitu, exterrita est atque contremuit, et tam rex quam populus ita contremuerunt, ut putares arborum folia uentorum flatibus uentilari. Iuxta anagogem facilis interpretatio est, quod regnante Achaz rege impio, rex Aram, qui interpretatur excelsus atque sublimis, ut indicet arrogantiam sapientie secularis, et Phacee filius Romelie, qui et ipse iuxta Osee prophetam tribum Ephraim, de qua Ieroboam, filius Nabath, uitulos aureos in Bethel, et Dan constituerat, et a domo Dauid Dei populum separauerat: referuntur ad hereticos, qui consentiunt sibi ut expugnent Ecclesiam. Quod cum audierit domus Dauid, quem in Ezechiel  pastorem bonum legimus  suscitandum, et populus eius simpliciter credens in Deum pertremiscet. Et ideo pertremiscet, quia non arboribus fructiferis, sed infructuoso saltui comparatur.

¬ªEt dixit Dominus ad Isaiam: Egredere in occursum Achaz, tu et qui derelictus est Iasub filius tuus, ad extremum aqueductus piscine superioris, in uia agri fullonis, et dices ad eum: uide ut sileas, noli timere, et cor tuum ne formidet a duabus caudis titionum fumigantium istorum, in ira furoris Rasin regis Syrie, et Filii Romelie dicentis: Ascendamus ad Iudam et suscitemus eum, et euellemus eum ad nos, et ponamus regem in medio eius filium Tabeel. Hec dicit Dominus Deus: Non stabit et non erit istud, sed caput Syrie Damascus, et caput Damasci Rasin, et, adhuc sexaginta et quinque anni, et desinet  Ephraim esse populus, et caput Ephraim Samaria, et caput Samarie filius Romelie. Si non credideritis, non permanebitis.¬´ Iasub, filius Isaie, qui interpretatur relictus atque conuertens in typo populi Iuda, qui erat de duorum regum manibus liberandus: iubetur egredi cum parente, et occurrere Achaz regi Iude in loco aqueductus piscine superioris, in uia agri fullonis, ubi postea lecturi sumus sub Ezechia rege Iuda stare Rabsacen. Duas autem caudas titionum, id est, torrium fumigantium, uocat Rasin regem Syrie et Phacee filium Romelie regem Samarie, id est decem tribuum: que alio nomine appellabantur Ephraim. Quamuis enim inierunt consilium duos reges pessimi ut ascenderent ad Iudam, cuius regio in montibus sita est: et suscitarent eum  quiescentem et quodammodo dormientem, suoque eum imperio subiugarent et superponerent ei regem filium Tabeel, qui interpretatur bonus Deus, ut uel hominem hoc nomine, uel idolum demonstraret; tamen hec dicit Dominus Deus: Non stabit hoc consilium, sed interim modo caput Syrie urbium erit Damascus, et in ipsa metropoli Damasco imperabit Rasin. Porro in Ephraim propter Ieroboam filium Nahaib, qui primus regnauit; et de Ephraim erit caput Samarie, hoc est regia domus in urbe Samarie, et Samaria caput erit filius Romelie, id est, Phacee. Regnum autem decem tribuum, id est populi Ephraim, post sexaginta et quinque annos esse cessabit: quod nisi diligentius attendamus, stare non  poterit. Quarto decimo anno Achaz filii Ioathan in tribu Iuda, regnauit Ozias super Samariam, et nono anno imperii sui captus est. Regnauit autem Achaz super Iudam sedecim annis. Post cuius mortem, septimo anno imperii sui captus est Ozias, et destructa Samaria, omnisque populus transductus in Medos: ita ut si uoluerimus sedecim annos Achaz, et septem Ozie ponere, efficiantur anni uiginti tres, aut ut multum sit, uiginti quatuor. Et ubi erunt sexaginta quinque anni, in quibus regnum Isrel dicitur finiendum? Igitur Hebrei hunc locum ita edisserunt, ut Amos qui sub Ozia cepit prophetare quando et Isaias prophetie sue habuit exordium, primum prophetauerit contra Isrel, dicens: Isrel autem captiuus ducetur de terra sua. Titulus quoque  prophetie eius contra Samariam sit, et prophetare ceperit in diebus Ozie regis Iude. Ante duos annos terre motus, quem uoluit eo tempore accidisse quo ingressus est Ozias templum Dei, sacerdotium sibi uindicans, et terra percussa est, et cineres altaris effusi sunt, et ipse rex percussus est lepra. uolunt autem illum annum fuisse uicesimum quintum Ozie regis, quando hec acciderunt, cuius reliqui sunt anni uiginti septem. Ozias enim regnauit quinquaginta duobus annis. Postea enim regnauit Ioatham filius eius annis sedecim, et huius filius Achaz annis aliis sedecim. Post quem regnauit Ezechias, cuius sexto imperii anno capta est Samaria, atque ita efficiuntur anni sexaginta quinque. Hec per prophetam Domino predicante, rex Achaz et populus eius futura  non credidit. Hec iuxta historiam diximus, ceterum uero iuxta ceptam tropologiam considerandum est quod impio regi Isaias iubetur occurrere, et exiens de loco suo non in principio aqueductus, sed in extremis finibus piscine superioris, que erat in agro fullonis, ubi sordes et macule purgabantur. Duas autem caudas torrium fumigantium, ut prius diximus, uocat sapientiam secularem hereticumque sermomonem, quorum finis exustio est. Qui frustra inierunt consilium, ut ascenderent contra Iudam, et quasi negligentem et dormientem caperent, et suis erroribus copularent, ponerentque super eum regem filium Tabeel, hoc est bonum Dei. Uterque enim aduersarius apud se estimat ueritatem esse et sanam doctrinam. Hec illis dicentibus Dominus comminatur,  quod non stet consilium ipsorum, sed et interim quandiu nunc mundus iste stat, et ea que mundi sunt, in suis finibus et in suis urbibus dominentur. Cum autem consummationis tempus aduenerit, hoc est sexaginta quinque anni, et tam mundi res que in sex diebus facte sunt , quam omnia que ad quinque sensus pertinent, finem acceperint, tunc uniuersa esse soluenda.

¬ªEt adiecit loqui Dominus ad Achaz, dicens: Pete tibi signum a Domino Deo tuo in profundum inferni, siue in excelsum supra.¬´ Quia tibi uidetur inquit, difficile esse quod regna potentissima breui tempore finienda sint, et tu cum populo tuo de magno periculo libereris, pete tibi signum, nequaquam  ab idolis quorum errore detineris, sed a Domino Deo tuo, qui tibi auxilium pollicetur, et ipsum signum optionis tue est unde postules, de profundo siue de excelso. uis, inquit, ut scindatur terra, et grandi hiatu inferi pateant, qui in corde dicuntur esse terre, an ut aperiantur celi? Quod utrumque ad typum pertinet mortis Domini et ascensionis. ¬ªQui enim descendit, ipse est et qui ascendit .¬´

¬ªEt dixit Achaz: Non petam, et non tentabo Dominum.¬´ Humilitatis est an superbie ista responsio, quod nullum uult a Domino signum petere? Quanquam enim scriptum sit in Deuteronomio , Non tentabis Dominum Deum tuum, et hoc contra diabolum Saluator usus est testimonio, tamen iussus ut peteret, obedientie debuit explere  preceptum, presertim cum et Gedeon et Manne  signum petierint et acceperint, quanquam iuxta Hebraici sermonis ambiguitatem, in quo scriptum est ¬ªYlenassem Adonai,¬´ quod omnes similiter transtulerunt, Et non tentabo Dominum, possit legi: Non exaltabo Dominum. Sciebat enim rex impius, quod si signum peteret, accepturus esset et glorificaretur Dominus.

¬ªEt dixit, Audite ergo, domus Dauid. Nunquid parum uobis est molestos esse hominibus quia molesti estis et Deo meo?¬´ Quis est iste qui dixit, audite ergo, domus Dauid. Nequaquam enim hoc dixit Deus, qui supra dixerat ad Achaz: Pete tibi signum a Domino Deo tuo, sed propheta, ut ex consequentibus  comprobatur, cum dicit, quia molesti estis et Deo meo. Et est sensus: Quia non solum prophetas persequimini et eorum facta contemnitis, sed etiam presentis et iubentis Dei sententie contraitis, ita ut ei exhibeatis laborem, qui in alio loco ait: ¬ªlaboraui  sustinens ,¬´ idcirco Dominus faciet que sequuntur. Et hoc est notandum quod, Achaz rege impiissimo nolente signum petere, sermo propheticus ad domum Dauid, hoc est ad tribum regiam conuertatur, de qua supra legimus: Et nuntiauerunt hec domui Dauid dicentes:

¬ªPropterea dabit Dominus ipse uobis signum, Ecce uirgo in utero concipiet et pariet filium, et uocabitur nomen eius Emmanuel.¬´ Quando autem dicitur dabit Dominus ipse uobis signum, nouum  debet esse, atque mirabile. Sin autem iuuencula uel puella, ut Iudei uolunt, et non uirgo pariet, quale signum poterit appellari: cum hoc nomen etatis sit, non integritatis? Et reuera, ut cum Iudeis conferamus pedem, et nequaquam contentioso fune prebeamus eis risum nostre imperitie, uirgo Hebraice betula appellatur, que in presenti loco non scribitur, sed pro hoc uerbo positum est halma. Porro halma apud eos uerbum est ambiguum. Dicitur enim et adolescentula et abscondita, uel apocryphos. Unde et in titulo psalmi noni ubi in Hebraico positum est halinanoi, ceteri interpretes transtulerunt pro adolescentia, quod Septuaginta interpretati sunt pro absconditis. Et in Genesi legimus  , ubi Rebecca dicitur halma: et Aquilam, non adolescentulam nec puellam, sed absconditam protulisse. Ergo halma, non solum puella uel uirgo, sed cum Epitasi uirgo abscondita dicitur et secreta, que nunquam uirorum aspectibus, sed magna parentum diligentia custodita sit. Lingua quoque Punica, que de Hebreorum fontibus manare dicitur, uirgo proprie halma dicitur. Et quantum cum mea pugno memoria, nunquam me arbiror halma in muliere nupta legisse, sed in ea que uirgo est, ut non solum uirgo sit, sed uirgo iunioris etatis, et in annis adolescentie. Potest enim fieri ut uirgo sit uetula. Ista autem uirgo erat, in annis puellaribus constituta. Ergo iste puer qui nascitur ex uirgine, o domus Dauid, nunc a te appelletur Emmanuel, id est, nobiscum  Deus, quia rebus ipsis probabis a duobus inimicis regibus liberata, Deum te habere presentem, et qui postea uocabitur iehsu, id est, Saluator, eo quod uniuersum mundum saluaturus sit, et nunc a te Emmanuel appelletur uocabulo .

¬ªButyrum et mel comedet, ut sciat reprobare malum, et eligere bonum.¬´ Ne eum in phantasmate nasciturum credatis, cibis utetur infantie, butyrum et mel comedet. Et licet de eo multa post secula Euangelista testetur dicens, ¬ªPuer autem proficiebat sapientia et etate et gratia apud Deum et apud homines ,¬´ et hoc dicatur ut ueritas humani corporis approbetur: tamen adhuc pannis inuolutus, et butyro pastus ac melle, habebit boni malique iudicium, ut reprobans mala eligat bona.  Non quod hoc fecerit aut reprobauerit, uel elegerit, sed quod scierit reprobare et eligere, ut per hec uerba noscamus infantiam humani corporis diuine non preiudicasse sapientie. Denique iacentem in presepi angeli pastoribus nuntiant, magi adorant de oriente uenientes , quos utique electos esse credendum est. Et e contrario Herodes, scribe et Pharisei reprobantur, qui pro uno infante multa paruulorum millia trucidarunt.

¬ªQuia antequam sciat puer reprobare malum et eligere bonum, derelinquetur terra quam tu detestaris a facie duorum regum suorum,¬´ id est, ad mysterium et innouationis nominis Emmanuel, terra Syrie et Samarie: Assyrio superante uastabitur, et domus Dauid liberabitur a duobus regibus quos metuit,  Rasin uidelicet et Phacee.

¬ªAdducet Dominus super te et super populum tuum, et super domum patris tui dies, qui non uenerunt a diebus separationis Ephraim a Iuda cum rege Assyriorum.¬´ Interim nunc duo reges Rasin et Phacee, qui obsident et uastare festinant, breui tempore subuertentur. Tue autem uastationis tempus illud adueniet, quando quod nunquam speraueras, imo nunquam metueras, Assyrius uenerit. Per que docet domui Dauid non Syriam et Samariam. sed Assyrios esse metuendos. Presenti ergo for midine liberat, et de futuro tempore comminatur.

¬ªEt erit in die illa, sibilabit Dominus musce, que est in extremo fluminum Aegypti, et api que est in  terra Assur, et uenient et requiescent omnes in torrentibus uallium, et in cauernis petrarum, et in omnibus frutetis, et in uniuersis foraminibus.¬´ Cum fuerit duorum regum terra deserta, Damascus uidelicet et Samaria quam tu nunc detestaris et metuis, tunc adducet Dominus, o domus Iuda, super te et populum tuum dies quos nunquam ante uidisti, id est regem Assyriorum. Frustra igitur presentia metuis, semiiustos torres, et ignem penitus non habentes. Scire enim debes quod sibilo suo Dominus muscas Aegypti et fluminum eius, haud dubium quin septem diorigas Nili significet, uocaturus sit, et apem que est in terra Assur. Muscas autem Aegyptios uocat propter sordes idololatrie et imbecilliem populum. Apem uero Assyrios uocat,  quorum illo tempore potentissimum regnum erat et ad bella promptissimum, uel ob id, quia omnis prope Assyria et Persidis regio usum habebat sagittarum. Hi ergo omnes uenient et occupabunt terram totam in torrentibus uallium, et cauernis petrarum et in omnibus frutetis, et foraminibus lignisque nemorosis. Hec autem per metaphoram dicuntur, ut quia semel muscas et apes nominauerat, translationem seruet in reliquis.

¬ªIn die illa radet Dominus in nouacula conducta, in his qui trans flumen sunt in rege Assyriorum, caput et pilos pedum et barbam uniuersam.¬´ In nouaculam mercede conductam, ipsum arbitrantur Syrum, quem in Ieremia  ob ultionem populi peccatoris etiam columbam suam  uocat. Ergo in ista nouacula acutissima, et in his qui habitant trans flumen Euphraten, in rege uidelicet Assyriorum, omnes capillos et pilos totius corporis a capite usque ad pedes, decoremque barbe, quod uirilitatis indicium, est, radet Dominus de Iudea, ut nichil in illa forte, nichil pulchrum resideat, sed effeminatis hominibus, imo ignominiosis mulieribus comparentur.

¬ªEt erit in die illa, nutriet homo uaccam boum et duas oues, et pre ubertate lactis comedet butyrum. Butyrum enim et mel manducabit omnis, qui relictus fuerit in medio terre. Et erit in die illa, omnis locus ubi fuerint mille uites, mille argenteis, et in spinas et uepres erunt. Cum sagittis et arcu ingredientur illuc. uepres enim et spine  erunt in uniuersa terra, et omnes montes qui in sarculo sarrientur, non ueniet illuc terror spinarum et ueprium, et erit in pascuam bouis et conculcationem pecoris.¬´ In die ergo illa, hoc est in illo tempore, cum fuerint omnes opes Iudeorum in Chaldeam translate, tanta erit solitudo terre Iude, et tam incredibilis uastitas, ut nequaquam armenta boum habeant, neque greges ouium sicut prius habere consueuerant, sed uix rarus habitator unam uaccam nutrire possit et duas oues, non ad arandum, sed ad cibum atque uestitum lactis et uelleris. Propter inopiam frumenti, et omnium que terra gignit ad comedendum, lacte et butyro et agresti melle uescentur. Quodque ait, pre ubertate  lactis comedent butyrum, hoc significat quod terra cultorum raritate fertilior sit, et magis apta pascuis. In illo tempore pre hominum paucitate, tanta erit uini inopia de desertis uineis, que metu hostili nequaquam putabuntur, ut singule uites singulis argenteis uix emantur. In uepres enim et in spinas, omnis terra redigetur, tantaque erit formido ubique seuientibus gladiis, ut absque arcu et sagittis nullus suum agrum inuisere audeat; et derelictis campestribus locis ad montana confugiant, ibique locorum difficultate muniti, uix asperos montes manu fodiant, quia boues, aratra et uomeres non habebunt. Sic ergo ubi rarus cultor in montibus fuerit inuentus, inde uitam miserabilem sustentabunt. Cetera autem patebunt pascuis, et absque ullo habitatore  a brutis animalibus calcabuntur.



CAPUT uIII.

¬ªEt dixit Dominus ad me: Sume tibi librum grandem, et scribe in eo stylo hominis, accelera uelociter, spolia, detrahe, cito predare. Et adhibui mihi testes fideles, Uriam sacerdotem, et Zacariam filium Barachie. Et accessi ad prophetissam, et concepit et peperit filium. Et dixit Dominus ad me: uoca nomen eius, accelera, spolia, detrahe, festina predari: quia antequam sciat puer uocare matrem suam et patrem suum, auferetur fortitudo Damasci, et spolia Samarie coram rege Assyriorum.¬´ Rursum sub alia figura partus describitur uirginalis. Et dixit Dominus ad Prophetam ut nequaquam in  populo proferret noue natiuitatis arcanum; sed scribat eam in isto grandi uolumine quod nunc legimus, et quod sit mirabilius humanis uerbis exprimi, stylo quo homines scribere consuerunt, Dei sacramenta comprehendat. Quid autem est illud quod scribitur humano stylo? Scilicet ut puer natus uelociter spolia detrahat, et cito predetur, hoc est, ne ultra patiatur regnum diaboli dominari, nec mittat angelos, nec prophetas, sed ad saluandas creaturas suas ipse descendat. Facit ergo Propheta quod iussum est, et adhibet sibi testes fideles, Uriam sacerdotem, qui legis doctor est, dicente Malachia: ¬ªLabia sacerdotis custodiunt scientiam, et legem requirunt ex ore eius ,¬´ quia angelus Domini exercituum est, et Zacariam filium Barachie,  quem prophetam fuisse non dubium est. Legimus  quod regnante Achaz sacerdos prefuit templo Domini, cui precepit Achaz ut altare simile altari Damasci faceret; et Dierum liber  narrat, quod Ezechias filius Achaz quesierat Dominum in diebus Zacarie, eruditus in timore Dei. Exhibuit autem se Isaias dignum Spiritu sancto prophetali, et prebuit prophetisse, id est, Spiritui sancto, qui sermone Hebreo uocatur genere feminino ruha, iuxta illud quod scriptum est: ¬ªAccedite ad eum et illuminamini .¬´ Spiritu itaque sancto conceptus est Dominus iehsu, et licet humanus sermo natiuitatis eius nequeat explicare mysteria, tamen Gabriel ipsi uirgini  loquitur que concepit: ¬ªSpiritus sanctus superueniet in te, et uirtus Altissimi obumbrabit tibi. Propterea quod nascetur ex te sanctum, uocabitur filius Dei. .¬´ Antequam humanum corpus assumeret Deus, et iuxta infantiam patrem uocaret Deum, et matrem suam Mariam, auferetur fortitudo Damasci, et spolia Samarie per regem Assyriorum: ut necdum natus Dominus, populum suum domum Dauid sola inuocatione saluaret. Urias autem interpretatur lux Domini, Zacarias uero memoria Domini, et Barachias benedictio Domini. Quibus testibus Christi natiuitas comprobatur. Ipse enim Dominus in Euangelio  duobus euntibus Emmaus, incipiens a Mose et prophetis disseruit, quod de se omnia prophetassent. Iuxta tropologiam, in anima  uirginali, et nulla sorde maculata, de Spiritu sancto conceptus Dei sermo, uelociter de aduersariis potestatibus spolia detrahit, et sibi facit uniuersa seruire. Cumque ex parte nunc uideat, et ex parte prophetet, priusquam possit esse perfectus, et merito uocare Deum patrem, et matrem suam celestem Ierusalem, adhuc in infantia positus, uincet fortitudinem Damasci, doctrinam uidelicet sapientie secularis: et auferet spolia Samarie, quibus Ecclesiam heretici spoliauerunt, dicentes: Non est nobis pars in Dauid, neque hereditas in filio Iesse, presente ipso rege Assyriorum diabolo qui eis non poterat auxiliari. Tales enim filios non solum Maria prophetissa uirgo perpetua, sed et sancte mulieres patriarchas generantes habuerunt. Sara, que interpretatur  arcusa, id est, princeps, et Rebecca, que in lingua nostra patientiam sonat.

¬ªEt adiecit loqui Dominus ad me, dicens: Pro eo quod abiecit populus iste aquas Sile que uadunt cum silentio, et assumpsit magis Rasin et filium Romelie: propter hoc ecce Dominus adducet super eos aquas fluminis fortes et multas, regem Assyriorum et omnem gloriam eius, et ascendet super omnes riuos eius, et fluet super uniuersas ripas eius, et ibit per Iudam inundans, et transiens usque ad collum ueniet. Et erit extensio alarum eius implens latitudinem terre tue, o Emmanuel.¬´ Dixerat supra Propheta auferendam Damasci fortitudinem, et spolia Samarie in conspectu regis Assyriorum, et duos reges Assyrio pugnante capiendos: nunc  Deus loquitur ad prophetam charactere solito scripturarum, per translationem Sile fontis Ierusalem et Assyrii fluminis uiolentissimi, quod omnem terram Isrel suis mundet aquis, ingrediaturque ripas aluei, tantoque feratur impetu, ut postquam decem tribuum occupauerit terram, ad Iudam perueniat et transiens ad collum usque pertingat: per que uicinam captiuitatem significat. Non enim tunc captus est Iudas, sed cunctis duarum tribuum urbibus subiugatis sola remansit Ierusalem, que incredibili Domini misericordia liberata est. Potentiam ergo Assyrii et innumerabilis eius exercitus, quam sub aquarum inundatione descripserat: nunc per aliam ostendit translationem, quod alis suis, id est ducibus et infinita  multitudine, operuit terram Emmanuel, hoc est, defendit eam Deus, ut non possederit eam Assyrius. Siloam autem fontem esse ad radices montis Sion, quo non iugibus aquis, sed incertis horis diebusque ebulliat, et per terram concauam et antra saxi durissimi cum magno sonitu ueniat, dubitare non possumus, nos presertim qui in hac habitamus prouincia. Est enim sensus, quia populus decem tribuum magis uoluit Rasin et filio Romelie, id est Damasci et Samarie regibus esse subiectus, quam stirpi Dauid que in eo cepit regnare iudicio, faciam  eum nequaquam his regibus esse subiectum quos assumpsit, sed regi seruire Assyrio: cuius potentia quia occupauit terram Samarie, inundationi fluminis comparatur. Et fit apostropha ad  Emmanuel, hoc est, ad presentem Deum, quod in tantum se erexerit Assyrius ut etiam terram ipsius Emmanuelis, hoc est Iudam, conatus sit possidere. Iuxta anagogen omnis hereticus qui iunxerit auxilio suo sapientiam secularem, et Ierusalem, id est Ecclesiam uoluerit impugnare, derelinquens aquas Sile fontis qui interpretatur missus, et qui salit in uitam eternam , tradetur Assyriorum principi. Quem sensum magis in posterioribus lecturi sumus, cuius sit tradendus potestati: quia in profundum ueniet peccatorum . Tante est enim arrogantie ut ausus sit ostendere Saluatori uniuersa regna terre, et dicere: ¬ªHec omnia tibi dabo si cadens adoraueris me .¬´ Conabitur quoque Iudam, id est domum confessionis intrare:  et crebro per eos qui in Ecclesia negligentes sunt, usque ad collum ueniet, credentes in Christo cupiens suffocare et extendere alas suas, implens uniuersam regionem Emmanuelis: sed non poterit obtinere, quia habet Iudas presentem Deum.

¬ªCongregamini, populi, et uincemini, et audite, uniuerse procul terre. Confortamini et uincemini, accingite uos et uincemini. Finite consilium et dissipabitur, loquimini uerbum et non fiet, quia nobiscum Deus.¬´ Duo ergo populi Samarie et Syrie, infirmos uos et debiles esse cognoscite, et Emmanuel presente nichil posse contra Ierusalem urbem Domini: et hoc non solum uos qui uicini estis, sed procul terra cognoscat. Quamuis enim exercitum congregetis et accingatis uos ad prelium, et maior  sit numerus obsidentium quam obsessorum: tamen non semel, sed iterum dicam uincemini, et quodcunque contra Ierusalem inieritis consilium, dissipabitur. Possumus namque et hoc testimonio contra gentes abuti in persecutionis tempore, quod quamuis fortes esse uideantur in his qui lapsi sunt, tamen uincuntur in his qui pro Christo fuderint sanguinem: eo quod post bella pax reddatur Ecclesiis, et uniuersa eorum consilia contra Emmanuelem dissipentur, quia nobiscum est Deus. Contradicentes quoque ueritati utiliter audient, ut tandem ratione superentur, et nequaquam uelint in mendacio uincere: quia quodcunque dixerint, nunquam peruersitas ulla possit superare quod rectum est.

 ¬ªHec enim ait Dominus ad me: Sicut in forti manu erudiuit me, ne irem in uia populi huius dicens: Ne dicatis, coniuratio. Omnia enim quecunque loquitur populus iste, coniuratio est. Et pauorem eius ne timeatis, neque paueatis. Dominum exercituum ipsum sanctificate, ipse pauor uester, et ipse terror uester. Et erit uobis in sanctificationem, in lapidem autem offensionis et in petram scandali duabus domibus Isrel, in laqueum et in ruinam omnibus habitantibus Ierusalem. Et offendent ex eis plurimi, et cadent et conterentur et irretientur et capientur.¬´ Hec ad me locutus est Dominus, qui propter bona opera et gratiam quam per bona opera consecutus sum, forti manu erudiuit me: et instituit ne ambularem in uia populi huius, et pari tenerer  errore: uel certe, fecit me recedere a uia populi huius pessima, et dixit mihi: Noli duorum regum timere coniurationem: sed hoc magis considera, quod omne quod loquatur hic populus aduersum me, coniuratio sit. Tu autem propheta et hi qui tecum sunt, et dic: Ne timeatis insidias populi, sed Dominum timete, et ipse sit timor uester. ¬ªPrincipium enim sapientie timor Domini .¬´ Qui erit credentibus in sanctificationem, incredulis autem in lapidem offensionis et in petram scandali , duabus scilicet domibus Iude et Ierusalem, precipue autem in laqueum et in ruinam habitantibus Ierusalem, in quo impinget plurimi et cadent et conterentur, peccatorumque suorum uinculis irretiti ducentur in captiuitatem. De hoc loco et Apostolus  sumit testimonium, quod Christus Iudeis factus sit in scandalum, gentibus autem in stultitiam . Et rursum: Isrel sectando iustitiam, in legem iustitie non peruenit. Quare? Quia non ex fide, sed quasi ex operibus legis . Offenderunt enim in lapidem offensionis, sicut scriptum est: ¬ªEcce pono in Sion lapidem, lapidem offensionis et petram scandali. Et omnis qui crediderit in eum, non confundetur.¬´  Ergo qui non receperunt Emmanuelem, sed factus est eis in lapidem offensionis et petram scandali, conterentur captiuique ducentur.

¬ªLiga testimonium, signa legem in discipulis meis; et exspectabo Dominum qui abscondit faciem suam a domo Iacob, et prestolabor eum.¬´ uox Domini loquentis ad prophetam. Quia  factus est Dominus  in lapidem offensionis et in petram scandali duabus domibus Isrel, et missum ad se Emmanuelem suscipere noluerunt: liga testimonium ueteris Testamenti, et trade illud discipulis meis qui Euangelium susceperunt: apostolis scilicet siue apostolicis uiris. uel certe lex et prophetia usque ad Ioannem. Legitur apud eos, et clausa sunt apud eos atque signata: ut id quod legant non intelligant. Pro discipulis enim, iuxta Hebraici sermonis ambiguitatem, possumus et doctrinas interpretari. Unde propheta respondit, quia Euangelio succedente lex apud Iudeos clausa est atque signata, et iubet eam nequaquam Iudeis, sed gentibus, assignari. Idcirco ego exspectabo Dominum Emmanuelem quem promittis esse uenturum, qui  abscondit faciem suam a domo Iacob, hoc est, a Iudeis quia eum recipere noluerunt.

¬ªEcce ego et pueri quos mihi dedit Dominus in signa atque portenta Isrelis a Domino exercituum, qui habitat in monte Sion.¬´ Precepit mihi  Dominus, ut ligarem testimonium in Iudeis, et legem discipulis eius traderem atque signarem, qui abscondit faciem suam a domo Iacob: ideo prestolabor eum et exspectabo Dominum meum. Et non solum ego, sed et pueri mei quos mihi dedit Dominus, alii scilicet prophete filii prophetarum: ¬ªqui non ex uoluntate carnis et sanguinis, sed ex Deo nati sunt.¬´ De quibus et Apostolus loquebatur: ¬ªFilioli mei quos iterum parturio, donec formetur Christus in uobis .¬´ Isti autem pueri, id est prophete,  in signa dati sunt et in portenta Isreli, iuxta illud quod in Ezechiele legimus: ¬ªEt erit Ezechiel in signum .¬´ In Zacaria quoque sancti uiri prophetarumque discipuli, uiri portentorum signorumque appellantur: eo quod semper prophete in signum precesserint futurorum. Hoc interim iuxta litteram. Ceterum beatus apostolus in Epistola que ad Hebreos scribitur docet  ex persona debere intelligi Domini saluatoris: Ecce ego et pueri mei quos mihi dedit Dominus Deus. Quia ergo pueri communicarunt sanguini et carni , et ipse similiter particeps factus est earumdem passionum. Quomodo autem isti pueri in signum fuerint atque portentum sapientie seculi et  superbie Iudeorum, idem apostolus docet, qui elegisse dicit Dominum Saluatorem stulta mundi et infirma, ut confunderet sapientes et fortia . Unde et ad apostolos Saluator aiebat: ¬ªNisi conuersi fueritis et efficiamini sicut paruuli, non intrabitis in regnum celorum.¬´ Puer autem efficitur noui euangelii predicator, qui deponit ueterem hominem qui corrumpitur desideriis seductionis, et induitur nouo qui renouatur de die in diem, et iuxta agnitionem imaginis creatoris  Habitare autem Dominum exercituum in monte Sion, idem apostolus scribit: ¬ªAccessistis ad montem Sion, et ciuitatem Dei uiuentis, Ierusalem celestem .¬´

¬ªEt cum dixerint ad uos: Querite a pythonibus et a diuinis, qui stridunt in incantionibus suis: Nunquid  non populus a Deo suo requirit pro uiuis et mortuis? Ad legem magis et ad testimonium. Et si dixerint iuxta uerbum hoc, non eis erit matutina lux et transibit per eam: et corruet et esuriet. Et cum esurierit irascetur et maledicet regi suo, et Deo suo. Et suspiciet sursum, et ad terram intuebitur et ecce tribulatio et tenebre, dissolutio, angustia et caligo persequens: et non poterit auolare de angustia sua.¬´ Sub persona Christi est dicendum: Ecce ego et pueri quos mihi dedit Dominus. Etiam hec ipse loquitur ad apostolos et ad credentes ex gentibus, qui eius Euangelium susceperunt. Si dixerint  patres uestri quos reliquistis, Querite uentriloquos, quos pythones intelligimus  et qui de terra loquuntur, qui in euocatione animarum magice facere pollicentur, et cetera maleficarum artium genera, hoc scire debetis, quod unaqueque gens proprios consulat deos, et de uiuorum salute mortuos sciscitetur: uobis autem in auxilium legem dedit Dominus, ut possitis dicere: Non est talis ethnicorum diuinatio, qui cultores suos spe decipiunt, sicut nostra que absque ullo munere profertur ex lege. ueniet autem super incredulos fames durissima, non panis et aque fames sitisque, sed fames audiendi sermonem Dei . Et cum esurietis contristabimini, et maledicetis principi uestro, et paternis traditionibus, hoc est, diabolo, antiquisque erroribus. Hoc autem  ad eos loquitur qui famem passi fuerint ueritatis, et suspicient in celum sursum et in terram deorsum: et erunt in angustia, in tenebris et in tribulatione, ut non uideant usque ad tempus, donec et ipsi ad Deum conuertant.



CAPUT IX.

¬ªPrimo tempore alleluiata est terra Zabulon, et terra Nephtalim, et nouissimo aggrauata est uia maris trans Iordanem Galilee gentium. Populus qui ambulabat in tenebris, uidit lucem magnam. Habitantibus in regione umbre mortis, lux orta est eis.¬´ Primo tempore alleluiata esse dicitur onere peccatorum, quia in regionibus duarum tribuum primum Saluator Euangelium predicauit. Unde et in sexagesimo psalmo  dicitur: ¬ªBenedicite Domino de fontibus Isrel.¬´ Ibi Beniamin adolescentior, id est Paulus in mentis excessu, qui et alibi loquebatur: ¬ªSiue mente excedimus Deo .¬´ Princeps Zabulon, princeps Nephtalim, duces eorum. Qui in his tribubus fuere uiculi, de quibus nostri apostoli duces fuerunt, et crediderunt iuxta Symmacum uelociter audientes a Domino: ¬ªuenite post me, et faciam uos fieri piscatores hominum .¬´ Illi uero statim et patrem reliquerunt et nauiculam. Nouissimo autem tempore aggrauata est fides Iudeorum in errore plurimis manentibus. Mare autem hic lacum appellat Genesareth, qui Iordane interfluente efficitur, in cuius littore Capharnaum, et Tiberias, et Bethsaida, et Corozaim site sunt, in qua uel maxime regione  Dominus commoratus est: ita ut populus qui sedebat uel ambulabat in tenebris lucem uideret, nequaquam paruam ut aliorum prophetarum, sed magnam ut eius qui in Euangelio legitur: ¬ªEgo sum lux mundi (Ioan. uIII.¬´ Et qui habitabant in regione umbre mortis, lux orta est eis. Inter mortem et umbram mortis hoc esse puto, quod mors eorum est, qui cum operibus mortis ad inferos perrexerunt. ¬ªAnima enim que peccauerit, ipsa morietur .¬´ Umbra autem mortis eorum, qui cum peccant necdum de uita ista egressi sunt, possunt enim si uoluerint agere penitentiam. Quia licet sancti apostoli gauderent de conuersione gentium ad fidem Christi, tamen magnopere tenebantur pro Isrelitico populo  qui predicationem Domini contemptui habuerunt, de quorum prosapia ipsi originem duxerant, sicut dicit eximius doctorum: ¬ªOptarem et ego anathema esse pro fratribus meis, qui sunt Isrelite .¬´

¬ªLetabuntur coram te.¬´ Apostropham facit propheta ad apostolos Christi dicens: O Domine Iesu, letabuntur apostoli tui coram te, ¬ªsicut exsultant messores in segete.¬´ Messem appellat gentes, messores autem populos, sicut ipse Dominus quodam loco dicit: ¬ªMessis quidem multa, operarii autem pauci ,¬´ et cetera.

¬ªSicut exsultant uictores, diuidentes spolia.¬´ Spolia pluralis numerus est, facit in singulari hunc spolium uel hoc spolium. uictores appellat apostolos, qui uicerunt tentamenta carnis, et ipsum diabolum.  Spolia autem homines, qui captiui tenebantur ab illo. Ideo autem dicit uictores apostolos, quia abstulerunt spolia sua diabolo, id est, genus humanum quod ipse captiuauerat, et reddiderunt illud Deo.

¬ªIugum et uirgam,¬´ diaboli, id est, dominationem et potestatem. ¬ªEt sceptrum,¬´ id est, imperium, quod per uniuersum orbem tenebat: ¬ªsuperasti,¬´ o Domine Emmanuel. Apostropha est ad Christum exactoris, id est, exigentis. Nam exactor proprie est, qui exigit uel cogit reddere tributa regia populos. Et diabolus exactor erat, qui cogebat uniuersum orbem suam facere uoluntatem. ¬ªSicut in die Madian.¬´ Legimus in libro Iudicum, quod Madianite tempore messis et uindemie, ueniebant in terram repromissionis et colligebant fructus terre, et reuertebantur. Sed cum  sepe hoc facerent, missus est angelus Domini ad Gedeon, dicens : Salue, uirorum fortissime. Et ille: Ubi sunt, inquit, signa et miracula, que ostendit Dominus ad patres nostros, quando egressi sunt ex Aegypto in manu forti? Et dixit angelus: In ea fortitudine uade, et in trecentis uiris liberabis Isrel. Quod et fecit. Et eligens trecentos uiros ex Isrel, tali modo sicut in historia habetur, precepit unicuique tenere in manu lagenam et intus lumen, et in altera tubam. Clangentibusque illis tubas, et lumen tenentibus iam confractis lagenis, conturbatus Madianitarum exercitus, et ipsi semetipsos interfecerunt. Potitique sunt uictoria in die illa Iudei, sine effusione sanguinis suorum. Et hoc dicit propheta: Quia sicut illa uictoria est sine fuso sanguine ex  Isrelitarum populo, sic Deus omnipotens uictoriam dedit suis electis, uicens diabolum et retrudens in infernum, siue multitudinem populorum in bellum concertantium.

¬ªQuia omnis uiolenta predatio cum tumultu.¬´ De ipso diabolo loquitur. Et est sensus: Spolia, id est, humanum genus, quod diabolus depredatus erat, cum uenerit iehsu Saluator eius, auferet ab illo cum ui et cum uiolentia: et mittet illum, uel includet cum tumultu, id est, cum magno sonitu in inferno: sicut dicit Psalmista , tam de reprobis quam de diabolo: Periit memoria eorum cum sonitu.

¬ªEt uestimentum mixtum sanguine.¬´ Quid per uestimentum nisi diabolum, qui plenus erat sanguine  hominum, perpetrans multa homicidia, in orbe? Possumus etiam per uestimentum omnes homicidas intelligere, quibus erat diabolus quasi uestimento circumdatus, et quorum manus plene erant sanguine. Quod autem dicit, ¬ªin combustionem erit, et cibus ignis,¬´ hoc est quia diabolus cum suis imitatoribus et sequacibus igni perpetuo traditus est in cibum, sicuti ligna traduntur foco.

¬ªParuulus enim natus est nobis.¬´ Iste est paruulus Emmanuel, qui natus est ex uirgine, et habitauit in nobis: qui secundum humanitatem paruus uisus est, et secundum diuinitatem super omnes est. ¬ªEt factus est principatus eius.¬´ Id est paruuli: ¬ªsuper humerum eius.¬´ Super humerum portauit suum principatum, quia crucem passionis sue ipse portauit, quando  ducebatur ad crucifigendum. Propter quod sicut ipse dixit: ¬ªData est mihi omnis potestas in celo et in terra .¬´ Et ¬ªPropter quod exaltauit illum Deus .¬´ Id est, propter illud supplicium, ¬ªet dedit illi nomen quod est super omne nomen,¬´ et reliqua. ¬ªEt uocabitur admirabilis, etc.¬´ Hec uerba sic sunt diuidenda. Admirabilis est, quia Deus et homo est. ¬ªConsiliarius est,¬´ quia sine illo consilium bonum non est: sicut dicit de eo angelus: ¬ªErit magni consilii angelus . ¬ªDeus¬´ est, quia ipse fecit omnia. ¬ªFortis¬´ est, quia absque illius solamine nemo fortis esse potest. ¬ªPater futuri seculi¬´ est, quia ipse sine fine manebit. ¬ªPrinceps pacis¬´ quia ipse nos pacificauit cum angelis, et reddit Deo Patri.

¬ªMultiplicabitur eius imperium.¬´ Quomodo multiplicabitur?  Quia per uniuersum orbem per predicationem apostolorum, nomen illius propalatum est, et quotidie nomen Christianitatis augmentatur. ¬ªSuper solium Dauid sedebit,¬´ id est, in populo Iudeorum, uel etiam in cordibus illorum qui mites et mansueti humilesque fuerint, sicut Dauid. ¬ªA modo,¬´ id est, in secula seculorum. ¬ªZelus Domini exercituum faciet hoc.¬´ Zelus est odium et inuidia. Est et zelus dilectio uidelicet et amor, de quo hic dicitur. Zelus, id est amor Domini quo dilexerit populum suum, omne genus uidelicet hominum faciet istud, id est, mittet Filium suum, et liberabit genus humanum de faucibus diaboli.

¬ªuerbum misit Dominus in Iacob¬´ uox prophete. Iacob appellat in hoc loco tribum Iuda, Isrel autem reliquis tribus. Quid fuit istud uerbum? Quantum ad  litteram pertinet, misit Dominus uerbum in Iacob: quia complacuit ei, et constituit ut ex tribu Iuda reges semper eligerentur super uniuersum Isrel, a tempore quo cepit regnare Dauid mitissimus rex. Cecidit autem in Isrel. Id est decem tribus, quia ipsi destruxerunt illud preceptum quando proiecerunt domum Dauid, et elegerunt sibi regem Hieroboam de tribu Ephraim: a quo postea appellate sunt Ephraim generaliter . uel aliter: uerbum misit Dominus in Iacob, id est doctrinam Euangelicam in apostolos et in sanctos predicatores, et cecidit, id est preuaricata est illa predicatio sancti Euangelii ab hereticis. uel aliter: uerbum misit Dominus in Iacob, id est in populo Iudeorum: sed  cecidit in Isrel, id est, in populo gentili. Hoc est uerbum, de quo dicit eximius Euangelista Ioannes: ¬ªIn principio erat uerbum, et uerbum erat apud Deum .¬´ Quando est missum uerbum istud in populo Iacob? Quando carnem assumpsit ex uirgine. Tunc autem uenit ad gentes: quando Iudei noluerunt recipere predicationem Domini neque apostolorum, et dictum est apostolis a Domino: ¬ªIte, docete omnes gentes ,¬´ et cetera.

¬ªEt sciet omnis populus Ephraim.¬´ Ephraim appellat decem tribus: que nimis superbe erant, propterea quia ipsi erant multo plures, quam Iuda et Beniamin. Reuera enim ita erant, quia ad comparationem decem paruus numerus est duo. uel etiam propter hoc gloriabantur, quia illis coniuncti erant Rasin et  Syri. Et quid est quod sciet Ephraim? Hoc sciet quia Rasin et Syri, qui ei coniuncti fuerant, quandoque ab eo recedent: et pugnabunt contra eos, sicut in subsequentibus manifestat. Quid dicebant ille decem contra Iudam et Beniamin?

¬ªLateres ceciderunt¬´ et cetera. Quod significatur per lateres, hoc per sycomoros: uidelicet fragiles et infirmi. Et quod per quadros lapides, hoc per cedros: fortissimi scilicet, et bellicosissimi homines. Sycomorus arbor est infructuosa et fatua, quam ficum syluestrem dicunt. Cedrus imputribile lignum. Diximus superius, quia Rasin et decem tribus dixerunt: ¬ªAscendamus ad Iudam et euellamus eum ad nos, et ponamus in medio eius filium Tabeel .¬´ Et erecti in superbiam, dicebant despectiue de Iuda et Beniamin: Lateres ceciderunt, id est imbecilles et infirmi ceciderunt ex Iuda in manus hostium. Sed cum habuerimus ipsas duas tribus redactas in potestate nostra: ¬ªedificabimus¬´ uobis ex ¬ªquadris lapidibus¬´ domum, id est, fortissimis et bellicosissimis principibus et pugnatoribus, constituemus uobis principatum et imperium. Et addebant: ¬ªSycomoros succiderunt,¬´ id est, fragiles et sine robore uiros ex illis duabus tribubus interfecerunt hostes, qui pugnauerunt contra eos. Sed nos cum habuerimus illos qui remanserunt subiugatos, pro illis imbecillibus immutabimus ex nobis ipsis cedros, id est fortissimos principes: qui sicut cedrus quod imputribile lignum est nunquam deficit, et sicut lapis quadrus  qua parte inclinatus fuerit semper stabit: ita et illi inter omnia aduersa fortiter permaneant stabiles. Quod autem non commemorant hostes qui illas duas tribus succiderunt, id est, interfecerunt, et in quorum manus illi ceciderunt, referendum est ad illa tempora quando Philistiim uel Rasin et Syri pugnauerunt contra eos, et multa millia ex eis occiderunt. ¬ªEt eleuabit Dominus hostes Rasin super eum.¬´ uox prophete contra Rasin et Syros. Et eleuabit, id est adducet, Dominus hostes Rasin, Sennacherib uidelicet, super eum, id est, super Rasin, ¬ªet inimicos eius Assyrios in tumultum uertet,¬´ id est, in prelium contra eum. Et quare hoc? Quia debellauit Iudam.

¬ªSyriam ab oriente.¬´ uox Prophete ad decem  tribus. Hoc est quod superius dixit: quia sciet omnis Ephraim. Quid sciet? Quia adducet Dominus Syriam ab oriente, que ante erat ei coniuncta: ¬ªEt Philistiim ab occidente,¬´ quia ab orientali plaga erant filii Isrel, Syri et Philistiim ab occidentali. Quo tempore factum est hoc? Quando Sennacherib cepit Syros et Philisteos, et pariter cum illis uenit super decem tribus

¬ªAd percutientem se,¬´ id est, ad Deum. ¬ªIncuruantem.¬´ Incuruare est hoc quod est rectum in alteram partem flectere. ¬ªEt deprauantem.¬´ Aliqui codices habent refrenantem, sed falso scriptum est. Deprauantem autem dicit, quia ille populus deprauabat et corrumpebat legem Dei, et uiam gressuum suorum.

 ¬ªEt erunt qui beatificant populum istum precipitati, et populus qui beatificatur precipitabitur.¬´ uepres, id est, omnia mala illorum, consumentur super ipsos

¬ªuir fratri suo non parcet.¬´ Hoc impletum est illo tempore, quando obsessi sunt a Romanis, quia tunc fratrem suum frater occidit.

¬ªEt declinabit ad dexteram,¬´ id est, a iustitia, ¬ªet esuriet¬´ malum. ¬ªEt comedet ad sinistram,¬´ id est, incrassabitur malitia, ¬ªet non ei sufficiet.¬´ Simul Manasses et Ephraim pugnabunt contra Iudam. Manasses enim et Ephraim erant ad inuicem commoti, et tamen ad Iudam debellandum concordes erant.



CAPUT X.

 ¬ªue qui condunt leges iniquas.¬´ uox prophete ad scribas et Phariseos, qui traditiones suas superponebant legi Dei .

¬ªQuid facietis in die uisitationis uestre?¬´ Condolet propheta malitiis populi sui. uisitatio in hoc loco in malam partem ponitur: et uocat uisitationem ultionem et uindictam, quam Deus ex illis exegit, uel sub Sennacherib, uel etiam sub Romanis. ¬ªue Assur.¬´ uox Dei ad Sennacherib et populum eius, ue, id est, interitus imminet tibi perditionis. Quare comminatur Deus Sennacherib? Quia licet permiserit ei debellare decem tribus, tamen non precepit ei ut penitus contereret illos: sed flagellaret et conculcaret eos, sicut lutum platearum. Ille  autem, elatus in superbiam, putauit se hoc facere suis uiribus et fortitudine: et non solum illas decem tribus captiuas duxit, sed etiam maximam multitudinem eorum deleuit. uirgam autem et baculum uocat illum, quia percussit et flagellauit per illum duodecim tribus.

¬ªNunquid non principes mei reges sunt?¬´ Hoc ideo dicit Sennacherib, quia quando uenit super decem tribus, multos reges adduxit secum quos ipse iam subiugauerat. ¬ªNunquid non ut Carchamis, sic sunt sub mea potestate Chalamno, et Arphat, et Emat?¬´ uox prophete ex persona Sennacherib. Taliter enim gloriabatur. Illa Carchamis et ille alie ciuitates quas enumerauit. gentium ciuitates erant,  quas ipse iam ceperat. ¬ªNunquid non ut Damascus, sic Samaria,¬´ sub mea dominatione consistit. Damascus ciuitas est metropolis et regia, quam condidit seruus Abraham Eliezer, super quam regnabat Rasin.

¬ªQuomodo inuenit manus mea?¬´ id est, potestas mea, ¬ªregna idoli¬´ uox Sennacherib qualiter admirabatur de sua potentia. Et non est legendum affirmatiue, sed admiratiue et interrogatiue. Hoc autem quod sequitur, subauditione eget. Et est sensus: Sicut simulacra et regna, que superius commemoraui, sub meo dominio redacta sunt: sic et simulacra Samarie et Ierusalem mea sunt. Pene sicut dixit, ita et impleuit. Nam omnes ciuitates decem tribuum et Beniamin et Iuda depredatus est, preter Ierusalem.  Ex Ierusalem etiam comprehendit inferiorem partem, quam tradidit ei Sobna scriba .

¬ªNunquid non ut feci Samarie, sic faciam Ierusalem?¬´ Non ita permisit ei Dominus in Ierusalem propter Ezechiam.

¬ªEt erit, cum compleuerit Dominus cuncta opera sua.¬´ uox prophete. ¬ªuisitabo,¬´ id est ulciscar et uindicabo me de illo ¬ªsuper fructum,¬´ id est super opera eius.

¬ªAbstulit terminos populorum.¬´ Ipse enim Sennacherib multa regna comprehendit, et conclusit sub uno termino, id est, sub una potestate. ¬ªInuenit quasi nidum manus mea.¬´ Sicut destruitur nidus quo recedunt pulli, ab illo a quo inuenitur, sic destruxit ille omnia regna. Et metaphorice  loquitur, et dicit. ¬ªEt sicut colliguntur ouaque derelicta sunt ab auibus.¬´ Metaphoram seruat. Sicuti per nidum regna, ita etiam per oua intelligere possumus habitatores regnorum. Quidam codices habent uuas, sed falso scriptum est. Quia enim primitus dixit de nido, sic post de ouis. Et uox est Sennacherib.

¬ªEt non fuit, qui moueret pennam,¬´ id est, qui auderet manum contra me erigere, ¬ªet ganniret.¬´ Gannire proprie auium est, et posuit pro eo quod est mutire.

¬ªNunquid gloriabitur securis?¬´ uox prophete de Sennacherib. Et est sensus: Sennacherib namque ultionem quam fecit super decem tribus, non Dei uoluntati reputauit, sed sue fortitudini. Et dicitur ei  a propheta: Si securis, aut serra, uel uirga, aut etiam baculusque lignum est, erigantur in superbiam et dicant: Hoc quod facimus, nostra uirtute et sagacitate adimplemus. Sic dicebat Sennacherib. Sicut ea que supra diximus nequeunt operari, et aliquid implere per se, si non fuerit qui in eis operetur: sic Sennacherib, hoc quod fecit non implesset, nisi Domino permittente propter peccata populi.

¬ªPropterea mittet Dominus in pinguibus eius tenuitatem.¬´ Per pingues, debemus intelligere duces ac principes et fortes bellatores, quos attenuauit Dominus, quando misit angelum suum  qui interfecit ex eis centum octoginta quinque millia .

 ¬ªEt subtus gloria eius succensa, ardebit quasi combustio ignis.¬´ Dicit beatus Hieronymus quodam loco: Quia quando exercitus illius interfectus est, omnia corpora exusta sunt ab igne celesti: uestimenta autem illesa permanserunt. Et uenientes Iudei accipiebant summitatem uestis, et excutiebant puluerem corporum, que in puluere redacta sunt. Propterea ergo dicit: gloria eius accensa ardebit quasi combustio ignis: Et accensa ardebit subtus, id est, sub uestimentis. Gloriam autem appellat multitudinem exercitus. Quia multitudo populi gloria regis est .

¬ªEt erit lumen Isrel in igne.¬´ Lumen appellat angelum, qui succendit illos. ¬ªEt sanctus eius in flamma.¬´ Lumen et sanctus unum est, qui fuit in  igne et flamma Assyriis, quos omnes combussit igne. Lumen autem, id est angelum, Isrel dicit: quia unicuique genti a Deo legatus est angelus. Et dicunt Hebrei, quod Michel archangelus fuerit, cui commissa erat illa gens Isrelitica, sicut in Daniele legimus. ¬ªDeuorabitur spina eius,¬´ id est, gloria eius et diuitie, ¬ªet uepres¬´ etiam consumentur. Id est iniquitates, et peccata apprehendent eum.

¬ªIn una die. Gloria saltus eius et carmeli eius.¬´ Gloriam appellat multitudinem populorum. Carmelus mons magnus est, habens multitudinem lignorum. Et est sensus: Exercitus tuus, qui tantus est, sicuti arbores in syluis et in monte Carmeli, peribit et in corpore et in anima. ¬ªEt erit terrore profugus.¬´ Cum surrexisset mane Sennacherib, et uidisset omnem  exercitum suum combustum igni: timore perterritus, fugit in terram suam. Et cum adoraret in templo Nesrach deum suum, filii sui interfecerunt eum .

¬ªEt puer scribit eos,¬´ id est, quorum ante adduxerat tantam multitudinem sicut arenam que est in littore maris, et sicut arbores que sunt in maximo saltu, a puero paruulo poterunt numerari. Quod ita factum est. Non remanserunt enim ex omni illa multitudine nisi decem uiri qui pariter cum illo fuga lapsi sunt.

¬ªEt erit in die illa.¬´ Diem accipe pro tempore. ¬ªNon adiiciet residuum Isrel.¬´ Residuum Isrel uocat illos qui remanserunt ex illis duabus tribubus, qui non sunt capti a Sennacherib. Omnes enim  ciuitates munitas Iude et Beniamin cepit, et partem etiam inferiorem de Hierusalem, tradente Sobna scriba pre timore. Quod autem dicit ¬ªqui fugerint Iacob:¬´ ad hoc respicit, quia cum ille omnes ciuitates Iude depopularentur, omnes qui fuge presidium capere potuerunt in Hierusalem ad Ezechiam fugerunt. Et quod dicit ¬ªnon adiiciet inniti,¬´ id est confidere, ¬ªsuper eo qui percutit eos:¬´ sic est intelligendum : Tempore illo quo Phacee et Rasin uoluerunt uenire, id est debellare duas tribus, misit rex Achaz duarum tribuum ad regem Aegypti, ut liberaret eum de manibus duorum regum dicens:¬´ Seruus tuus sum, tantummodo ueni et aufer iugum Phacee et Rasin de collo meo.  Ipse autem non liberauit eos, sed Dominus propter seruum suum Dauid. Cum autem ille mortuus fuisset, filiusque eius Ezechias regni gubernacula cepisset, omnia simulacra que erant in Hierusalem confregit, populumque Dei quem pater eius ad cultum gentium uerterat, ipse ad Dei cultum reuocauit. Nam per omnes angulos platearum, et super domos et in nemoribus et in lucis, ipse perfidus Achaz idola diuersorum generum constituerat: que filius eius Ezechias omnia minutatim confregit, et in puluerem redegit. Hoc audiens Sennacherib, spiritu malignitatis succensus, postquam habuit Syros et Philisteos, et decem tribus depredationis onere captiuatas uenit ab Aegypto cum innumerabili multitudine, tendens iter ad Hierusalem in directum. Iam enim  altera uice uastauerat ciuitates Iude, preter Hierusalem. Propterea dirigitur sermo propheticus ad duas tribus, que antea spem posuerant super Aegyptios et Assyrios, qui eos sepe percutiebant: ut non ultra innitantur super eos, sed in Domino Deo Isrel spem ponant. ¬ªIn ueritate,¬´ non ficta, nec duplici corde, sed toto mentis affectu ¬ªreliquie¬´ que remanserunt, et quas Dominus sabaoth liberauit.

¬ªConuertentur ad illum. Si enim fuerit populus tuus Isrel.¬´ Hoc ad aduentum Christi pertinet. uox prophete. O domus Isrel, licet tanta multitudo sit in medio tui quasi arena maris: tamen ad comparationem illorum, quidquid in duritia cordis remanebit, adueniente Christo in carne, quasi reliquie conuertentur ex ipsis ad ipsum .  Que fuerunt iste reliquie? Apostoli, et alii qui ante ascensionem Domini crediderunt ex Iudeis. Et illi de quibus legitur in Actibus apostolorum: ¬ªQuia predicante Petro crediderunt una die tria millia, altera die quinque millia .¬´ ¬ªConsummatio,¬´ id est perfectio siue completio ¬ªabbreuiata inundabit,¬´ id est inundare faciet ¬ªiustitiam.¬´ De aduentu Domini continentur ista. Quomodo abbreuiata est perfectio? Quia omnia que in lege et prophetis de Domino predicta erant per longa ante tempora, ipse in breui tempore adimpleuit, in tribus uidelicet annis et semi. Et quomodo fecit inundare, id est abundare iustitiam? Quia predicatio apostolorum in omnem terram exiuit, et in fines terre uerba eorum peruenerunt . Que  fuit ista iustitia? Quia humanum genus, quod diabolus per fallaciam possidebat, ipse per passionis tropheum a mortis uinculo liberauit.

¬ªConsummationem,¬´ id est perfectionem siue completionem, ¬ªet abbreuiationem faciet Dominus in medio terre,¬´ sicuti iam diximus.

uel etiam quod breuius possumus dicere, abbreuiationem fecit Dominus: quando in tribus diebus omnia que de sua passione et resurrectione uel liberatione humani generis predicta erant, compleuit . In medio autem terre dicit, quia Hierusalem ubi hoc mysterium salutare patratum est, umbilicus dicitur esse terre . uel etiam abbreuiationem fecit, quando omnem infinitam multitudinem Assyriorum  una nocte peremit, preter decem uiros. uox Dei per prophetam.

¬ªPropter hoc dicit Dominus,¬´ ut non timeat Ezechias et populus eius ab Assur, hoc est, a Sennacherib et populo eius: quia ipse in breui tempore et momento percutiet eos. Et licet in uirga, hoc est in depredatione ciuitatum eorum, percutiat eos, tamen nullatenus preualebit omnes penitus delere, quia ciuitatem Hierusalem liberabo de manu eius propter Dauid seruum meum, et Ezechiam famulum meum . Quod autem dicit: ¬ªBaculum suum leuabit super te in uia Aegypti,¬´ sic est intelligendum: Postquam Sennacherib habuit decem tribus depredatas, reuersus est per ciuitates Iude et Beniamin que erant in uia Aegypti, quas omnes  subuertit. uel etiam baculum suum, id est gladium suum, leuabit super eos in uia Aegypti, quia postquam semel habuit omnes ciuitates duarum tribuum comprehensas, et pars etiam ciuitatis Hierusalem tradita in manus Rapsacis principis illius a Sobna, scriba fuit  et reuersus esset in Aegyptum: iterum cum rediret ad Hierusalem capiendam, omnes ciuitates illorum que remanserant, que erant in itinere ab Aegypto uenientibus Hierusalem, ipse subuertit.

¬ªAdhuc paululum¬´ longo tempore postquam hec predicta sunt, completa sunt. Sed omnia secula eternitati Dei comparata, breuia putabuntur. Omnia enim que futura sunt, in presentia Dei iam facta uidentur.

 uox Dei ad Sennacherib et populum eius: ¬ªEt consummabitur furor meus super scelus eorum,¬´ id est super Aegyptios, et Assyrios, et Sennacherib.

¬ªEt suscitabit super eum¬´ hoc est, super Sennacherib ¬ªflagellum,¬´ id est uindictam, ¬ªiuxta plagam Madian in petra Oreb.¬´ uox prophete contra Sennacherib: Iam superius diximus, qualiter Madianite sine effusione sanguinis filiorum Isrel perempti sunt . Ideo comparat occisionem Madianitarum interfectioni Assyriorum. Quia sicut illi sine cruore sanguinis Iudaici populi necati sunt, ita et isti. ¬ªEt uirgam suam super mare,¬´ subaudis, leuabit. Per uirgam intellige fortitudinem. Et est sensus: Antequam super te ueniat, ibit contra  Tharacam regem Aethiopie, et transibit mare Rubrum, et leuabit eamdem uirgam super Aegyptum. Et tunc reuertetur cum multo exercitu, ueniens super Hierusalem.

¬ªEt erit in die illa.¬´ Diem accipe pro tempore. uox Dei ad tribum Iudam et Beniamin. In qua die uel in quo tempore ablata est dominatio Sennacherib de collo duarum tribuum? Quando exercitus illius ab angelo interemptus est. ¬ªEt computrescet,¬´ id est deficiet ¬ªiugum,¬´ hoc est, dominatio et seruitus de humero tuo, o populus duarum tribuum, ¬ªa facie olei,¬´ id est a presentia misericordie Dei. Per oleum namque misericordia notatur.

¬ªueniet in Aioth.¬´ uox prophete. Hec est descriptio  uiarum, per que loca uenerit Sennacherib ab Aegypto usque in Nob: ubi et populus eius periit, sicut in subsequentibus uidebimus. O popule meus, ueniet Sennacherib ab Aegypto in Aioth, et non figet ibi tentoria, ¬ªsed transibit in Magron et commendabit in ciuitate magna uasa sua¬´ et saginas, id est sarcinas.

¬ªTransierunt cursim.¬´ Sic loquitur propheta de futuro quasi de preterito: quia transierunt cursim populi qui cum Sennacherib uenerunt, et quia transierunt has ciuitates Iudeorum quas enumerauimus. uel etiam ciuitatem magnam, ubi sarcinas suas commendauerunt, cito transierunt et peruenerunt in Gabaa. Et cum ibi peruenissent, dixerunt: ¬ªGabaa erit sedes nostra.¬´ Ibi enim habuit diuersorium,  sicut dicit B. Hieronymus. Et territa est urbs uicina Rama. Quidam ita uolunt distinguere, ut ita iungatur: Transierunt sedes Gabae cito: et sit sedes pluralis numerus, et postea iungant nostra Rama obstupuit: sed non ita est. Dicit enim beatus Hieronymus, quia cum illi transissent uelociter ciuitates magnas, et ibi commendassent saginas suas, peruenissentque ad Gabaam, habuerunt ibi diuersorium, sicut iam diximus. Gabaath autem Saulis cum hoc audisset, fugit. Altera est enim Gabaa, et altera Gabaath. Gabaa autem Hebreum nomen est, et ideo utrum dicamus. Gabae siue Gabaa non discrepat, quia alterius lingue proprietatem tenet. Gabaath uero Saulis dicitur, quia Saulis quondam electi Domini fuit sedes regia ibi.

 ¬ªHoc Hinni uoce tua,¬´ id est eleua. uox prophete. Gallim et Laisa, atque Anathoti ciuitates Isrelitice erant, per quas illi transierunt.

¬ªMigrauit Medemena.¬´ De loco suo ad alium. Medemena et Iabin, ciuitates sunt Iude.

¬ªAdhuc dies est, ut in Nobe  stetur,¬´ id est habitetur a Sennacherib. Nobe ciuitas terre repromissionis est, de qua fuit Gesbi qui fuit de triginta principibus Dauid, sicut in libro Paralipomenon  legimus. Est autem non longe ab Hierusalem. Et quare dicit: adhuc dies est ut in Nobe stetur ab illo? quia quando Sennacherib illuc peruenit, parum erat adhuc diei.

¬ªAgitabit¬´ ergo ¬ªmanum suam,¬´ id est mouebit,  minans multa mala Hierusalem; propterea autem ¬ªsuper montem Sion et collem Hierusalem,¬´ quia Sion mons est et Hierusalem circa collem, id est circa uallem illius montis sita est. Quando uero Sennacherib exiuit de Aegypto, prout citius quiuit, accelerauit gressum, tendens iter ad Hierusalem ut supra dictum est.

Cum autem uenisset in Nobe, tetendit ibi tentorium, uolens diluculo occupare Hierusalem: et postquam illuc uenit, non cessauit usque mediam noctem minari desolationem Hierusalem dicens: En ista sola ciuitas poterit liberari de manu mea? Non erit ita; sed sicut feci Samarie et regi eius, sic faciam Hierusalem et regi ipsius Ezechie. Sed postquam  ierunt dormitum, omnes percussi sunt ab angelo Domini.

¬ªEcce Dominator Dominus, confringet laguncuculam in terrore.¬´ uox prophete de passione Domini. Laguncula, diminutiuum nomen est a lagena. Laguncula autem, que lutea est, significat corpus Dominicum, quod confractum est tempore passionis. In terrore autem dicit, quia monumenta aperta sunt, atque terremotus factus est magnus, et cetera que in passione eius ostensa sunt. ¬ªExcelsi succisi sunt,¬´ id est Iudei humiliati sunt, et a proprio solo succisi et proiecti sunt.

¬ªEt subuertentur condensa.¬´ Id est densitates ¬ªsaltuum ferro.¬´ Saltum appellat Hierusalem, propter multitudinem populorum que succisa est ferro Romanorum.  ¬ªEt Libanus cum excelsis cadet,¬´ id est, Hierusalem cum sacerdotibus et principibus suis. Per Libanum debemus intelligere templum uel ciuitatem, sicut dicitur per prophetam: Aperi, Libane, portas tuas, et deuoret ignis cedros tuas.



CAPUT XI.

¬ªEgredietur uirga de radice Iesse.¬´ uox prophete de natiuitate Domini. Prophete non seruant ordinem historie. Superius enim dixit de passione Domini: nunc uero loquitur de natiuitate illius. uirga de radice Iesse egressa est, quia uirgo Maria ex propagine Dauid orta est. ¬ªFlos de radice eius ascendet,¬´ id est de semine Iesse patris Dauid Christus natus est, flos uirtutum, et corona angelorum,  et sertum etiam hominum electorum.

¬ªEt requiescet super eum,¬´ id est super Christum ¬ªspiritus Domini.¬´ Hoc impletum est, quando baptizatus est a Ioanne in Iordane. Requieuit Spiritus sanctus super eum in specie columbe, et uox Patris audita est . Attamen non est intelligendum quod ab illo solummodo tempore ceperit habitare Spiritus sanctus in Domino Iesu Christo, qui secundum diuinitatem ante omnia secula equaliter cum Patre possedit ipsum Spiritum sanctum; sed sicuti ex tempore conceptionis secundum humanitatem, tanta est gratia collata ei Mediatori Dei et hominum homini Iesu Christo, ut uerus esset Deus et uerus homo: ita et secundum quod homo fuit, Spiritus sanctus super illum requieuit, quando operatione  eiusdem Spiritus sancti in utero uirginis carnem nostre fragilitatis assumpsit .

Hec uero septem dona Spiritus sancti, que hic commemorantur, in Christo requiescunt, quia in ipso habitat omnis plenitudo diuinitatis corporaliter .

¬ªNon secundum uisionem oculorum iudicabit.¬´ Id est non attendet personam hominis, quia de eo scriptum est: ¬ªNon est personarum acceptor Deus, sed in omni gente qui timet eum acceptus est illi .¬´

¬ªArguet in equitate pro mansuetis terre.¬´ Tunc ncrepauit Dominus reprehensores humilium, cum discipuli eius ambulantes per sata euellebant  spicas, et confricabant manibus, et manducabant . Nam cum uidissent hoc quidam, reprehenderunt apostolos. Sed quid fecit Dominus? redarguit apostolorum contradictores, et dixit illis: ¬ªIte et discite quid est, misericordiam uolo, et non sacrificium .¬´ ¬ªEt percutiet terram uirga oris sui.¬´ Terram posuit pro habitatoribus terre; uirgam pro doctrina euangelica. Quando percussit illos uirga, id est doctrina euangelica? Cum per predicationem apostolorum principis Petri, post ascensionem illius crediderunt uno die tria millia, altera die quinque millia, et deinceps multa millia: dicentes qui crediderant audita eius predicatione: ¬ªQuid faciemus, uiri fratres?¬´ Et Petrus ad illos: ¬ªPenitemini et conuertimini, ut deleantur  uestra peccata.¬´ Similiter per predicationem apostolorum corda populorum percussit: quando relinquentes proprias uoluntates, baptizabantur in nomine Iesu. Potest et per uirgam sententia diuini examinis intelligi. ueniens Dominus in carne, primum cepit predicare penitentiam dicens: ¬ªPenitentiam agite, appropinquabit enim regnum celorum .¬´ Et postmodum subintulit: ¬ªOmnis arbor que non facit fructum bonum, excidetur et in ignem mittetur .¬´ Hac sententia, isti iudicis aduenientis terrenorum hominum corda, relinquentes pristina uitia, ceperunt ad baptismum illius confluere, de quibus discipuli Ioannis inuidentes Christo, dixerunt magistro suo: ¬ªRabbi, ecce plures ueniunt ad Iesum quem tu baptizasti,  quam ad te .¬´ ¬ªEt spiritu labiorum suorum interficiet impium.¬´ Id est Antichristum, sicut dicit egregius predicator: ¬ªQuem Dominus iehsu interficiet spiritu oris sui .¬´ Et licet a Michele prosternatur, sicut quidam dicunt, Domini tamen nutu illud adimplebitur.

¬ªEt erit iustitia cingulum lumborum eius.¬´ Quis uidit unquam cingulum de iustitia, aut cinctorium de fide? Per iustitiam et fidem, debemus intelligere sanctos, qui per fidem et iustitiam operando bona, Domino coherent sicut uestimenta. Unde ex persona Patris loquitur Isaias alio in loco de Filio: uiuo ego, quia his omnibus uelut uestimento uestieris.

¬ªHabitabit lupus cum agno.¬´ Hec iuxta historiam carent sensu. Allegorice autem, per lupum  possumus intelligere seuum et infidelem hominem; agnus uero humili, et mansueto, fidelique assimilatur. Lupus ergo cum agno habitauit post aduentum Domini, Paulus crudelis persecutor cum Anania mansueto, uel cum Petro. Sic et de multis accipiendum, qui de duritia incredulitatis ad fidem Domini uenerunt. Pardus significat hominem multiplicibus criminibus et erroribus maculatum, honoribus tamen istius seculi pollentem.

Hedus comparatur humili peccatori. ¬ªPardus ergo cum hedo habitauit,¬´ id est, superbus peccator cum humili peccatore infra sanctam Ecclesiam manebit, non despiciens illum, licet terrenis lucris polleat: quia uerecundabitur de suis malis. Hedus  autem non ideo comparatur mansueto quod in sinistris sit: sed quia mortificat semetipsum Domino . Per uitulum et ouem, similiter humiles et innocentes, qui se mortificant cum uitiis et concupiscentiis. Per leonem autem aliquem principem istius seculi possumus intelligere, qui pariter cum innocentibus in Ecclesia moratur. Similiter per uitulum et ursum intelligendum est.

¬ªLeo quasi bos comedet paleas.¬´ Per leonem, rex, siue aliquis  princeps intelligitur; per bouem autem, quilibet simplex. Leo ergo quasi bos comedit paleas, simplicem uidelicet intellectum: quia principes istius seculi litterali superficie et historia contenti sunt, sicut et simplices quique.

¬ªEt delectabitur infans.¬´ Infantem hic possumus  intelligere Dominum Iesum Christum, propter innocentiam; uel Petrum, aut alios apostolos, et clarissimos sanctos: qui malitia paruuli fuerunt, sensu autem perfecti ; quibus dedit Dominus potestatem eiicere demones de obsessis corporibus. . Aspis diabolum significat, qui in cauernis et foraminibus, id est in cordibus peruersorum ¬ªhominum habitat.¬´ Ab ubere, autem dicit separatum, id est a carnalibus desideriis retractum. ¬ªEt qui fuerit ablactatus, mittet manum suam in cauernam reguli.¬´ Regulus est serpens, rex omnium serpentium, qui suo flatu uel uisu non solum bestias, sed etiam aues per era uolantes necat, et significat diabolum. Ablactatus, dicitur a lacte separatus. Sancti ergo qui ab ubere, hoc est  a carnalibus desideriis abstracti sunt, et qui ablactati sunt, id est a lacte separati, quia iam solidum cibum percipiunt , id est iam perfecti sunt in fide et operatione: illi delectantur mittere manum suam, hoc est operationem sue predicationis, in foramine aspidis et in cauerna reguli, id est in cordibus perfidorum, et extrahere inde serpentem, qui uocatur diabolus.

¬ªNon nocebunt¬´ ipsi serpentes ¬ªin monte sancto meo,¬´ id est in Ecclesia mea. uox Domini est: Et quare non nocebunt? Propheta manifestat: ¬ªquia repleta est terra doctrina¬´ euangelica. In fines enim orbis terre, sonus predicationis exiuit . Et quomodo repleta est? ¬ªSicut aque maris operientes¬´ fundum sui. Aliqui codices habent aperientes:  sed falso scriptum est. Discrepat enim a sensu. sed falso scriptum est. Discrepat enim a sensu. Sicut ergo aque operientes profundum maris: sic omnis terra scientia Dei plena est.

¬ªEt erit in die illa: Adiiciet Dominus secundo.¬´ uox prophete de Iudeis qui in Dominum crediderunt. Dies accipiendus est pro tempore. In quo tempore erit istud? quando ¬ªsepulcrum Domini fuerit gloriosum:¬´ hoc est post resurrectionem ascensionemque eius. Quare dicit secundo? quia ipse ante passionem suam primum predicauit, dicens: ¬ªPenitentiam agite .¬´ Post resurrectionem suam et ascensionem, secundo adiecit ¬ªmanum,¬´ id est predicationem per apostolos, docens illos fructus dignos penitentie facere . ¬ªResiduum¬´  autem dicit reliquias duarum tribuum, quas reliquerant illi populi qui enumerantur, et non interfecerant eos: sed per omnes plagas mundi illos exsules fecerant. uel etiam secundo adiiciet manum suam in die iudicii: quando, predicante Elia et Enoch, omnis Isrel qui inuentus fuerit saluabitur.

¬ªEt leuabit signum¬´ uictorie, hoc est signum crucis ¬ªin nationes¬´ per predicationem apostolorum, ut sciant omnes gentes per quod sunt redempti deuicto diabolo. ¬ªEt congregabit profugos Isrel,¬´ id est illos qui ex tribubus dispersi sunt per diuersa regna. ¬ªEt dispersos Iuda colliget,¬´ hoc est ex tribu Iuda et Beniamin. Hoc ad illud pertinet, quando apostoli, die Pentecostes linguis igneis inflammati, ceperunt uariis loquelis loqui . Tradunt  enim historie, quia ex omnibus locis ubi Iudei antea dispersi fuerant, in illa festiuitate aliqui illorum redissent ad proprium solum: sicut Lucas in Actibus apostolorum dicit: Erant autem in Hierusalem habitantes Iudei uiri religiosi, ex omni natione que sub celo est. Ex quibus crediderunt una die , predicante Petro, tria millia, altera die quinque millia , et deinceps multa millia.

¬ªEt auferetur zelus Ephraim, et hostes Iuda peribunt.¬´ Quando Isaias hoc predicabat, contrarie inter se decem tribus Iuda ac Beniamin erant. Temporibus autem apostolorum, illi qui crediderant tam ex Iuda quam ex Beniamin, non pugnabant inter se sicuti prius, his qui coniuncti erant in unitate  fidei et dilectionis.

¬ªEt uolabunt in humeros Philistiim per mare.¬´ Qui erunt isti qui uolabunt? Apostoli, de quibus alibi scriptum est: Qui sunt isti qui ut nubes uolant? uolare autem dicuntur, propter celerem cursum: quia apostoli per mare magnum nauigio transierunt ad insulas Philistinorum: sicut beatus Paulus apostolus, qui Rhodum insulam et Pamphiliam uerbum uite docuit . Propterea autem dicuntur uolare super humeros Philistinorum, quia sicut auis euolat supra ramum subito, ita apostoli, inspirante Domino adierunt illos, et similiter predati sunt filios Orientis sua predicatione. ¬ªIdumea et Moab preceptum manus eorum,¬´ subaudis sequentur. Idumei namque et Moabite precepto  euangelico se supposuerunt, credentes in Christum Filium Dei. Et filii Ammon:¬´ similiter ¬ªobedientes¬´ fuerunt doctrine illorum.

¬ªEt desolabit Dominus linguam maris Aegypti.¬´ Quemadmodum Idumei et Moabite, et Ammonite obedientes exstiterunt preceptis euangelicis per predicationem apostolorum: sic ipse Dominus desolabit per semetipsum linguam maris Aegypti. Mare Aegypti appellatur propter multitudinem populorum. Et notandum, quia mare non habet linguam, sed metaphorice loquitur. Linguam ergo maris, id est populum Aegypti desolauit Dominus, quando illos qui ante soliti erant labiis suis laudare et adorare idola manufacta, immutauit per predicationem  apostolorum, ut possent et scirent laudare Creatorem suum et liberatorem. Gens enim Aegyptorum plus omnibus gentibus dedita fuit idololatrie et uanissime superstitioni demonum: in tantum ut accipitrem, et canem, et asinum, pro deo colerent. Tunc uero mutauit Dominus linguam eius, quando destruxit simulacra que ante adorabat et laudabat, et cepit confiteri Creatori suo iniquitatem suam, conuersa ad penitentiam. ¬ªEt leuabit Dominus manum suam super flumen,¬´ hoc est super regnum Aegypti, ¬ªin fortitudine spiritus sui,¬´ id est in fortitudine Romanorum. ¬ªEt percutiet eum in septem riuis, ita ut transeant per eum calceati.¬´ Quando Isaias hoc predicabat, nondum erat Nilus magnus fluuius diuisus. Alexander uero Macedo diuisit illum postea  in septem riuos. Regnante autem Cesare Augusto, quando flos de radice Iesse exortus est, et in urbe Romana prima facta est descriptio : potentissimum regnum Aegyptiorum quod multis annis solidum manserat, in morte Cleopatre destructum est: et diuisa est omnis Aegyptus in septem riuos, hoc est in septem principes, que antea sub unius hominis regimine constabat. Nilus etiam fluuius aquarum multarum, qui antequam ab Alexandro diuideretur intransmeabilis erat, dum Romani ipsos riuos amplificassent, in tantum exsiccatus est decurrens per humillimas ualles, ut siccis pedibus transiretur. Ideo autem dicitur maxime in septem riuis esse percussum illud regnum, quia septem principes pro uno habens, gloria potentie eius minorata est.  Nam alium regem habebat Libya, alium Pentapolis, alium Alexandria, atque alium Theba√Øs. Propterea uero sub metaphora Nilus fluuius diuisus est in partes, et cesus in riuos: ut apostoli calceati, hoc est sine impedimento, uerbum Euangelii predicantes, possent discurrere libere, et ad ultimos populos Aegypti peruenire.

¬ªEt erit uia¬´ per Aegyptum ¬ªresiduo populo meo qui relinquetur ab Assyriis, sicut fuit Isreli in die qua ascendit de terra Aegypti.¬´ Ante natiuitatem Domini, non erat licitum populum aliquem de gente in gentem transire; post passionem uero illius, libitum habuit qui uoluit de regione in regionem ire. Dicit uero Dominus de apostolis, et primitiua Ecclesia, et de Iudeis qui in eum crediderunt, a quibus  disseminatum est Euangelium per quatuor climata mundi: Quod sicut Isrel nullo resistente transiit mare Rubrum, sic illi non solum per Aegyptum, uerum etiam per fines terrarum , sine aliquoobstaculo transituri essent.



CAPUT XII.

¬ªEt dices in die illa.¬´ Loquitur propheta ad cetum credentium, ut confiteatur Domino in illa die, hoc est in illo tempore, cum dispersa fuerit Aegyptus in septem principes, et mutata lingua eius ad laudandum Deum. Et sicut cantauit canticum Domino, quando egressus est ex ergastulo Aegyptiorum transito mari, dicens: Cantemus Domino, gloriose  enim magnificatus est: sic pangat iterum cum solutum fuerit imperium illorum, et Dominus ceperit regnare super illos: psallens cum letitia et exsultatione, dicens: ¬ªConfiteor tibi, Domine,¬´ hoc est glorificabo te et magnificabo, ¬ªquoniam iram merui, sed furor tuus in misericordiam uersus est, et consolatus es me,¬´ id est suscepisti me et redemisti de manu mortis et calamitatis.

¬ªEcce Deus saluator meus.¬´ iehsu Hebraice, Latine Saluator interpretatur. Et quare Saluator? quia ¬ªIpse saluum faciet populum suum a peccatis eorum .¬´ Ecce Deus meus, iehsu meus iam uenit, iam me suo sanguine pretioso redemit, iam gladium uersatilem qui erat ante paradisum  extulit: confringens portas ereas barathri:  iam aperuit mihi ianuam celestis regni, ideoque ¬ªfiducialiter agam¬´ in mandatis eius, ¬ªet non timebo,¬´ quoniam non sunt timenda. Non ponam amplius in idolis spem meam, sed in Domino Deo meo, qui est ¬ªfortitudo¬´ et protectio ¬ªmea¬´ contra omnia aduersa, ¬ªet¬´ qui ¬ªfactus est mihi in salutem¬´ refugii et in liberatorem inimici.

¬ªHaurietis aquas in gaudio de fontibus Saluatoris.¬´ Alloquitur propheta credentes ex Iudeis, et predicit eis salutifera. Quem superius appellauit Emmanuel, et Spolia detrahet: ne uideretur alter esse quam Gabriel archangelus nuntiauit uirgini dicens: ¬ªEt uocabis nomen eius Iesum :¬´ nunc Saluatorem uocat, et de eius fonte, hoc est doctrina euangelica, predicat aquas hauriendas. Non  de aquis fluminis Aegypti que percusse sunt, sed de fonte Iesu. Hoc enim nomine, Hebreorum lingua Saluator exprimitur. Iste sunt aque quas ipse credentibus in Euangelio promittit dare, dicens: ¬ªSi quis sitit, ueniat ad me et bibat: et de uentre eius fluent aque uiue.¬´ Et ipse Euangelista exponit unde dixerit: Hoc autem, inquiens, dixit de Spiritu quem accepturi erant credentes . Fontes Iesu sunt doctrina euangelica et mysteria tam ueteris Testamenti quam Noui, que si bene intellexerimus et opere adimpleuerimus: aquas, hoc est dona sancti Spiritus, ex eis hauriemus.

¬ªEt dicetis in illa die,¬´ hoc est in illo tempore, cum ex fontibus Saluatoris donum et gratiam sancti Spiritus acceperitis:

 ¬ªConfitemini Domino,¬´ omnes credentes in eum: ¬ªet inuocate nomen eius,¬´ ut quia iehsu uocatur, saluet et protegat uos: ¬ªnotas facite in populis adinuentiones eius:¬´ hoc est, doctrinam euangelicam et precepta que docuit; et ¬ªmementote quoniam solus excelsus est¬´ cui cantandum sit.

¬ªMagnifice fecit Dominus,¬´ quoniam sua morte simpla duplam nostram destruxit, resurgens a mortuis et ascendens ad superos: et quando carnem nostre fragilitatis, quam assumpsit in utero uirginis, transuexit ad celos .

¬ªAnnuntiate hoc in uniuersa terra:¬´ quod ipse qui nos creauit, ipse nos reparauit: et deuicto mortis auctore, aditum regni celestis credentibus aperuit.  Alloquitur propheta apostolos et reliquos credentes, tam ex Iudeis quam ex gentibus, ut soli confiteantur Domino, et, derelictis idolis, inuocent nomen eius, et cuncta opera eius predicent infidelibus et incredulis, quatenus et ipsi conuertantur ad fidem Christi, et in omni orbe mirabilia et magnalia eius predicent, et qualiter sua miseratione nos redemit, cum perditi essemus.

¬ªExsulta et lauda, habitatio Sion: quia magnus in medio tui sanctus Isrel.¬´ Hortatur propheta Ecclesiam primitiuam, et dicit: O Sion, habitatio Dei, exsulta, et lauda Deum tuum: quoniam qui tuus solummodo ante uidebatur esse Deus, et claudebatur modicis angulis Iudee terre, nunc per uniuersum orbem scientia illius predicatur. et regnat in gentibus, et ipsum adorant nationes populorum. uerumtamen  secundo, hoc est ante diem iudicii, adiiciet manum suam, et congregabit profugos Isrel, et electos Iuda colliget: ¬ªQuia cum plenitudo gentium intrauerit, tunc omnis Isrel saluus fiet ,¬´ et hauriet aquas de fonte Saluatoris. Potest etiam et hoc referri ad Ecclesiam de gentibus. Sion quippe, que interpretatur speculum siue speculatio, sanctam Ecclesiam significat. Et merito. Predicatores enim sancti et fideles intra Ecclesiam degentes, qui in terrenis nil ambiunt, sed toto desiderio mentis celestia appetunt, speculantes actus suos et opera, ne forte a diabolo subito seducantur: procul dubio a contemplatione Dei in die iudicii non erunt immunes, sed uidebunt eum sicuti est .



CAPUT XIII.


¬ªOnus Babylonis, quod uidit Isaias filius Amos.¬´ In libris propheticis ubicunque onus legimus, ea que sequuntur plena sunt suppliciorum, et miseriarum, ac pondere tribulationis. Et quod dicit onus Babylonis, tale est ac si diceret: Pondus miseriarum Babylonis est hoc quod hic predicatur. Babylon ciuitas fuit Chaldeorum metropolis et potentissima, tanteque magnitudinis  ita ut ab angulo in angulum extenderetur per quadrum sedecim millia passuum, id est simul sexaginta quatuor, qui faciunt leucas quadraginta duas, et duas partes unius. Aedificata est quoque regina que dicta est Semiramis. In  cuius medio est arx, siue capitolium, turris scilicet, quam edificauerunt filii Adam post diluuium, antequam diuiderentur per uniuersum orbem: que dicitur tenere in altitudinem tria millia passuum, id est leucas duas, paulatim de lato in angustum coarctatas, ut pondus imminens facilius a lateribus sustentetur. Et quia ibi confusum est labium uniuerse terre, uocatur Hebraice Babel, Grece Babylon . Cuius rex potentissimus Nabuchodonosor inter ceteras nationes, etiam Iudeam deuastauit. Idcirco Spiritus sanctus in consolationem Isrelitici populi destructionem eius, que facta est a Medis et Persis cum ducibus Dario et Cyro, longe ante per Isaiam predicit. uidit autem Isaias ista non oculis  corporis, sed oculis mentis, Spiritu sancto reuelante.

¬ªSuper montem caliginosum leuate signum, exaltate uocem.¬´ Montem dicit Babylonem, non quod in monte sit posita, sed propter superbie tumorem. Caliginosum autem, propter tristitiam et fletum captiuorum, et illorum afflictionem quos redegerant ibidem habitantes in seruos et ancillas. uel propter maximum incendium quod premonstrauit, quando succensa est a Medis et Persis. Alloquitur propheta angelicas potestates, uel conprophetas suos: ut predicent desolationem Babylonis inquiens: Super montem caliginosum leuate signum uictorie angelice potestates, uel conprophete mei ¬ªexaltate uocem,¬´ id est, predicate a Medis et Persis destructionem Babylonis. ¬ªLeuate manum¬´ quasi ad uictoriam,  et ingredientur portas Babylonis duces Medorum et Persarum, Darius et Cyrus.

¬ªEgo mandaui sanctificatis meis, et uocaui fortes meos in ira mea, exsultantes in gloria mea.¬´ Sanctificatos suos et fortes appellat Medos et Persas: non quod sancti essent, sed quia Dei precepto parentes eius uoluntatem compleuerunt. Comparatione illorum qui Dei iussis non obtemperabant, sancti erant. Ego, inquit, mandaui sanctificatis meis Medis et Persis, ut uenirent contra Babylonem: et uocaui fortes meos supra memoratos in ira, siue in uindicta mea. Tunc uocauit eos et mandauit ut uenirent, quando inspirauit illis in corde. In hoc uero quod subiungit, exsultantes in gloria mea, ostendit eos non propria uirtute hoc fecisse, sed Dei auxilio et  fortitudine fretos tam sublime regnum euertere potuisse.

¬ªuox multitudinis, quasi populorum in montibus frequentium.¬´ Impetum Medorum et Persarum describit, qui cum multis auxiliis populorum ad subuertendam Babylonem uenerunt. uox multitudinis populorum in montibus Babylonis, quasi populorum frequentium, id est multorum. ¬ªuox sonitus regum,¬´ subaudis Darii et Cyri, et aliorum qui cum ipsis erant ¬ªgentium congregatarum,¬´ que a Dario et Cyro congregate sunt aduersus Babylonem.

¬ªDominus, et uasa furoris eius, ut disperdat omnem terram.¬´ Dominus, subaudis ueniet et uasa furoris eius, Darius uidelicet et Cyrus ministri uindicte illius, ut disperdat omnem terram Babylonis.

 ¬ªUlulate, quia prope est dies Domini.¬´ Fit apostropha ad Chaldeos, ut uentura mala deplorent: Ululate , quia prope est dies Domini, id est dies uindicte illius, et destructionis Babylonis. ¬ªQuasi uastitas a Domino ueniet,¬´ id est in solitudinem redigetur.

¬ªPropter hoc,¬´ subaudis, quia Dominus ueniet cum Medis et Persis, ¬ªomnes manus fortium¬´ Chaldeorum ¬ªdissoluentur¬´ a pauore ¬ªet omne cor hominis tabescet,¬´ siue deficiet.

¬ªEt conteretur. Torsiones¬´ subaudis uentris ¬ªet dolores¬´ membrorum ¬ªtenebunt¬´ Chaldeos: ¬ªquasi parturiens, dolebunt. Unusquisque ad proximum suum stupebit,¬´ id est mirabuntur propter miseriam suam,  et calamitatem, et in amentiam uertentur: ita ut nullus alium uoleat consolari super miseria illius: ¬ªfacies combuste¬´ siue marcidus ¬ªuultus eorum¬´ pre nimio dolore; uel, quia multi incendio combusti sunt.

¬ªEcce dies Domini ueniet, crudelis et indignationis¬´ siue uindicte ¬ªplenus, et ire furorisque, ad ponendam terram,¬´ subaudis Babylonis ¬ªin solitudinem, et peccatores eius conterendos de ea.¬´ Diem Domini crudelem, in hoc loco debemus intelligere captiuitatis diem, uel etiam diem iudicii generalem: non quod crudelis sit merito sui qui crudeles cruciat, uel in quo crudeles cruciantur: sed quod crudelis uideatur afflictionem patientibus.

¬ªQuoniam stelle celi, et splendor earum non expandent  lumen suum: obtenebratus est sol in ortu suo, et luna non splendebit in lumine suo.¬´ Afflictis et in tribulatione positis cuncta obtenebrari uidentur; uel, per solem regem Balthasar, per lunam reginam, per stellas possumus intelligere principes, qui omnes in morte obtenebrati sunt, aduenientibus Medis et Persis. Possumus et hoc referre ad diem extremi examinis, quando omnia luminaria obtenebrari uidebuntur, comparatione maioris luminis Christi.

¬ªEt uisitabo super orbis mala,¬´ propter magnitudinem regni et ingentis populi multitudinem, Babylon orbis appellatur: sed minatur ei quod uisitanda sit, non in bonum sed in malum sui, ut ubi fuerat prius innumerabilis turba populorum, ibi sit uastitas et desolatio hominum.

 ¬ªPretiosior erit uir auro, et homo mundo obrizo.¬´ Quidquid raro inuenitur pretiosum est. Unde hic dicitur, quia, post destructionem Babylonis et interfectionem populi eius, pretiosior erit uir auro, id est rarior inuenietur uir Babylonius quam aurum. Et homo Babylonius similiter rarior inuenietur obrizo, hoc est rubro auro. Tale quid legitur in libro Regum : Sermo Domini erat pretiosus, id est raro inueniebatur. Similiter potest referri ad diem iudicii, quando uisitabit Dominus super mala totius mundi, et faciet quiescere superbiam demonum et infidelium hominum: et pauci inuenientur electi, propter persecutionem Antichristi.

¬ªSuper hoc celum turbabo:¬´ id est super thronum  Babylonis, ¬ªet mouebitur terra de loco suo, propter indignationem Domini exercituum, et propter diem ire furoris eius.¬´ Sicut supra diximus de stellarum obumbratione, quod afflictis omnia obumbrari uidentur: ita potest et istud intelligi, ut tantus terror inuaserit eos aduenientibus Medis et Persis, ut non solum homines, sed etiam elementa uiderentur contra eos insurgere. Potest et ita intelligi, ut, imminente subuersione Babylonis, celum tonitruo sit permotum, terraque concussa sit funditus. Potest et ad diem iudicii non incongrue referri.

¬ªEt erit quasi damula fugiens, et quasi ouis: et ¬ªnon erit qui congreget.¬´ Aduenientibus Medis et Persis, fugient omnes bellatores Babylonis a facie  eorum sicut damula fugit a rugitu leonis, cui non audet resistere, neque ualet se liberare. Et sicut ouis ab ululatu luporum, non habens defensorem, neque congregantem: ¬ªunusquisque ad populum suum conuertetur, et singuli ad terram suam fugient.¬´ Uniuersi auxiliatores Babylonis, qui de diuersis partibus uenerint quibus prius defendebatur, postquam capti fuerint, reuertentur ad propria, qui potuerint gladium euadere hostium; uel uniuersi populi qui tenebantur in Babylone captiui et serui, interfectis dominis a quibus prius dominabantur, ad propria reuertentur.

¬ªOmnis qui inuentus fuerit,¬´ in ea ¬ªoccidetur: et omnis qui superuenerit,¬´ subauditur ferre auxilium Chaldeis, ¬ªcadet in gladio hostium.¬´ Qui non fugerit  et resistere uoluerit, mucrone punietur; qui uero ad hoc uenerit ut resistere uelit, similiter gladic punietur.

¬ªInfantes eorum,¬´ id est Babyloniorum, ¬ªallident¬´ siue percutient in oculis eorum. De hoc Psalmista longe ante predixit: ¬ªBeatus qui tenebit, et allidet paruulos suos ad petram .¬´ ¬ªDiripientur domus¬´ id est familie et diuitie ¬ªeorum, et uxores eorum uiolabuntur¬´ ab hostibus in oculis eorum. Immanissima uictorum seuitia, ut nec innoxie parcatur etati, ut cuncte domorum diripiantur opes, et in conspectu maritali uxorum uioletur pudicitia.

¬ªEcce ego suscitabo super eos Medos qui argentum  non querunt¬´ usque ¬ªet super filios non parcet oculus eorum.¬´ Hic ostendit de quibus gentibus superius dixerat: et non propriis uiribus, sed Dei auxilio tam sublimis regni potentiam subuertisse, a quo suscitati sunt contra Chaldeos. Siquidem subiecti erant Chaldeis, ideoque nullo modo talia agerent nisi Deo uolente. Pariterque describit tantam esse seuitiam Medorum atque Persarum, ut ardore sanguinis effundendi, aurum et argentum pro nichilo deputent, ac sagittis suis lactantes infantulos transuerberent.

¬ªEt erit Babylon illa gloriosa in regnis,¬´ id est que quondam fuit gloriosa in regnis, ¬ªinclyta in superbia Chaldeorum,¬´ id est in qua gloriabantur et superbiebant Chaldei, erit destructa et subuersa in  desolatione, ¬ªsicut subuertit Deus Sodomam et Gomorrham.¬´

¬ªNon habitabitur usque in finem, et non fundabitur a generatione in generationem,¬´ id est, nunquam deinceps in eternum fundabitur. In ueritate enim tenendum est, non esse illam reedificatam postmodum: sed  lacus ibi est, in medio eius plenus serpentibus, et arbusta, atque uirgulta, in quibus morantur bestie et aues: estque ibi uenatio regia. Sed quia sunt ibi  portenta demonum, inhabitabilis redditur. Due namque ciuitates potentissime apud Medos pro Babylone edificate sunt: Selencia et Ctesiphonte, que adhuc manere dicuntur. ¬ªNec ponet ibi tentoria  Arabs¬´ id est Saracenus, ¬ªnec pastores fessi labore post uestigia gregum requiescent ibi.¬´

¬ªSed requiescent ibi bestie; et replebuntur domus eorum,¬´ id est Babyloniorum, ¬ªdraconibus: et habitabunt ibi struthiones, et pilosi saltabunt ibi. Et respondebunt ibi ulule¬´ sibi inuicem ¬ªin edibus eius, et Sirenes in delubris uoluptatis.¬´ Propter multitudinem bestiarum, et serpentium, ac demonum non audet quisquam pastorum, id est deserti appetitor, ibidem habitare. Struthio auis est mire magnitudinis, solitudinem querens: que hanc habet naturam  ut oua sua obliuiscatur in deserto: per quam omnia genera auium solitudinem diligentium, et ibidem habitantium, debemus intelligere. Pilosi homines sunt syluestres, hispidi, uel simii,  qui et incubones, uel satyri a quibusdam uocantur, uel genera demonum. Ulule sunt bubones, tante magnitudinis ut corui, sed uariis maculis repersi, qui solent rostrum defigere in paludem et fortiter resonare. Sirene dracones sunt, cristati et alati, ut fabule petarum dicunt; pisces sunt marini, similitudinem mulierum habentes. Possunt et sirene portenta demonum intelligi. Aedes sunt domus magne. Delubra autem erant templa deorum, que dicebantur a deludendo, uel quod ibi sperarent se diluere, id est mundare a peccatis per multitudinem sacrificiorum; quia iuxta eadem templa erant fontes, in quibus diluebantur hostie. In delubris uoluptatis dicit, quia ante aras deorum suorum luxuriabantur, et omnem carnis uoluptatem explebant, sed ubi illi  iram omnipotentis Dei contra se maxime concitauerunt: ibi minatur modo propheta habitare diuersa genera serpentum, et portenta demoniorum.



CAPUT XIu.

¬ªPrope est ut ueniat tempus eius, et dies eius non elongabuntur.¬´ Omne tempus, quamlibet longum sit, eternitati Dei comparatum breuissimum est. Minatur ergo propheta destructionem Babylonis, et dicit: Prope est ut ueniat dies euersionis Babylonis et captiuitatis, et dies tribulationis eius non elongabitur. ¬ªMiserebitur enim Dominus Iacob, et eliget adhuc de Isrel, et requiescere eos faciet super humum suam.¬´ Hoc ad tempus Cyri pertinet, cuius primo anno soluta est captiuitas, quando misertus est eorum  Dominus, educendo de captiuitate, et elegit ex Isrel illos qui redierunt cum Zorobabel, aliisque ducibus. Allegorice autem, possumus hoc referre ad tempus incarnationis Filii Dei, quod in proximo erat quando ipse misertus est Iacob, id est illorum qui supplantatores uitiorum fuerunt, dimittendo eis peccata: et quando elegit ex Isrel apostolos aliosque credentes: quos requiescere facit super humum suam, hoc cst in Ecclesia sua. ¬ªAdiungetur aduena ad eos¬´ subaudis, qui de captiuitate reuertentur. ¬ªEt adherebit domui Iacob.¬´

¬ªEt tenebunt eos populi,¬´ subaudis non in seruitio, sed in affectu dilectionis et maximi honoris ¬ªet adducent eos,¬´ id est aduenas ¬ªad locum  suum¬´ in Hierusalem. Datur intelligi multos gentilium Iudeos de captiuitate reuertentes secutos esse, et in eorum ritum transisse. ¬ªEt possidebit eos domus Isrel¬´ usque ¬ªsubiicient exactores suos.¬´ Si propria uoluntate uenerunt, sicut supra dictum est, quomodo possederunt illos in seruos et ancillas? Dupliciter potest solui: uel quia ipsi propria uoluntate supposuerunt se ditioni et dominio illorum; uel tante dignitatis fuerunt postquam de captiuitate redierunt, ut de diuersis gentibus multos seruos et ancillas emerent. Quo uero sequitur: ¬ªEt erunt capientes eos qui se ceperant, et subiicient¬´ sibi ¬ªexactores suos¬´ siue tributarios, ad tempus Assueri et Holofernis est referendum.

¬ªEt erit in die illa: cum requiem tibi dederit Dominus  a labore tuo et a concussione tua,¬´ id est a uiolentia qua ductus est in captiuitatem, ¬ªet a seruitute dura qua ante seruisti,¬´ subaudis Chaldeis, id est cum soluta fuerit ex toto captiuitas ¬ªsumes parabolam¬´ siue prouerbium, ¬ªcontra regem Babylonis,¬´ admirando, quomodo Dominus uictorque terrarum, et tributis cuncta depopulans contritus sit, et ad nichilum redactus. Et sciendum, quia ista que sequuntur, tam ad Nabuchodonosor quam ad diabolum, ex persona electorum in die iudicii referuntur. ¬ªQuomodo cessauit exactor¬´ uel tributorum, uel penarum Nabuchodonosor, uel diabolus ¬ªquieuit tributum?¬´ subaudis quod ante soluebatur. Exactor est qui exigit a populis tributum. Et diabolus exactor est, quia cogit nos sibi seruire, et exigit seruitutem peccati.  Quia ergo non potentia hominis, sed Domini quieuerit tributum interfecto exactore, manifestat sequentibus uerbis propheta, ex persona populi Isrelitici, uel electorum loquens.

¬ªContriuit Dominus baculum impiorum, uirgam dominantium, cedentem populos plaga insanabili,¬´ id est morte irreuocabili ¬ªpersequentem crudeliter,¬´ subaudis omnes populos. Nabuchodonosor uel diabolum appellat baculum impiorum; quia, sicut per illum flagellabantur impii a Deo, ita per diabolum flagellantur illi qui in penis inferni sunt. uel dum cogit eos in hoc seculo peccare, flagellat illos suis suggestionibus, et delectationibus prauis.

¬ªConquieuit omnis terra,¬´ subaudis a labore ¬ªet  siluit a fletu,¬´ scilicet a clamoribus. Postquam ille contritus est, ¬ªgauisa est¬´ de morte eius, ¬ªet exsultauit¬´ postmodum. Ad ruinam quidem eius consiluit omnis terra, et uocem letitie deprompsit.

¬ªAbietes quoque letate sunt super te, et cedri Libani.¬´ Per abietes et cedros Libani, intelliguntur principes diuersarum gentium, qui a Nabuchodonosor afflicti sunt: uel, quod melius est, filii principum quorum patres occisi sunt a Nabuchodonosor, quia de morte eius ualde letati sunt dicentes: ¬ªEx quo dormisti,¬´ id est ex quo mortuus es, ¬ªnon ascendit qui succidat,¬´ id est qui interficiat nos, sicut tu occidisti patres nostros.

¬ªInfernus subter conturbatus est in occursum  aduentus tui, suscitauit tibi gigantes.¬´ Hinc discimus infernum subter terram esse, cuius habitatores hoc in loco nomine inferni designantur, uel angelus qui prepositus est penis inferni. Gigantes uero terreni et fortes accipiendi sunt principes. Hec autem ita dicuntur, non quod facta sint: sed quod fieri potuerint. ¬ªOmnes principes terre surrexerunt de soliis suis.¬´ Anime principum, quos ipse interfecerat, insultantes ei occurrerunt, ut quem prius honorabant pro potentia sua, postea mirarentur in penis. Solatium enim malorum est, cum inimicos suos uident eadem sustinere.

¬ªEt tu uulneratus es sicut et nos, et nostri similis effectus es.¬´ Acsi dicerent aliis uerbis: Putabamus te solum potentie Dei posse resistere, sed ut rebus  ostenditur, et uulneratus es sicut nos, et nostri similis effectus es, id est mortalis et in infernum proiectus. Quapropter minus dolemus nos fuisse succisos, cum tu et eadem securi corrueris. ¬ªDetracta est ad inferos superbia tua, concidit cadauer tuum,¬´ subaudis in mortem; ¬ªsubter te,¬´ subaudis qui prius super pectora aliorum regum recumbebas, ¬ªsternetur tinea,¬´ et qui prius operiebaris palliis, auro gemmisque redemitus: ¬ªoperimentum tuum uermes.¬´ Per hec duo, magnitudo tribulationum infernalium exprimitur, uel materia suppliciorum que ex propriis nascitur corporibus: sicut uermes nascuntur ex cadauere, quandiu aliquis humor in eo est et tinea ex uestimento.

¬ªQuomodo cecidisti de celo, Lucifer, qui mane  oriebaris?¬´ Quantum ad litteram pertinet, Luciferum hoc in loco appellat Nabuchodonosor , qui cecidit de solio potentie propter superbiam. Sicut enim Lucifer tenebras discutiens, in suo ortu clarus incedit et rutilus: sic et tuus pergressus in publicum, astro superiori similis esse uidebatur. ¬ªQui dicebas in corde tuo: In celum conscendam¬´ usque ¬ªsimilis ero Altissimo.¬´ Sic loquebatur Nabuchodonosor in corde suo eleuatus in superbiam, putans se suis uiribus tantam potentiam adquisiisse: Cum omnis terra mihi subiecta sit, quid mihi aliud restat, nisi ut in celum ascendam, et similis Altissimo? uel celum et astra uocat Iudeos, Dei celi cognitione fulgentes. Montem Testamenti appellat montem Sion, qui in latere aquilonari habebat templum,  in quo Testamentum Dei erat quod datum est per Mosen, Altitudinem nubium patriarchas et prophetas. De quibus nubibus dicit alibi idem propheta Isaias ex persona Dei: ¬ªMandabo nubibus ne pluant super eos imbrem.¬´ Sic denique dicebat Nabuchodonosor in corde suo, et insuper uerbis, antequam caperet Iudeos.

Quid mihi aliud restat, nisi ut ascendam super Iudeos, Dei celi cognitionem habentes: ubi sunt prophete uentura predicentes, et templum magnificum? Possumus et ista referre allegorice ad diabolum, qui mane, id est in exordio mundi ortus, uel eleuatus est inter ceteros angelos, sed cecidit de celo. Iuxta quod Dominus dicit Luce decimo: ¬ªuidebant Satanam  sicut fulgur cadentem de celo.¬´ Qui antequam corrueret, dicebat talia cogitando, uel postquam corruit. Sed antequam corrueret, cum esset in firmamento, cupiebat in celum ascendere, ubi solium Domini est. Sed postquam correptus per uerba arrogantie est sicut et ille, gloriatur ascendere super angelos in celum, et super nubes, uel super corda electorum, et sedere ¬ªin monte Testamenti,¬´ id est in Ecclesia, ¬ªet in lateribus aquilonis,¬´ id est in frigidis mentibus ubi habitat.

¬ªuerumtamen ad infernum detraheris in profundum laci.¬´ Nabuchodonosor uel diabolus qui per superbiam dixerat: In celum conscendam, ero similis Altissimo: non solum ad infernum corruit de solio glorie, sed ad ultimas partes inferni lapsus est;  quia quanto altior gradus, tanto profundior casus.

¬ªQui te uiderint,¬´ subaudis, in ultimis partibus inferni positum, ¬ªad te inclinabuntur, teque prospicient,¬´ subaudis dicentes: ¬ªNunquid iste est uir qui conturbauit terram,¬´ Nabuchodonosor scilicet, ¬ªqui concussit regna, qui posuit orbem desertum, et urbes eius destruxit?¬´ Hec uox insultantium regum, et principum, atque mirantium, quomodo uastator omnium ipse uastatus sit. Qualia enim fecit, talia recepit: et adhuc ampliora. Quodque sequitur, ¬ªuinctis eius,¬´ id est uinctis orbis, ¬ªnon aperuit carcerem,¬´ magnitudo crudelitatis et impietatis eius exprimitur, qui captiuos non solum catenis grauabat, sed etiam tenebris includebat: in tantum ut filio suo Euilmerodach, quem tenebat captum cum  aliis, nollet aperire carcerem .

¬ªOmnes reges gentium, uniuersi dormierunt in gloria: uir in domo sua,¬´ in sepulcro suo.

¬ªTu autem proiectus es de sepulcro tuo, quasi stirps inutilis pollutus, et obuolutus cum his qui interfecti sunt gladio,¬´ subaudis tuo, ¬ªet descenderunt ad fundamenta laci.¬´ Sensus huiuscemodi est: sepultis omnibus, qui a te interfecti sunt materiali gladio uel captiuitate, tu solus insepultus iacebis; aliter: et si omnes anime que apud inferos sunt aliquam requiem quandoque acceperint, tu solus in extremis finibus religatus eris. Omnium enim operieris sanguine, et uniuersorum te cruor premet, uelut inuolutum sanie mortuorum. In hoc uersu quo dicit: Proiectus  es de sepulcro tuo, quasi stirps inutilis, uidetur uera esse fabula Iudeorum. Dicunt namque, quod postquam Nabuchodonosor in suum statum est regressus, Euilmerodach filium suum qui illis septem annis regnauit, quibus inter bestias commoratus est, posuit in carcerem: ubi fuit omnibus diebus uite patris cum Ioachim rege Iuda captiuo. Quo mortuo, cum non esset ausus suscipere regnum timens patrem suum resurgere, dicens. Pater meus quando uult moritur, quando uult resurgit: iniit consilium cum Ioachim. Qui suasit ei, ut acciperet trecentas aues de diuersis partibus mundi, et effosso corpore patris minutatim discerpens, ligaret unicuique aui partem suam dicens: Cum he simul aues quandoque conuenerint, tunc  resuscitabitur pater tuus. Quod uero subinfert, quasi stirps inutilis: proprie stirps intelligitur, quod in radicibus arborum nascitur. Ideoque dicitur inutilis, quia uirtutem aufert arbori poma ferenti.

¬ªTu enim terram disperdidisti, tu populum occidisti.¬´ Hoc est illos quos tibi Deus in correptionem dederat, tu perdidisti interficiendo eos. Aliter: propter superbiam tuam destructum est regnum Chaldeorum, quod adhuc mansisset si humiliter egisses. uel ita: Tam crudelis fuisti, ut non solum externos, sed etiam tibi subiectos populos, et similes inique affligeres et opprimeres.

¬ªNon uocabitur in eternum semen pessimorum,¬´ id est, semen Nabuchodonosor filiorumque eius. Hic omnes concordare uidentur historie, quod occiso  Balthasar, nullus postea de semine Nabuchodonosor regnauit; sed propter superbiam impietatemque patris omnis soboles deleta est.

¬ªPreparate filios eius occisioni iniquitate patrum eorum,¬´ id est, propter iniquitatem patrum. ¬ªNon consurgent,¬´ subaudis filii eius in regnum: ¬ªnec hereditabunt terram,¬´ id est regnum paternum.

¬ªEt consurgam super eos,¬´ id est super filios Nabuchodonosor, per Darium et Cyrum.

Et perdam Babylonis nomen,¬´ subaudis ut non amplius uocetur domina regnorum; ¬ªet reliquias et germen,¬´ siue filios eius ¬ªet progeniem¬´ subaudis, perdam, ¬ªait Dominus.¬´

¬ªEt ponam eam in possessionem ericii, et in paludes aquarum.¬´ Per ericium omnes bestie et uolucres  et serpentes qui ibidem sunt, accipiuntur. Denique sic impletum hodie cernitur, sicut a propheta predictum est: quia nichil est in ea nisi uenatio regia, exceptis muris coctilibus, qui propter bestias ibidem includendas post annos plurimos restaurantur ¬ªEt scopabo eam in scopa terens, dicit Dominus exercituum,¬´ siue militiarum. Sicut scopa tracta nil sordium remanet: ita nullus nominum relinquetur in ea.

¬ªIurauit Dominus exercituum, dicens: Si non ut putaui¬´ siue cogitaui, ¬ªita erit, et quomodo mente tractaui sic eueniet; ut conteram Assyrium in terra mea, et in montibus conculcem eum.¬´ Hactenus de Babylone et regibus eius atque populis, nunc reuertitur ad Sennacherib, et ad ea que tunc temporis  imminebant super Assyrios, qui Samariam Iudeamque uastauerant, excepta Hierusalem . Et quia in superbiam contra Dominum sunt eleuati, una nocte centum octoginta quinque millia de exercitu illorum ab angelo Domini sunt interfecti in terra Iudee, et in montibus eius, sicut Dominus predixerat. Quod uero dicit: Iurauit Dominus exercituum, humano loquitur more. Sermo enim omnipotentis Dei propter immobilem firmitatem pro iuramento accipi debet: quia non potest mentiri qui est ueritas. Neque enim habet se maiorem, per quem iuret . Et quod addit: Si non ut mente tractaui; tale est ac si diceret: Quia cogitaui ut conteram Assyrium, non potest aliter fieri.  ¬ªEt auferetur iugum,¬´ siue potentia Assyriorum, ¬ªab eis,¬´ id est Hierosolymitis, quia obsidebantur, ¬ªet onus illius,¬´ id est pondus afflictionis, ¬ªab humero eorum tolletur.¬´

¬ªHoc consilium quod cogitaui super omnem terram, et hec est manus¬´ siue potentia ¬ªextenta super uniuersas gentes.¬´ uox Domini omnipotentis contra terram Assyriorum specialiter, uel generaliter contra omnem orbem; qui subiecti sunt potestati Sennacherib uel diaboli, et eius uoluntati obtemperant. Consilium autem omnipotentis Dei hoc in loco uocatur illud, de qua paulo superius dictum est. Sine, ut putaui ita erit, ut conteram Assyrium in terra mea.

¬ªDominus enim exercituum decreuit,¬´ id est  statuit. ¬ªEt quis poterit infirmare,¬´ subaudis decretum illius, ut non conterat Assyrium? ¬ªEt manus eius extenta,¬´ id est ad percutiendum potentia eius porrecta, ¬ªet quis auertet eam?¬´ subaudis nullus, quin percutiat. Extensio enim manus, habitum percutientis ostendit.

¬ªAnno quo mortuus est rex Achaz, factum est onus istud.¬´ A principio libri usque ad hunc locum sub temporibus trium regum, Ozie, Ioatham, Achaz, ea que in medio continentur, a propheta uaticinata sunt. Hinc uero usque ad finem libri sub Ezechia, et ex parte completa sunt. ¬ªNe leteris Philisthea omnis tu, quoniam comminuta est uirga percussoris tui.¬´ Naturale est, sicut beatus Hieronymus dicit,  ut mortuo rege inimici aliarum gentium letentur: ex rebus nouis bella ciuilia et seditiones exspectantes. Mortuo siquidem Achaz impiissimo rege iam longeuo, qui Philisteos siue Palestinos fortiter afflixerat, letati sunt illi super morte eius, insultantes Isrelitis; quod maturo rege perdito Ezechie iuueni filio ipsius subiacerent, sub cuius potestate putabant se posse inuadere fines Isrelitarum. ¬ªDe radice colubri egredietur regulus, et semen eius,¬´ id est reguli ¬ªabsorbens uolucrem.¬´ Regulus rex serpentium dicitur, quem Greci basiliscum uocant. Qui hanc perhibetur habere uirtutem, ut aues supra se uolantes non solum flatu, sed etiam suo conspectu interficiat. uirgam siue baculum percussoris, et colubrum appellat Achaz, qui Philisteos ualde  percussit et momordit: sed penitus non absorbuit. Regulum autem Ezechiam. Alloquitur ergo propheta illos, ne insultent Isreli propter mortem Achaz, inquiens: ¬ªNe leteris.¬´

¬ªPhilistea omnis tu super morte Achaz¬´ mature etatis. ¬ªQuoniam confracta est uirga percussoris tui¬´ Achaz qui te percutere solebat; quia ¬ªde radice colubri,¬´ id est de semine Achaz ¬ªegredietur regulus,¬´ Ezechias uidelicet. ¬ªEt semen eius absorbens uolucrem.¬´ Quomodo  nulla auis aspectum reguli potest illesa transire, sed quamuis procul fuerit, eius ore sorbetur: ita et tu a conspectu Ezechie totus peribis. Plus enim omnibus regibus Isrel Ezechias Philisteos afflixit.

 ¬ªEt pascentur primogeniti pauperum,¬´ id est Isrelite ¬ªet pauperes fiducialiter requiescent.¬´ Isti sunt primogeniti, de quibus dicit Dominus per alium prophetam: Filius primogenitus meus Isrel. Et ¬ªDimitte filium meum primogenitum .¬´ Pauperes autem appellantur, quia non in diuitiis, neque in potentia, sed in Deo habebant fiduciam. De talibus ait Dominus. ¬ªBeati pauperes spiritu . Igitur, o Philistea, cum te absorbuerit regulus, id est, cum te penitus deleuerit Ezechias, nequaquam insidiaberis pauperculo meo: sed pressus angustiis, calamitatem tuam flebis. ¬ªEt interficiam in fame radicem tuam,¬´ id est fortitudinem, uel progeniem tuam, ¬ªet reliquias tuas,¬´ subaudis que ab Ezechia fuerint derelicte, ¬ªinterficiam¬´ per  Assyrios et Chaldeos.

¬ªUlula, porta; clama, ciuitas: prostrata est Philistea omnis.¬´ Quantum ad rei ueritatem attinet, nec porta potest ululare, neque ciuitas clamare. Portam ergo posuit pro his qui in porta sunt. Et ciuitatem pro habitatoribus ciuitatis. Dirigit itaque propheta sermonem ad urbes Philistinorum, ut lugeant et plorent miseriam suam que uenit super Sennacherib: quia prostrata est iam omnis Philistea gladio Assyriorum, ¬ªab Aquilone enim fumus ueniet, et non est qui effugiat agmen eius.¬´ Fumus in hoc loco pro multitudine exercituum Sennacherib ponitur. uel fumo nominis eius intelligitur, quod omnes gentes esset uastaturus, quia ab Aquilonari parte in Hierusalem uenit. Ac si diceret propheta aliis uerbis: Idcirco  precipio uobis, o Philistei! ululare, quia ab Aquilone preuideo iam uenire exercitum Sennacherib, et rumorem eius quod uos sit capturus: ut non sit aliquis de multis gentibus qui effugere possit multitudinem illius sua uirtute.

¬ªEt quid respondebitur nuntiis gentis? Quia Dominus fundauit Sion, et in ipso sperabunt pauperes populi eius.¬´ In hoc quod dixit supra, nullus est qui effugiat agmen eius, Iudas quoque uidebatur in generali sententia esse comprehensus, ideoque subdidit: Si  interpellauerint angeli qui presunt Assyriis, quare sola Hierusalem de manu Sennacherib saluetur, respondendum est eis, quia Dominus fundauit Sion, et ipse humilem populum suum in se sperantem, sua uirtute liberauit. Potest et  sic simpliciter intelligi, quomodo illud in Hieremia quando posuit ipse propheta catenas ligneas super colla eorum qui ad se fuerant missi. Dicit ergo propheta ad Dominum: Quid respondebitur nuntiis diuersarum gentium, cum uenerint ad interrogandum super aduentu Sennacherib? Cui Dominus: Respondendum est illis, quod sint capiendi, et sola Hierusalem, que non in homine sed in Deo spem suam posuit, sit liberanda.



CAPUT Xu.

¬ªOnus Moab.¬´ Quia Moabite gauisi sunt de captiuitate Isrelitarum, sicut et Philistiim: idcirco Spiritus sanctus per Isaiam prophetam predicit eis  pondus miseriarum, quod passuri erant. Moab autem filius fuit Loth, conceptus de incestu: a quo uocati sunt omnes de progenie illius Moabite, et prouincia illorum Moab. Et istud unum nomen accipitur pro omni illius gentis populo. Sed et hoc sciendum, quia primum ab Assyriis, deinde a Chaldeis sunt uastati. ¬ªQuia nocte uastata est Ar, Moab conticuit,¬´ siue siluit. Nihil ausa est rebellare contra Assyrios, uel Chaldeos. ¬ªQuia nocte uastatus est murus¬´ subaudis Ar ciuitatis, ¬ªMoab conticuit.¬´ Ar ciuitas fuit metropolis Moabitarum et regia, que hodie ex Hebreo et Greco sermone composita Areopolis nuncupatur: non quod Arios, id est, Martis, sit ciuitas: sicut quidam autumauerunt. Bene in nocte uastata est Ar, quia Moab de incestu filie nocte conceptus  est. uel nox significat magnitudinem meroris. uastata ergo ciuitate regia Ar, et destructis muris eius, Moab prouincia Arabie conticuit; in qua edificata est ipsa ciuitas. ¬ªAscendit domus,¬´ subaudis regia, ¬ªet Dibon,¬´ que est ciuitas nobilis, ¬ªad excelsa,¬´ subaudis idolorum suorum, ¬ªin planctum,¬´ id est ad plangendum; que habebant in montibus suis, uel in tectis. Quidam male legunt: Ascendit domus Edibon; quasi proprium nomen hominis sit, et domus eius ascendere dicatur; sed non est ita. Nam hoc modo legendum et intelligendum est: Ascendit domus siue familia regia ad excelsa idolorum suorum Edibon, id est habitatores eius ascenderunt ad excelsa: non ad sacrificandum, sed ad flendum mala sua. ¬ªSuper Nabo et super Medaba  Moab ululabit.¬´ Nomina ciuitatum sunt nobilium, super quarum subuersione ululabit uniuersa prouincia Moab. ¬ªIn cunctis capitibus eius caluitium, omnis barba radetur.¬´ Consuetudinem antiquorum tangit, qui tempore afflictionis et luctus capita barbasque radebant. Sicut legimus de beato Iob, quod tonso capite corruit in terram.

¬ªIn triuiis eius accincti sunt sacco super tecta eius, et in plateis eius omnis ululatus. Descendet in fletum.¬´ Hunc uersiculum dupliciter exponunt, et distinguunt doctores. Quidam ita: in triuiis, id est in publicis locis accincti sunt sacco: quod est uestimentum penitentie. Super tecta eius et in plateis eius omnis, subaudis Moab, ululat. De tecto siue de excelsis locis, uel de letitia descendet ad terram in  fletum, id est ad flendum. Et est sensus: Ascendet quidem ad excelsa ut ploret ante idola sua, et cum ibi nullum auxilium repererit, descendet ad domum suam, uel ad terram in fletum. Quidam etiam hoc modo distinguunt, ut omnis ululatus Moab descendet, siue perueniet ad fletum. Non plorabunt ergo alii Moab, et alii gaudebunt: sed generalis multitudo plorabit, incedendo per plateas, et per triuium, quod dicitur a tribus uiis.

¬ªClamabit Esebon et Eleale:¬´ que sunt ciuitates potentissime prouincie Moab. ¬ªUsque Iasa,¬´ subaudis ciuitatem, ¬ªaudita est uox eorum,¬´ id est uox Moabitarum. Hoc ergo indicat, quod ab initio regni ubi est sita ciuitas Esebon, usque ad extremos  fines eius, in quibus consistit Iasa alia ciuitas, clamore tristitie, et captiuitatis omnes resonabunt habitatores. ¬ªSuper hoc,¬´ subaudis malum captiuitatis: ¬ªexpediti Moab ululabunt. Anima eius ululabit sibi,¬´ id est unusquisque Moabita ululabit sibi. Expeditos appellat Propheta fortissimos preliatores, qui alieni adhuc sunt ab uxoribus; de talibus legitur in Genesi  quod elegerit Abraham expeditos uernaculos domus sue, id est qui sine uxoribus erant, et est sensus: Non solum illi plorabunt atque ululabunt, qui prouecte sunt etatis et coniugati, filios habentes: sed insuper illi qui defendere alios debebant, et non habent quos plangant nisi seipsos.

¬ªCor meum ad Moab clamabit.¬´ Compassionem se dicit habere propheta super miseriis Moab. Quia licet  hostes eorum essent, tamen creatura Dei erant. Tantis enim calamitatibus opprimebantur, ut etiam inimicis miserabiles fierent. Similiter, et Hieremias propheta dicit se compati miseriis Moab: Propterea  cor meum ad Moab, quasi tibia resonabit. ¬ªuectes eius usque ad Segor: uitulam conternantem.¬´ Segor una est ex quinque ciuitatibus Sodomiticis, que propter Loth tempore subuersionis liberata est . Appellatur uitula, propter immundicitiam luxurie. Quod uero, dicit conternantem, quidam codices habent consternantem, sed falso scriptum est. Tradunt Hebrei, quod bis sustinens terremotum, tertio corruerit: et hoc id est, quod dicit usque ad Segor uitulam conternantem, id est tertio terremotu corruentem, uel conternantem  dicit robustam, sicut solent animalia, tertio anno robustissima esse: ut homo tricesimo. Potest ergo intelligi, quia mansisset robustissima si deinceps non peccasset, postquam propter Loth liberata est. Per uectes quoque termini et fortitudo intelligendi sunt, et est sensus: uectes siue termini Moab, deserti erunt usque ad Segor ciuitatem in finibus eius positam, amisso et perdito omni robore. ¬ªPer ascensum enim Luith flens ascendet,¬´ subaudis Moab, in captiuitatem, ¬ªet in uia Horonaim clamorem contritionis¬´ siue captiuitatis ¬ªleuabunt¬´ Moabite Luith cliuus est in itinere per gentibus Assyriis, Horonaim ciuitas est Moab contra Assyrios. Dum enim ducebantur Moabite captiui in Assyrios per cliuum Luith et per ciuitatem suam Horonaim flendo incedebant,  et clamorem luctus leuabant.

¬ªAque enim Menri deserte erunt, quia aruit herba et defecit germen, uiror omnis interiit.¬´ Menri oppidum est supra mare, multos fontes habens et aquas: sed salsas et amaras, ideoque steriles. Tamen hoc attendendum, quia non propter steriles Menri aquas defecit et aruit herba in Moab, sed metaphorice locutus est. Et est sensus: In cuncto Moab erunt aque salse et amare, sicut sunt aque Menri, que habet amaros fontes, ideoque steriles: et arescet omnis herba, et interibit omnis uiror herbarum uinearumque.

¬ªSecundum magnitudinem operis et uisitatio eorum.¬´ uisitatio hic in malam partem capitur: sic et Psalmo: ¬ªuisitabo, inquit, in uirga iniquitates eorum  .¬´ Et uisitatio in bonam partem secundum quod Zacarias per Ioannem dicit: ¬ªuisitauit nos oriens ex alto .¬´ Est autem sensus huiusmodi: Sicut iuxta magnitudinem morbi uisitat medicus egrotum: ita Moab secundum quantitatem peccati recipiet uindictam. ¬ªAd torrentem salicum deducent eos:¬´ id est Moabitas.

¬ªQuoniam circuit clamor terminum Moab.¬´ Hactenus locutus de captiuitate que uenit Moabitis per Assyrios: nunc de illa que facta est per Chaldeos. Torrentem salicum, Babylonie debemus accipere flumina: de quibus et Psalmus dicit: ¬ªIn salicibus in medio eius ,¬´ etc. ¬ªUsque ad Gallim oppidum ululatus eius, et usque ad puteum Elim clamor eius,¬´ id est, clamor Moab a principio usque  ad finem regni.

¬ªQuia aque Edibon ciuitatis replete sunt sanguine¬´ occisorum Moab. Ac si diceret aliis uerbis: Idcirco ululabit Moab, quia ubi prius erat luxuria et omnis delectatio, propter irriguos agros, et fontes iugiter emanantes, ibi pre multitudine interfectorum, riui sanguinis fluent. ¬ªPonam enim super Edibon additamentum.¬´ Hoc est augmentum afflictionis, tribulationem uidelicet super tribulationem ¬ªhis qui fugerint de Moab leonem, et reliquiis terre.¬´ Modo exponit quod additamentum ponat, et hoc est leonem, et quibus illud imponat, his uidelicet qui fugerunt de Moabitis, et reliquiis terre que remanserint. Ponam  super Edibon, id est super habitatores eius afflictionem: ut qui occisi non fuerint  fame et pestilentia, et uoluerunt fugere, his superueniat leo, hoc est persecutores hostium, uel bestie feroces que eos deuorent. Et non solum his qui fugerint, sed etiam terre que remanserint, immittam persecutores Chaldeos uel reuera leones, ferocesque bestias.



CAPUT XuI.

¬ªEmitte agnum, Domine, dominatorem terre, de petra deserit ad montem filie Sion.¬´ Idcirco prophete difficiles sunt ad intelligendum, quia subito mutant personas et tempora: et dum de una loquuntur, subito transeunt ad aliam. Dum enim loqueretur propheta Isaias de captiuitate et miseriis Moab, subite in medio sermone tetendit oculum  mentis ad Christi natiuitatem, et cepit alloqui Moab, et promittere bona inquiens: O Moab, non desperes de salute: sed age penitentiam: quia licet captiuandus sis ab Assyriis uel Chaldeis: tamen de tua progenie nascetur agnus qui tollat peccata mundi, et qui dominetur in toto orbe . Christus enim dominator totius mundi est, iuxta quod ei Deus Pater dixit: ¬ªPostula a me, et dabo tibi gentes hereditatem tuam .¬´ Et ipse post resurrectionem suam: ¬ªData est, inquit, mihi omnis potestas in celo et in terra .¬´ Unde est ergo missus iste agnus? ¬ªDe petra deserti¬´ hoc est de Ruth Moabitida: que morte uiri uiduata nupsit Booz, de quo genuit Obet, Obet genuit Iesse  patrem Dauid regis. De cuius progenie processit intemerata uirgo Maria, que genuit Christum, opere Spiritus sancti impregnata, non semine uirili grauida. Ruth Moabitida petra deserti appellatur, quia gentilitas ex qua ipsa erat, lapides pro Deo colebant, et duri corde erant, ideoque deserti, et derelicti a Creatore. Quo ergo est emissus ille agnus? ¬ªAd montem filie Sion,¬´ id est, ubi predicauit, et miracula fecit, ubi etiam genus humanum redemit. uel, quod melius est, ad Ecclesiam est missus, que in speculo mentis et altitudine uirtutum consistit. Quisquis igitur querit que causa exstiterit quare Booz acceperit Ruth Moabitam in uxorem, legat librum Ruth, ibique plenissime inueniet. Tamen sciendum est hoc diuinitus procuratum esse, ut sicut  Christus Iudeos et gentiles redimere ueniebat, in quibus comprehenduntur omnia genera hominum, ita etiam ab utroque populo secundum carnem originem traheret.

¬ªEt erit sicut auis fugiens, et sicut pulli de nido auolantes, sic erunt filie Moab in transcensu Arnon.¬´ uides quomodo de una re transit ad aliam. Reuertitur iterum ad captiuitatem Moab. Sicut auis, inquit, fugit ante accipitrem, et sicut pulli citissime auolant: sic cito transmigrabunt filie Moab de terra sua in transcensu Arnon: per quas debemus intelligere ciuitates et urbes, uel reuera uiros et mulieres. Arnon ciuitas est, terminus Moabitarum et Amorrheorum. Transcensum autem dicit propter captiuitatem. Sicut erunt in transcensu Arnon,  id est, sic transibunt in captiuitatem per Arnon.

¬ªIni consilium¬´ Moabitidis, id est contra. uel aliter, ¬ªIni consilium,¬´ id est, intra in consilium. ¬ªLege consilium¬´ hoc est, collige consilium tuum, et considera quomodo euadere possis captiuitatem. ¬ªPone quasi noctem umbram tuam in meridie, absconde fugientes, et uagos ne prodas. Habitabunt apud te profugi mei. Moab esto latibulum eorum a facie uastatoris.¬´ Notandum quia ante uastata est Hierusalem ab Assyriis, et postea a Chaldeis antequam Moab: ideoque precipitur ei ut fugientes ad se de populo Dei suscipiat et abscondat. Pone quasi noctem umbram tuam, id est prebe populo meo fugienti ab Assyriis uel a Chaldeis defensionem tuam:  ut eos abscondas a facie persequentium. Et in meridie istud adimple, id est, in aperta persecutione et captiuitate abscondas fugientes Isrelitas. Et uagos de loco ad locum fugitantes ne perdas, uel ne tradas hostibus suis. uastata enim Hierusalem, que confinis est tibi, habitabunt apud te profugi mei. Ideoque precipio tibi, Moab, ut sis latibulum eorum a facie Assyriorum uel Chaldeorum. ¬ªFinitus est puluis.¬´ Subito transit propheta ad interfectionem Sennacherib: qui puluis appellatur et miser, quia omnis gloria et dominatio eius cito transit quasi puluis raptus a uento: et miserabiliter ab hac luce transiit, interfectus a filiis suis in presentia Dei sui . Finitus est puluis, Sennacherib  ¬ªconsummatus,¬´ siue interfectus est ipse; ¬ªmiser, defecit, qui conculcabat terram,¬´ uastando illam, et interficiendo habitatores eius.

¬ªEt preparabitur in misericordia solium, et sedebit super illud in ueritate in tabernaculo Dauid, iudicans et querens iudicium, et uelociter reddens quod iustum est.¬´ Licet Iudei referant ista ad Ezechiam, qui post mortem Sennacherib in pace regnauit: melius tamen de Christo intelliguntur. Et pertinent quedam ex his ad primum aduentum, quedam autem ad secundum. Hoc enim quod dicit preparabitur in misericordia Dei Patris solium, id est regnum Christi: et sedebit super illud in tabernaculo Dauid, hoc est, in Ecclesia: ad primum eius aduentum est referendum, et ad tempus sexte etatis in qua modo  sumus. Magna si quidem misericordia Dei Patris fuit, ut unigenitum Filium suum pro nostra salute ad nos redimendos mitteret: qui sedet modo in solio, siue in tabernaculo Dauid, hoc est, in Ecclesia requiescens et regnans in cordibus fidelium per fidem et dilectionem. Hoc uero quod sequitur: Iudicans  et querens iudicium, et uelociter reddens quod iustum est: proprie ad diem iudicii pertinet: quando ipse discernet inter electos et reprobos, reddens singulis quod iustum est, bonis bona et malis mala. Et hoc uelociter faciet, dicens electis: uenite, benedicti Patris mei.¬´ Et reprobis: ¬ªDiscedite a me, maledicti .¬´

¬ªAudiuimus superbiam Moab, superbus est ualde. Superbia eius et arrogantia eius et indignatio eius,  plusquam fortitudo eius,¬´ id est maior est superbia eius, quam fortitudo eius.

¬ªIdcirco¬´ subaudis, quia maior est superbia eius et indignatio contra Dominum, quam fortitudo illius: ¬ªululabit Moab ad Moab,¬´ ciues uidelicet ad ciues, frater ad fratrem, ¬ªuniuersus¬´ subaudis Moab, ¬ªululabit.¬´ Reuertitur iterum ad Moab propheta.

¬ªHis qui letantur super muros cocti lateris, loquimini plagas suas, quoniam suburbana Esebon uastata sunt, et uinea Sabama¬´ subaudis deserta est. Per hoc quod dicit, his Moabitis qui confidunt in iunctionibus murorum latericiorum, loquimini plagas suas, id est mortem et captiuitatem: et potentiam pristine felicitatis ostendit, et plagam repentine  subuersionis. Suburbana dicuntur uici et uillule, adherentes ciuitatibus. Esebon autem ciuitas fuit nobilis Moabitarum sicut et Sabama: que propter multitudinem populorum uinea appellatur. Suburbana, inquit, Esebon deserta sunt ab habitatoribus suis: et non solum suburbana, sed etiam ipsa ciuitas. ¬ªDomini gentium,¬´ id est principes Assyriorum et Chaldeorum, qui multis gentibus dominabantur, ¬ªexciderunt flagella¬´ eius, id est habitatores Sabama occiderunt, ¬ªusque ad Iazer¬´ ciuitatem ¬ªperuenerunt¬´ ipsi domini gentium ¬ªerrauerunt in deserto:¬´ lustrantes uniuersam terram Moabitarum. Quia dixerat superius Sabama uineam esse, seruauit metaphoram, subiungens flagella.  Similiter etiam seruauit metaphoram, dicens: ¬ªprogagines eius relicte sunt, transierunt mare.¬´ Quis audiuit unquam huic simile, ut propagines uinearum transirent mare? Propagines intellige fugitiuos filios eius, qui transierunt mare, dum ducerentur in Babylonem derelicti a Deo. ¬ªSuper hoc plorabo in fletu Iazer uineam Sabama.¬´ uox prophete plangentis magnitudinem uastitatis urbium nobilium quondam Moabitarum. Super hoc, inquit, id est, super uastitatem urbium Moab, plorabo, et in fletu Iazer, plorabo etiam uineam Sabama. ¬ªInebriabo te lacryma mea,¬´ o ¬ªEsebon et Eleale,¬´ id est, ualde plorabo te, uel flere te faciam sicut ego te defleo, ¬ªquoniam super uindemiam tuam et super messem tuam uox calcantium irruit.¬´ Calcatores in hoc loco intelliguntur  Chaldei et Assyrii predatores, qui uindemiam et messem et omnia bona illorum sibi diripuerunt.

¬ªEt auferetur letitia et exsultatio de Carmelo, et in uineis non exsultabit neque iucundabit,¬´ subaudis Moab, sicut prior uindemiator. Carmelus mons est fertilissimus inter Phenicen et Palestinam imminens Ptolemaidi, in quo Helias orauit . Et ponitur sepe in Scriptura sacra pro omni fertilitate. Auferetur, inquit, omnis letitia de Carmelo, id est, omnis fertilitas super quam letabantur Moabite, auferetur ab eis. ¬ªuinum in torculari non calcabit,¬´ subaudis Moabita; ¬ªuocem calcantium abstuli,¬´ id est celeuma, quod cantare consueuerant tempore uindemie.

 ¬ªSuper hoc uenter meus.¬´ uox prophete dolentis super contritionem Moab. Super hoc, inquit, id est, propter destructionem Moab, ¬ªsicut cythara sonat,¬´ sic sonabit sensus et intellectus meus ad Moab plangendo, ¬ªet uiscera mea¬´ siue interiora cordis mei, ¬ªad murum¬´ Arnon ciuitatis ¬ªcocti lateris,¬´ id est, propter murum destructum, qui de coctis lateribus edificatus fuit.

¬ªEt erit, cum apparuerit quod laborauit Moab super excelsis suis,¬´ id in montibus et tectis, ¬ªingredietur ad sancta sua,¬´ id est ad idola, que putabat esse sancta, ¬ªut obsecret, et non ualebit¬´ subaudis in eis inuenire auxilium. Maxima enim miseria est, nec in his quos semper uenerata est, habere subsidium.  Aduenientibus siquidem Assyriis atque Chaldeis, ascendit Moab ad idola sua que antea uenerabatur, et quorum protectione sperabat se defendere ab hostibus: sed non profuit ei, quia insensibilia erant. Tunc enim apparuit quia uanitatem colebat.

¬ªHoc uerbum quod locutus est Dominus ad Moab,¬´ id est contra Moab, ¬ªex tunc¬´ subaudis, ex quo creatus est Moab. Et Dominus ait: Moabite et Ammonite non intrabunt in Ecclesiam meam. uel ex tunc, id est, ex antiquo tempore ex quo in presentia sua ista destinauit, et nunc locutus est Dominus, dicens: ¬ªIn tribus annis quasi anni mercenarii,¬´ et cetera. Sensus huiusmodi est: sicut paucissimi remanent racemi post uindemiatores, ita ex multitudine  Moab pauci remanebunt uenientibus hostibus. Quod uero dicit ¬ªin tribus annis auferetur gloria Moab,¬´ dupliciter potest intelligi. Diximus superius, quia prophetia ista contra Philisteos et Moabitas, mortuo Achaz, ex quo propheta ista dixit cepit dirigi. Et potest intelligi quod tertio anno post mortem Achaz ab Assyriis Moabite sint uastati. Et est sensus: Sicut mercenarius exspectat solis occubitum, et diebus ac noctibus finem operis sui prestolatur, ut statutam mercedem accipiat: sic post tres annos Moab ab Assyriis delebitur. Potest et de Babylonica captiuitate intelligi, quod post captam Hierusalem tertio anno a Chaldeis uastanda sit: uel quod intra tres annos nulla ei clausa sit requies.



CAPUT XuII.

 ¬ªOnus Damasci.¬´ Damascus ciuitas fuit quondam metropolis Syrie prouincie, quam condidit Eliezer seruus Abrahe. Cuius rex Rasin, quia decem tribubus semper prebebat auxilium ad debellandum Iudam, idcirco Spiritus sanctus per Isaiam prophetam minatur ei captiuitatem destructionemque sui. Per Damascum ergo ciuitatem regiam, debemus intelligere omnem prouinciam Syrie, que similiter uastata est. Interpretatur autem Damascus sanguinem fundens, siue sanguis cilicii. Quantum ad litteram pertinet, sanguinem fundens recte potest appellari, quia ibi sanguis Abel fusus est a Cain . Quantum uero ad istos pertinet, sanguinem fundens siue sanguis cilicii interpretatur: quia homicide erant multumque sanguinem fundentes, penitentiam  debuerant agere: quod signatur per cilicium. Sed quoniam hoc non fecerunt, in captiuitatem et depredationem migrauerunt. ¬ªEcce Damascus desinet esse ciuitas,¬´ subaudis potentissima, ¬ªet erit sicut aceruus lapidum in ruina.¬´ Sed postquam euersa fuerit ab Assyriis.

¬ªDerelicte,¬´ subaudis ab hominibus, ¬ªciuitates Arer gregibus erunt,¬´ subaudis in pascua, ¬ªet requiescent ibi,¬´ in ipsis scilicet pascuis greges ouium: ¬ªet non erit qui exterreat.¬´ Et est sensus: Tanta erit ibi solitudo, ut nec insidiator timendus sit, sed sine timore pascentur ibi. Arer regio est prouincie Syrie, habens plurimas ciuitates. Interpretatur autem Arer myrica est, que est arbor infructuosa, et nascitur in desertis locis atque salsuginosis.  Ac si diceret: Sicut myrica, que est arbor infructuosa, nascitur in solitudine: ita in solitudine et sine fructu uniuersi Syri.

¬ªEt cessabit adiutorium,¬´ subaudis Damasci ¬ªab Ephraim, et regnum a Damasco,¬´ subaudis, cessabit: quia ultra non regnabit ut prius. ¬ªEt erunt reliquie Syrie sicut gloria filiorum Isrel, dicit Dominus.¬´ Gloria hic ironice pro ignominia ponitur, hoc est, qualem gloriam habebit Isrel, dum in captiuitatem ducetur, quia non in Deo sed in homine posuit spem suam: talem habebunt et Syri qui eis promittebant auxilium, ut separarent illos a timore Dei, quod et fecerunt. Ambo enim in captiuitatem ducti sunt et illi et isti.

 ¬ªEt erit in die illa¬´ subaudis cum Syria uastata fuerit ab Assyriis, et Damascus desierit esse ciuitas: ¬ªattenuabitur gloria Iacob,¬´ Syria uidelicet et Damascus, in quibus gloriabatur et habebat fiduciam. ¬ªEt pinguedo eius marcescet,¬´ hoc est, fortitudo fiducie quam habebat in Syriis deficiet. Quidam codices habent, pingues carnes eius: sed melius est ut doctores tradunt pinguedo legendum, per quam intelligitur refugium ac fortitudo, quam decem tribus habebant in Syriis.

¬ªEt erit sicut congregans in messe quod restiterit, et brachium eius spicas leget,¬´ et cetera que sequuntur usque ¬ªin cacuminibus fructus eius.¬´ Tres quidem dat comparationes, sed unus est in illis sensus. Sicut, inquit, rarissime remanent spice post  terga metentium, et sicut paucissimi remanent racemi  post uindemiatores, et sicut pauce remanent oliue post excussionem olee: ita paucissimi remanebunt in Damasco et in tota Syria, uenientibus Assyriis primum, ac deinde Chaldeis. Nam sub captiuitate Assyria pauci remanserunt qui tantummodo terram excolerent, et maxima pars in Cyrenem translata est, que est regio ultra Aegyptum.

¬ªIn die illa,¬´ subaudis cum defecerit adiutorium Damasci a decem tribubus, ¬ªinclinabitur homo ad factorem suum,¬´ et cetera. Hoc de reliquiis decem tribuum dicitur, que postquam maxima pars populi captiuata est in Assyrios propter idola que colebant, unum in Dan alterum in Bethel,  Ezechie regis litteris commonite: conuerse sunt ad cultum Dei, et ad templum Domini quod erat in Hierosolymis uenerunt: sicut liber Paralipomenon  narrat: relinquentes idola que fecerant manus eorum, et que operati sunt digiti eorum. Et hoc est quod dicit cum deleta fuerit Damascus ab Assyriis, et Syri in quibus fiduciam suam decem tribus positam habebant: tunc homo qui relictus fuerit ex ipsis decem tribubus inclinabitur, et conuertetur ad factorem suum Deum omnipotentem, et amplius non adorabit opera manuum suarum. ¬ªNon respiciet lucos et delubra,¬´ subaudis homo, qui relictus fuerit de decem tribubus. Luci sunt loca nemorosa et opaca, in quibus propter amenitatem collocabant idola sua, et omnem delectationem et uoluptatem  ante idolorum aras exercebant. Quare autem delubra dicantur, superius dictum est.

¬ªIn die illa,¬´ subaudis uenientibus Assyriis et uastantibus non solum Damascum, sed etiam terram decem tribuum: ¬ªerunt ciuitates fortitudinis eius,¬´ id est ciuitates decem tribuum ¬ªderelicte¬´ ab habitatoribus suis: ¬ªsicut aratra et segetes, que derelicte sunt a facie filiorum Isrel.¬´ Hoc non contra Damascum loquitur, sed contra decem tribus que uocabantur Isrelite. Et dicit, quia sicut uenientibus olim filiis Isrel Amorrhei relictis aratris fugerunt: ita quoque ipse decem tribus uenientibus Assyriis fugient, a quarum facie quondam fugerant aliene gentes. ¬ªEt eris deserta,¬´ o plebs decem tribuum,  ¬ªquia oblita es Dei Saluatoris tui.¬´ Ista, inquit patieris, o Isrel, quia dereliquisti Deum Saluatorem tuum qui te liberauit de Aegypto, et qui tibi gentes ferocissimas sua fortitudine subiugauit. ¬ªPropterea plantabis plantationem infidelem, et germen alienum seminabis,¬´ ut beatus Hieronymus dicit, hoc expressius, et cum ironia est legendum. Et est sensus: Quia ergo tu oblita es Dei Saluatoris tui, et fortis adiutoris tui non es recordata, o plebs Isrel decem tribuum: num propterea plantationem fidelem, et non potius alienum semen seminare debes, quod hostis Assyrius comedat. Non plantabis propter hoc plantationem fidelem. Plantatio fidelis est, quando quilibet plantat et excolit uineam, et ipse fructum eius colligit. Plantatio uero infidelis est et germen  alienum, quando quod seminatur non colligitur ab illo qui seminauit, sed hostes diripiunt illud.

¬ªIn die plantationis tue labrusca et mane semen tuum florebit.¬´ Ac si diceret: Quia oblita es Dei Saluatoris tui, hos capies fructus: Cum plantaueris uineam tuam optimam Soreth, degenerabit, et in die maturitatis cum quesieris fructus plantationis tue, id est uuas optimi generis, et erit ibi labrusca. ¬ªEt mane,¬´ inquit, id est, in exordio messis ¬ªsemen tuum florebit.¬´ Hoc dupliciter potest intelligi. In flore quidem uidebitur tibi species salutis esse in eo, sed antequam perueniat ad maturitatem, consumetur ab erugine. uel mane, id est ante tempus florebit semen tuum, ideoque ad maturitatem non ueniet, quod uidemus ex istis seminibus que cito  oriuntur. Unde et sequitur: ¬ªAblata est messis in die hereditatis,¬´ hoc est, cum debuisset in horreum condi, ablata est uel ab hostibus, uel eo modo quo supra diximus. ¬ªEt dolebit grauiter,¬´ hoc est, super ablatis messibus.

¬ªDe multitudine populorum multorum,¬´ subaudis uenientium cum Sennacherib contra populum meum, ¬ªut multitudo maris sonantis, et tumultus turbarum, sicut sonitus aquarum multarum.¬´ Sennacherib et exercitui illius quem diuersis gentibus congregauerat, per quem uoluit delere populum Domini: minatur sermo propheticus ue, id est eternam damnationem et eternum supplicium. Cum tanta enim multitudine ueniebat, ut sonus exercituum comparari posset sonitui maris quod a longe resonat,  aut etiam sonitui aquarum multarum.

¬ªSonabunt populi,¬´ subaudis, uenientes cum Sennacherib, ¬ªsicut sonitus aquarum inundantium. Et increpabit eum,¬´ id est Sennacherib, dominum tantorum exercituum, ¬ªet fugiet procul¬´ de Ierusalem in Niniuen ¬ªet rapietur¬´ de Ierusalem, uel de hoc mundo, ¬ªsicut puluis montium a facie uenti.¬´ Nonne increpauit eum Dominus, quando omnem exercitum illius interfecit, preter decem uiros? Nonne sicut puluis est raptus de Ierusalem, quando cum paucissimis uiris fugit in Niniuen? Nonne de hoc mundo non est raptus, quando insperate interfectus est a filiis suis. Sequitur:

¬ªIn tempore uesperi,¬´ subaudis noctis, id est extrema  parte noctis: ¬ªecce turbatio¬´ super illam multitudinem angelo Domini preliante. ¬ªIn matutino¬´ similiter turbatio ¬ªet non subsistet¬´ exercitus illius. ¬ªHec est pars illorum qui uastauerunt nos, et pars diripientium nos.¬´ Propheta loquitur ex persona populi Isrel, et iungit se illis. Que fuit ergo pars Assyriorum qui uastauerunt omnem Isrel, et qui bona illorum sibi diripuerunt? Ut in puluerem redigerentur atque fauillam, consumpti ab igne spirituali.



CAPUT XuIII.

¬ªue terre cymbalo alarum, que est trans flumen Aethiopie.¬´ Conuertitur uerus sermo propheticus ad Aegyptum, et appellat illam cymbalum alarum ob huiuscemodi causas. Nilus magnus fluuius, ipse est  Gion ueniens per Aethiopiam et currens per Aegyptum. Qui antequam diuideretur in septem riuos ab Alexandro magno, necnon et postea cum magno sonitu fluebat, utpote per montana descendens: ueluti solet sonitus multarum garrituum esse auium. Et ideo huiuscemodi multitudo populi alarum comparatur sonitui: uelox quippe concitusque auium uolatus, cymbali sonitum reddit. Potest etiam simpliciter ita intelligi: quia ipse fluuius citissime currens, sonitum alarum in modum cymbali habet. Cymbalum alarum dicitur propter uelocitatem frugum inibi nascentium, quia sicut auis cito uolat, ita ille fluuius comparatione aliarum terrarum cito fruges generat, Deo ita disponente. Dicamus et quarto modo, intelligentes per cymbalum alarum  auxilium et protectionem, quam illi promittebant duabus tribubus. Quod per alas auxilium et protectionem intelligere debeamus, Psalmista ostendit, dicens ad Deum: ¬ªSub umbra alarum tuarum protege me .¬´ Idcirco ergo minatur Aegypto Dominus mala, quia sicut Syria decem tribubus, ita isti sua uirtute confisi, promittendo istis protectionem, tulerunt ab eis timorem Domini. ue  terre Aegypti, quia in umbra alarum suarum promittit auxilium duabus tribubus, sicut Damascus decem: quia terra Aegypti est trans flumen Aethiopie, id est trans riuos Nili fluminis qui de Aethiophia fluit. Quod autem sequitur:

¬ªQui mittit in mari legatos;¬´ quia Aegyptus  apud grammaticos feminino genere semper proferatur, potest ita resolui, quia Aegyptius populus uel Mesraim qui et Aegyptus, mittit in mari legatos, id est nuntios ad duas tribus, ¬ªet in uasis papyri super aquas,¬´ subaudis mittit epistolas, promittens eis auxilium. Quod uero dicit in uasis papyri, uel in nauibus, debemus intelligere ex papyro factis que tante magnitudinis est apud illos, sicut in historia Alexander dicitur, ut naues inde fiant. Etiam per uasa chartas possumus intelligere ex papyro factas, ubi antiquitus scribebatur. Quia sicuti in uase aliquid continetur, ita in chartis scriptio. Possunt et tertio modo capsule indiculorum accipi ex papyro facte. Cum illis ergo epistolis mittebant nuntios suos Aegyptii ad duas tribus dicentes. ¬ªIte angeli,¬´ id  est nuntii nostri ¬ªueloces ad gentem Isrel conuulsam,¬´ hoc est separatam a Deo, et a terra sua iam ex maxima parte, et dilaceratam impugnatione Assyriorum, ¬ªad populum quondam terribilem,¬´ dum Deum habebat protectorem. ¬ªPost quem,¬´ subaudis populum, ¬ªnon est alius¬´ ita terribilis, id est, cuius potentie nullus comparandus est, ¬ªad gentem exspecantem,¬´ subaudis Dei auxilium uel nostrum, ¬ªet conculcatam¬´ a diuersis gentibus, ¬ªcuius terram flumina,¬´ id est diuersi reges et principes, ¬ªdiripuerunt,¬´ siue populati sunt. Quodque sequitur ¬ªad montem nominis Domini exercituum,¬´ montem Sion dupliciter potest intelligi. Primum, ut a parte prophete sit dictum, quasi interrogatus ab aliquo ad quam gentem uel terram mitterent illi nuntios, et  responderit, ad locum nominis Domini montem Sion, ad Ierusalem. Potest et a parte Aegyptiorum principum esse dictum, quasi interrogati a nuntiis, quibus dicebant: Ite, angeli ueloces: quo  precipitis ut eamus, responderunt ironice, qui mittebant eos ad locum ubi quondam fuit nomen Dei, id est ad montem Sion.

¬ªOmnes habitatores orbis qui moramini in terra, cum eleuatum fuerit signum in montibus uidebitis, et clangorem tube audietis.¬´ Alloquitur modo omnipotens Deus omnes gentes in toto orbe commorantes, dicens: Attendite, omnes gentes. Cum eleuatum fuerit signum uictorie Assyriorum in montibus Aegyptiorum, tunc uidebitis, id est, intelligetis quod ego cogitauerim et preceperim super Aegyptum, quia  tunc clangorem tube audietis, incipientibus pugnare Assyriis.

¬ªQuia hec dicit Dominus ad me: Quiescam in loco meo,¬´ id est in celestibus sedebo, ¬ªet considerabo,¬´ subaudis quisnam adueniat finis. Quid locutus est Dominus ad prophetam. Ea que sequuntur: ¬ªSicut,¬´ inquit, ¬ªmeridiana dies clara est, et sicut nubes roris in die messis.¬´ Et est sensus. Sicut in toto die nichil est clarius meridie, et sicut messoribus fatigatis gratissimus est ros, quia et eis prestat refrigerium, et arentes stipulas calcabiles facit, sic sermo omnis quem considerabo in loco meo aduersus Aegyptum, gratissimus erit omnibus in me credentibus. uel, sicut ea que de rore dicta sunt placent messoribus,  ita placebit et Assyriis sua a me concessa uictoria.

¬ªAnte messem enim totus effloruit,¬´ subaudis populus Aegyptius, ¬ªet matura perfectio, germinauit.¬´ Metaphoricos loquitur de populo Iudeorum sub significatione messis, sed non potest per omnia uerbum e uerbo exponi: sensus tamen huiusmodi est: Quemadmodum segetes ante maturitatem cito erumpentes pereunt, et antequam perfectio temporis ueniat germinantes, inutiles sunt: sic Aegyptus peribit et quasi inutiles ramusculi falcibus siue gladiis ab Assyriis precidentur. Unde et sequitur: ¬ªPrecidentur ramusculi eius falcibus,¬´ id est habitatores eius gladio Assyriorum interficientur. ¬ªEt que derelicta fuerint¬´ ab Assyriis ¬ªabscindentur, a Chaldeis. ¬ªExcutientur,¬´ subaudis de terra sua,  ¬ªet relinquentur simul auibus montium et bestiis terre,¬´ subaudis ad deuorandum et lacerandum, illi scilicet qui interfecti fuerint, ¬ªet estate perpetua erunt super eum uolucres,¬´ id est super populum interfectum, ¬ªet omnes bestie terre super illum¬´ interfectum populum ¬ªhyemabunt.¬´ Hyperbolicos loquitur. Non enim omnes bestie uenient ad deuorandum corpora illorum, sed per hoc uult ostendere maximam multitudinem ibi interfectam esse Aegyptiorum, et tantam ut estate et hyeme sufficientiam sibi habeant bestie que conuenerint, et non sit necessitas aliam predam querere.

¬ªIn tempore illo deferetur munus Domino exercituum a populo,¬´ subaudis Isrel, ¬ªdiuulso,¬´ id est separato ad tempus a Deo et a terra sua, et a populo,  ¬ªdilacerato¬´ ab hostibus primo post quem non fuit alius, subaudis ita terribilis, ¬ªagente, exspectante¬´ Dei auxilium, exspectante diu, ¬ªcuius terram diripuerunt flumina,¬´ reges uidelicet ac principes diuersarum gentium, ¬ªad locum nominis Domini montem Sion.¬´ Reuertitur iterum sermo propheticus ad Isrel et promittit ei bona dicens: In tempore illo uastata Aegypto nequaquam Iudas sperabit in umbra Aegypti, sed deferet munus fidei bonorumque operum, necnon et alia munera ad locum nominis Domini, hoc est ad templum illius. Hoc autem impletum est sub Zorobabel aliisque ducibus, quando, permittente Cyro, post septuaginta annos de captiuitate redierunt. De quibus muneribus legimus in Zacaria, coronas esse factas in domo  Domini ipso precipiente.



CAPUT XIX.

¬ªOnus Aegypti. Ecce Dominus ascendet super nubem leuem, et ingredietur in Aegyptum, et mouebuntur simulacra Aegypti a facie eius, et cor Aegypti tabescet a facie eius.¬´ Hec que de Aegypto hic dicuntur, tam ad eius destructionem, que uenit per Assyrios, quam ad Domini aduentum possunt referri. Dicamus igitur quomodo ad Aegyptum pertineat. Nubem leuem appellat exercitum Assyriorum uelocem. Dicit ergo propheta quia nequaquam per angelum percutiet Dominus Aegyptum: sed ipse ascendet super exercitum Assyriorum uelocissimum, et ingredietur Aegyptum. Super nubem enim  Assyriorum ascendit Dominus, quia ipse inspirauit eis in corde ut percuterent Aegyptum, et ipse dedit uirtutem bellandi ut se ulcisceretur de inimicis suis, qui populum suum sua promissione seduxerant. Ipsoque ingrediente cum Assyriis in Aegyptum, mota sunt simulacra Aegyptiorum, qui pre omnibus gentibus idola colebant: quia confracta sunt ab Assyriis, uel etiam Domino operante factum est, ut Assyriis uenientibus, demones qui in idolis colebantur, responsa dare non possent. Tunc cor Aegypti tabuit, siue defecit consilium, non reperiens quomodo hostes suos euadere posset. Dominus etiam super nubem leuem ascendit, quando corpus humanum accepit nullo humane commistionis semine pregrauatum:  et cum Maria et Ioseph ad uocem angeli, metu Herodis fugit in Aegyptum  ad cuius ingressum potest esse, ut simulacra Aegyptiorum corruerent, aut etiam commutescerent, et corda sapientium Aegyptiorum pauore tabescerent. Aliter: Aegyptus, que interpretatur tenebre uel meror, significat hunc mundum, qui tenebris infidelitatis tegebatur ante Domini aduentum. Ingressus est ergo Dominus Aegyptum, id est hunc mundum, cum nube leui, id est cum corpore nullo peccati pondere grauato, et commota sunt simulacra: quando relictis idolis ad Deum fide concurrerunt, et idola confregerunt.

¬ªEt concurrere faciam Aegyptios aduersum Aegyptios,¬´ id est ciues contra ciues: ¬ªet pugnabit uir¬´  Aegyptius ¬ªcontra fratrem suum.¬´ uenientibus Assyriis uel Chaldeis, completum est hoc: aliis tradere se uolentibus, et aliis repugnare nitentibus. Unde facta est non modica seditio inter eos. Et hoc est grauissimum malum et magna miseria, ut hoste superueniente ciues intra se seditionem moueant. In Domini quoque aduentu, et predicatione apostolorum, eadem discordia impleta est inter fideles et infideles in toto mundo, aliis credere uolentibus, aliis nolentibus. Unde Dominus ait: ¬ªNon ueni pacem mittere in terram, sed gladium. ueni enim separare hominem aduersus patrem suum ,¬´ et cetera que sequuntur.

¬ªEt dirumpetur spiritus Aegypti in uisceribus eius, et consilium eius,¬´ subaudis quo rebellare nitetur:  ¬ªprecipitabo,¬´ id est, nichil faciam, ¬ªet interrogabunt simulacra sua et dominos suos et pythones et ariolos.¬´ Orta seditione in Aegypto et imminente hoste, spiritus scindetur, id est uoluntas Aegypti, cunctis diuersa sapientibus et non eadem uolentibus. Tunc ibunt et interrogabunt demones residentes in simulacris suis, et diuinos siue uates, pythones quoque et ariolos, cur ita acciderit: et non proderit eis. Similiter in Domini aduentu, spiritus, id est uoluntas huius mundi scissa est: aliis credere uolentibus, et aliis repugnantibus. Tunc persecutores sanctorum et credentium interrogauerunt idola sua et diuinos, quare talia exorta essent in mundo, ut homines deserentes antiquam consuetudinem noue fidei se aptarent. Pythones sunt qui et uentiloqui appellantur, eo  quod habeant in se malignum spiritum, cuius inspiratione plerumque falsa, plerumque etiam Deo permittente uera loquuntur. Arioli sunt incantatores, qui incantationibus quibusdam et carminibus rem peragunt.

¬ªEt tradam Aegyptum in manus dominorum crudelium, et rex fortis dominabitur eorum, ait Dominus.¬´ In multorum dominorum manus legimus traditam esse Aegyptum. Primum quidem expugnata est ab Assyriis, deinde a Nabuchodonosor, tertio ab Alexandro, ad ultimum a Romanis, quando Antonio et Cleopatra superatis Augustus Romano imperio subiugauit. Sed ex his omnibus Chaldeos constat fuisse crudeliores, Romanos potentiores.

 ¬ªEt arescet aqua de mari, et fluuius,¬´ subaudis Nilus ¬ªdesolabitur atque siccabitur.¬´ Non de mari magno hoc dicitur, sed de lacu qui appellatur Mareotes. Omnes enim congregationes aquarum secundum proprietatem Hebree lingue, sicut supradictum est, appellantur maria. ¬ªEt deficient flumina,¬´ id est, septem riui Nili attenuabuntur a suis aquis: ¬ªCalamus et iuncus inarescet.¬´

¬ªNudabitur alueus riui a fonte suo,¬´ id est, et riuus et fons simul arescent. Naturale est, sicut beatus Hieronymus dicit, ut cum per iram Dei captiuitas uenerit, indignationem eius pestilentia subsequatur, et aduersus peccatores elementa cuncta deseuiant. Potuit igitur esse, ut ueniente captiuitate Aegyptiorum per Chaldeos, uel etiam per Romanos aque de  Nilo et de fontibus deficerent. Potest tamen et hyperbolice intelligi, ut propter nimiam tribulationem, flumina quoque dicantur exsiccata esse, et illa que in fluuiis erant defecisse. Metaphorice autem in fluuio exsiccato, regnum desolatum intelligimus, in riuis eius duces, in calamo et iunco cunctam Aegypti abundantiam que harum rerum fertilissima est.

¬ªEt merebunt¬´ siue lugebunt ¬ªpiscatores¬´ propter siccitatem fluminum, ¬ªet expandentes rete super faciem aque inarescent,¬´ id est, deficient. ¬ªConfundentur qui operabantur linum,¬´ id est, qui ex lino sagenas et retia componebant, ¬ªplectentes et texentes subtilia¬´ subaudis uestimenta, uel etiam que texebant ex iunco diuersi generis uascula, ¬ªerunt irrigua eius,¬´ id est Aegypti ¬ªflaccentia,¬´ id est arentia.  ¬ªOmnes qui faciebant lacunas ad capiendos pisces,¬´ subaudis deficient aduenientibus hostibus. Hec omnia, ut diximus, hyperbolicos accipienda sunt, que propter maximam uastationem ita expresse a propheta prolata sunt.

¬ªStulti principes Taphneos, sapientes consiliarii, Pharaoni dederunt consilium insipiens.¬´ Taphneos, genitiuus grecus est. Taphnis autem ciuitas est metropolis Aegypti, in qua Moses multa signa fecit, que in Exodo commemorantur. Et hoc dixit, quia adueniente Babylonica uel Romana captiuitate, omnia magorum consilia annullata sunt. Principes enim Pharaoni, qui putabantur sapientes esse, dederunt consilium insipiens, id est inutile, ut prepararet se ad resistendum Nabuchodonosor, uel Romanis. ¬ªQuomodo  dicitis Pharaoni: Filius sapientium ego, filius regum antiquorum.¬´ Sic dicebat Pharaoni unusquisque consiliarius eius, ut suum consilium bonum esse ostenderet, et ob hoc statueret illud. Tu es filius sapientium Aegyptiorum, et regum antiquorum, ideoque uiriliter debes pugnare contra Assyrios uel Romanos. Aegyptii namque heroas et deos magnos auctores sue gentis fuisse iactant, hoc est, Isin, et Isirin, et Typhonem. ¬ªUbi sunt nunc sapientes tui?¬´ subaudis adueniente uastitate, ¬ªannuntient tibi et indicent, quid cogitauerit Dominus exercituum super Aegyptum.¬´ Propheta loquitur ad Aegyptum, interrogans ubi sunt sapientes eius, et quare non annuntient ei que Dominus cogitauerit super illam,  respondet uero ipse sibimetipsi, quare non potuerunt annuntiare ei. ¬ªStulti facti sunt principes Taphneos¬´ siue Taphnis, subaudis qui putabantur sapientes esse, ¬ªemarcuerunt¬´ seu defecerunt, ¬ªprincipes Mempheos, et deceperunt Aegyptum angulum populorum eius.¬´ Memphis ciuitas est Aegypti, magicis artibus quondam plena. Sed ubi putabantur esse sapientes, ibi non solum alii defecerunt, sed etiam ipsi. Quod uero appellat Aegyptum, angulum populorum, secundum idioma diuinarum Scripturarum loquitur, que angulum pro regno ponunt, eo quod populos contineat, sicut angulus continet duos parietes, eo quod in tota domo illud fortissimum sit.

¬ªDominus miscuit in medio eius,¬´ id est Aegypti  ¬ªspiritum uertiginis et errare fecerunt Aegyptum in omni opere suo, sicut errat ebrius et uomens.¬´ Dominus  miscuit, in medio eius, id est, habere permisit sapientibus Aegyptiorum spiritum uertiginis, hoc est spiritum erroris, ut ignorarent quid loquerentur. Et errare fecerunt Aegyptum, sicut errat ebrius a mente sua, et alienus efficitur ab omni rationabili sensu: in tantum ut nesciat ubi sit, aut quid operetur.

¬ªEt non erit Aegypto opus quod faciat caput et caudam, incuruantem et refrenantem.¬´ Dicit beatus Hieronymus, quia pro eo quod debuit transferre incuruum et lasciuientem, id est senem et puerum, ambiguitate uerbi deceptus transtulit incuruantem et refrenantem. Sensus ergo huiusmodi est uenientibus  Assyriis, uel Chaldeis, non erit Aegypto opus, id est consilium, quod aut caput habeat aut finem, aut senibus conueniat aut pueris: quorum alii per nimiam etatem amittentes intellectum desipiunt aut delirant, alii per lasciuiam et infantiam nesciunt quid faciant.

¬ªIn die illa erit Aegyptus quasi mulieres,¬´ et reliqua. In die illa cum uenerit uastitas Aegypti per Chaldeos, Assyrios, Romanosque: erit Aegyptus quasi mulieres, infirma et inermis et sine aliqua uirtute. ¬ªEt stupebunt¬´ Aegyptii siue in admirationem nimiam uertentur, ¬ªet timebunt a facie commotionis uindicte Domini,¬´ que intelligitur per manum eius. ¬ªQuam¬´ uindictam ¬ªmouebit¬´ ipse ¬ªDominus per eum:¬´ per Sennacherib uel Nabuchodonosor.

 ¬ªEt erit terra Iuda Aegypto in pauorem.¬´ Quidam codices habent, in festiuitatem. Sed beatus Hieronymus reprehendit semetipsum ita transtulisse, quia rectius est dicere in pauorem uel formidinem. Et est sensus. Cum omnes manus uirorum fortium Aegyptiorum quasi mulierum manus, pre nimio timore hostium dissolute fuerint: tunc uocabulum Iude terror erit et pauor Aegypto, eo quod dum ei uult auxilium prebere, tanta mala perpessa sit. Recordabitur enim quia propter timorem omnipotentis Dei et amorem quem abstulit a Iudeis, promittendo illis auxilium et protectionem, tanta mala ei a Domino eueniant. Unde et sequitur: ¬ªOmnis,¬´ subaudis  homo Aegyptius ¬ªqui illius fuerit recordatus,¬´ id est terre Iude, ¬ªpauebit a facie consilii Domini exercituum, quod ipse cogitauit super eum,¬´ id est, super Aegyptum? Quid ergo cogitauit Dominus super Aegyptum? Ut conterat illam et uastet per Chaldeos et Romanos, atque ad nichilum deducat.

¬ªIn illa die erunt quinque ciuitates in terra Aegypti, loquentes lingua Chanaan, et iurantes per Dominum exercituum. Ciuitas Solis uocabitur una.¬´ Diem hic debemus accipere pro tempore. Hunc locum non intelligens Onias sacerdos, cum uenisset in Aegyptum cum multitudine Iudeorum, sicut historia Iosephi narrat, edificauit templum Domini et altare in ciuitate Heliopoleos, ut impleret uaticinium huius prophetie, faciens utique contra preceptum Domini  qui dixit: Non edificabitis mihi altare per omnes urbes uestras, sed in loco quem elegero. Et notandum, quia non solum illam ubi templum edificatum fuit, que appellabatur Heliopoleos, id est Solis ciuitas: sed etiam quatuor alias huic uicinas, que iuxta riuum coruram site sunt, manifestum est loqui lingua Chanaan, id est Syra. Putant autem quidam a Nabuchodonosor Syros et Arabes in ciuitatibus Aegypti collocatos fuisse, qui hucusque, ut diximus, lingua Chanaan siue Syra loquuntur. Quidam per quinque ciuitates, quinque libros legis intelligunt, qui in Alexandria primum interpretati sunt. Sed melius est ut ista omnia ad Domini aduentum spiritualiter referantur. In die  illa, id est, post Domini passionem, erunt quinque ciuitates in terra  Aegypti, loquentes lingua Chanaan. Aegyptus, que interpretatur tenebre uel meror, significat hunc mundum. Chanaan autem interpretatur commutata. Quinque ergo ciuitates quinque sunt corporis sensus, uisus uidelicet, auditus et gustus, olfactus et tactus. Quarum ciuitatum una est ciuitas Solis, id est oculi, per quos lumen haurimus. Quicunque ergo uitiis seruiunt, et a prauis cogitationibus atque delectationibus hos quinque corporis sensus non refrenant: lingua Aegyptiaca loquuntur, quia in tenebris peccatorum morantur. Qui uero uirtutibus operam tribuunt, lingua Chanaan, id est, commutata loquuntur, quia de uitiis mutati sunt ad uirtutes. ¬ªIn die illa,¬´ id est, in tempore illo post Domini passionem, ¬ªerit altare Domini in medio terre Aegyti,¬´ id est in hoc  mundo, ¬ªet titulus iuxta terminum eius Domini.¬´

¬ªEt erit,¬´ subaudis illud altare, uel titulus ¬ªin signum¬´ Dominice passionis et resurrectionis ¬ªet in testimonium Domino exercituum in terra Aegypti,¬´ hoc est, in toto mundo. Per unum altare debemus intelligere omnia altaria totius mundi. Quia, sicut una est fides credentium, unum baptisma, una Ecclesia: ita unum altare. Titulus autem qui iuxta illud altare est, Euangelium et Apostolorum intelligitur doctrina, que usque ad terminos orbis terre uenit. Potest et per hoc altare intelligi fides, que una est omnibus credentibus. Sicut enim super altare offeruntur Deo sacrificia: ita quidquid boni agimus, super fidem offerimus. Titulus iuxta fidem intelligitur  bona operatio, et imitatio passionis Christi. ¬ªClamabunt enim ad Dominum a facie tribulantis, et mittet eis saluatorem et propugnatorem, qui liberet eos.¬´ Cum fuerit, inquit, altare Domini in hoc mundo, et Euangelica doctrina diffamari ceperit, tempusque persecutionis ingruerit: tunc ii qui crediderint, apostoli uidelicet ac martyres eorumque sequaces et alii fideles, clamabunt ad Deum Patrem a facie persecutorum, implorantes eius misericordiam. Statimque mittet eis saluatorem, id est auxilium Filii sui Iesu, qui interpretatur Saluator, et erit propugnator seu defensor eorum, liberans eos. Quotiescunque enim affliguntur electi, aut a persecutoribus aut ab impugnatione demonum, et Dei auxilium habent a quo protegantur: quasi ipse Filius  Dei mittitur a Deo Patre, dum eius adiutorio illi saluantur.

¬ªEt cognoscetur Dominus ab Aegypto, et cognoscent Aegyptii Dominum in die illa.¬´ Cum Dei clementia respexerit credentes positos in certamine, cognoscetur Dominus ab Aegypto, id est ab hoc mundo, et cognoscent Aegyptii Dominum in die illa, habitatores uidelicet huius mundi, siue persecutores qui fuerint superati, siue credentes auxilio Dei liberati. ¬ªEt colent,¬´ subaudis illi qui crediderint ¬ªDeum in hostiis,¬´ corporis scilicet et sanguinis eius quod offertur quotidie in Ecclesia, ¬ªet in muneribus¬´ spiritualibus, ¬ªet uota,¬´ id est bona opera, ¬ªuouebunt Domino, et soluent. Et percutiet Dominus Aegyptum plaga, et sanabit eam, et reuertentur ad Dominum et placabitur eis, et sanabit eos.¬´ Hec de  sanctis martyribus aliisque credentibus dicta sufficiant. Percutiet Dominus Aegyptum, id est percuti permittet electos a persecutoribus, et sanabit eamdem plagam, quia coronabit sanctos martyres pro se passos. Persecutio siquidem non ad negationem credentium pertinet, sed ad probationem et remunerationem. ¬ªQuem enim diligit Dominus, corripit .¬´ Flagellat autem omnem filium quem recipit. Et si ad tempus, inquit, recesserunt ab eo: reuertentur ad illum, et sanabit eos a peccatis et ab omni tribulatione.

¬ªIn die illa,¬´ id est in tempore Dominici aduentus, ¬ªerit uia de Aegypto in Assyrios, et intrabit Assyrius Aegyptum, et Aegyptus in Assyrios, et seruient Aegyptii Assur.¬´ Ante Domini aduentum singule  gentes proprios reges habebant, nec erat licitum cuiquam de una regione transire in aliam, quia pro exploratoribus accipiebantur. In Romano autem imperio unum facta sunt, et maxime postquam in Christo crediderunt. Ab Euphrate enim usque Tigrim omne medium regio Assyriorum fuit, et quos ueteres Assyrios nos modo Syros uocamus, a parte totum appellantes. Post Domini ergo passionem uia de Aegypto fuit ad Assyrios: quia quicunque uolunt modo de Aegyptiis transire in Assyrios et de Assyriis in Aegyptum, liberam potestatem habent, maxime negotiatores eorum, qui de regno ad regnum transeunt. Quod autem ait: Seruient Aegyptii Assur: non idcirco dicit quod postea subiecti fuissent illi:  sed propter legiones Romanorum, que instructe Assyrio milite custodiebant Aegyptum: uel quia utraque gens, ea que apud se abundant, in alia causa commercii transfert.

¬ªIn die illa erit Isrel tertius Aegyptio, et Assyrius benedictio in medio terre, cui benedixit Dominus exercituum.¬´ Legimus in libro Machabeorum quod regnum Isrel aliquando reges Assyriorum, aliquando Aegyptiorum sibi uindicabant. In Domini uero aduentu, neque Assyriis erat subiugatum, neque Aegyptiis: sed sub Romano imperio erat constituta ciuitas, et eiusdem conditionis erat quam et illi. Quia, sicut seruiebant Aegyptii et Assyrii Romanis, ita et Isrel. Ac si diceret aliis uerbis: Nequaquam ergo Isrel inter Assyrios et Aegyptios medius uexabitur,  sic erit tertius: quia seruient illi duo populi Romanis sicut Isrel, et erit eis benedictio in medio terre. Quare benedictio? quia de Sion exibit lex, et uerbum Domini de Hierusalem, id est, benedicetur in toto mundo, in apostolis, aliisque credentibus. Cui ergo erit Isrel benedictio? Illi populo cui benedixit Dominus, id est, ab illo benedicetur, a quo ante maledicebatur, cui benedixit Dominus. ¬ªBenedictus populus meus Aegypti, et opus manuum mearum Assyrio sit.¬´ He regiones pre omnibus regionibus abundant multitudine Monachorum, ideoque a Domino benedici merentur. ¬ªHereditas autem mea Isrel.¬´ Quare hereditas? Quia ibi est natus, nutritus, passus, ibique redemit genus humanum, ibi et resurrexit.



CAPUT XX.


¬ªIn anno quo ingressus est Thartan in Aegyptum, cum misisset eum Sargon rex Assyriorum et pugnasset contra Azotum et cepisset eam, in tempore illo locutus est Dominus in manu Isaie filii Amos.¬´ Azotus una est urbs Philistinorum potentissima de quinque urbibus quam Sargon rex Assyriorum qui et Sennacherib appellatur, qui septem nominibus nuncupatus est, ut beatus Hieronymus dicit, misso duce exercitus sui Thartan nomine cepit ac tenuit. Illo tempore quando hec urbs capta est, locutus est in manu Isaie, id est in operatione illius. Talia enim opera agebat propheta, ut dignus esset sermonem Dei audire.

 ¬ªuade et solue saccum de lumbis tuis.¬´ Saccus uestimentum est cilicinum. Hic enim erat habitus prophetalis, plangentis delicta populi. ¬ªEt fecit sic:¬´ uadens nudus et discalceatus. Mira prophete obedientia: quod uir nobilissimus non erubuerit nudus incedere, sed Dei preceptis obedire, nichil honestius iudicans, deposuerit saccum, quo abiecto nudus fuit. Unam enim habebat tunicam, ut beatus Hieronymus dicit, ipsamque cilicinam. Ideo autem diximus illum nobilissimum fuisse, quia  tante nobilitatis fuit, ut Manasses, rex duarum tribuum filius Ezechie regis, filiam eius acciperet in uxorem.

¬ªEt dixit Dominus, sicut seruus meus,¬´ Isaias  ¬ªambulauit nudus et discalceatus, trium annorum signum et portentum erit super Aegyptum, et super Ethiopiam.¬´ Prophete uiri portendentes erant, quia non solum ea que dicebant, sed etiam opera illorum plerumque aliud prefigurabant: sicut in hoc loco possumus cognoscere. Notandum autem, quia cum dicit, trium annorum signum erit, non debemus putare quod per tres annos ierit propheta nudus: sed per numerum annorum possumus intelligere dies: quod in uolumine Ezechielis ostenditur, dicente Domino ad eum: Diem pro anno, id est, in quam diem pro anno dedi tibi.

¬ªSic minabit rex Assyriorum captiuitatem Aegypti, et transmigrationem Aethiopie, iuuenem et senem, nudam, et discalceatam discoopertis natibus.¬´  Subaudis tribus annis, sicut seruus meus Isaias ambulauit tribus diebus, et tunc ¬ªignominiam Aegypti,¬´ subaudis uidebunt omnes, cum ita minabitur in captiuitatem.

¬ªEt timebunt,¬´ subaudis Iudei ¬ªet confundentur ab Aethiopia spe sua et ab Aegypto gloria sua.¬´ Iudei gloriabantur in Aegyptiis qui eis promittebant protectionem et habebant fiduciam in Aethiopibus qui erant Aegyptiis sociati. Cum ergo audissent et uidissent tam Aegyptios quam Aethiopes minari in captiuitatem ignominiose ab Assyriis, timuerunt ualde, et erubuerunt quod spem suam in illis posuerint.

¬ªEt dicet habitator huius insule in die illa.¬´  Insula dicitur eo quod in salo, id est in mari sit posita. Et Hierusalem insula appellatur, quia uariis aduersariorum persecutionibus tundebatur. ¬ªHeccine erat spes nostra, ad quos confugimus in auxilium, ut liberarent nos a facie regis Assyriorum: et quomodo nos effugere potuerimus? ¬ªNunquid ista est spes nostra quam habebamus in Aegypto et Aethiopia, et ad hos confugimus ut nobis preberent auxilium, qui se de captiuitatis malo eruere nequiuerunt. Et si illi capti sunt, quomodo nos effugere poterimus? Consideranda est prouidentia Dei, quomodo omnia regna contra se in superbiam eleuata destruxerit, eorumque potestatem ad nichilum deduxerit. Contra Dei uoluntatem Isrel sperauit in Damasco et Syriis ideoque tam illi qui aduersariis Dei promittebant  auxilium, quam illi qui in ipsis sperabant, uastati et captiuati sunt ab Assyriis. Iudas, id est, due tribus confidebant in Aegypto, et Aegyptii in Aethiopibus, ipsi quoque ab Assyriis Chaldeisque uicti sunt. Assyrii superbi erant, putantes se uictores exsistere sua uirtute a Chaldeis regnum eorum periit. Chaldei et Babylonii erexerunt caput contra Dominum, a Medis et Persis suppositi sunt. Perse et Medi ab Alexandro magno. Alexander magnus cum se putaret esse ut Deum, ueneno periit, regnumque eius per partes diuisum a Romanis est superatum, et in eorum potestatem redactum. Romanum imperium, quod quasi ferratis dentibus unguibusque carnes sanctorum lacerauit, iam apparet destructum esse,  et destruetur in die iudicii, cum regnum Christi aduenerit.



CAPUT XXI.

¬ªOnus deserti maris.¬´ Mare appellatur in hoc loco Babylon, propter multitudinem populorum que in ea erat, unde et per Ieremiam dicitur ad Nabuchodonosor: ¬ªDesertum faciet Dominus mare eius .¬´ Quod desertum dicitur, quia derelictum est a Deo, et euacuatum ab habitatoribus suis. ¬ªSicut turbines ab Africo ueniunt, de deserto uenit, de terra horribili uisio dura nuntiata est mihi.¬´ uox Babylonis est. Sicut ab Africo, id est ab australi parte, tempestas uehemens uenire consueuit: ita mihi de deserto Medorum et Persarum uastitas uenit, et de terra horribili, id est terribili, cuius nec nomen  audire possum sine formidine. uisio dura nuntiata est mihi, aduentus scilicet Medorum et Persarum. Quid durius quam captiuitatis malum? Et quid durius quam ab ipsis subiectis non solum bona temporalia, sed etiam uitam presentem auferri?

¬ªQui incredulus est,¬´ id est qui infidelis est Deo, uel domino suo. Darius uel Cyrus ¬ªinfideliter agit,¬´ subaudis contra dominum suum Balthasar, occidendo illum: ¬ªet qui depopulator¬´ siue uastator ¬ªuastat,¬´ subaudis me. uox ipsius Babylonis. Quamuis enim Deo permittente illud fieret, tamen infideliter egerunt Darius et Cyrus contra dominum suum Balthasar. ¬ªAscende Elam, obside Bede.¬´ uox Domini alloquentis multitudinem Persarum et Medorum. Elam namque prouincia est Persarum et ciuitas, per quam  intelliguntur homines de Elam et Persida. Ascende, inquit, o exercitus Elam, id est qui de Elam prouincia uenis, et o exercitus Mede, qui de Meda es, obside Babylonem. Et est sensus: Ne timeatis, o Medi et Persi, uastare Babylonem, ascendite super equos uestros, et obsidete ciuitatem. ¬ªOmnem gemitum eius cessare feci.¬´ Tripliciter hec sententia potest intelligi. Omnem gemitum eius cessare feci, quo te et alias gentes gemere faciebat: uel quod nullus iam gemat pressus potentia Babylonis, seu quod tantis malis afflicta sit, ut coram te gemere non audeat.

¬ªPropterea repleti sunt lumbi mei dolore, angustia possedit me, sicut angustia parturientis.¬´ uox prophete plangentis Babylonem spiritu prophetali.  Propterea, inquit, quia Babylon tantis est repleta miseriis, repleti sunt lumbi mei dolore: sicut lumbi mulierum parturientium. Angustia possedit me, preuidens tante multitudinis sanguinem fundi, sicut est angustia parturientis. ¬ªCorrui,¬´ subaudis in tristitiam uel in terram, cum audirem, subaudis miseriam Babylonis, conturbatus sum cum uiderem in spiritu destructionem eius.

¬ªEt inaruit,¬´ id est defecit ¬ªcor meum¬´ siue uirtus mea; ¬ªtenebre,¬´ id est, angustie et dolores ¬ªstupefecerunt me,¬´ id est in magnam admirationem me conuerterunt. uel etiam tenebre stupefecerunt illum: quia multitudine lacrymarum caligauerunt oculi eius. ¬ªBabylon dilecta mea, posita  est mihi in miraculum.¬´ uox prophete, qui ideo appellat eam Babylonem dilectam, quia homo erat et de hominibus loquebatur: idcirco non poterat non dolere super tantis miseriis eorum. Posita autem ei erat in miraculum, quare sic cito potuerit a subiectis euerti.

¬ªPone mensam, contemplare in speculam, comedentes et bibentes. Surgite, principes, arripite clypeum.¬´ Dupliciter potest intelligi istud. Et Persi et Medi, sumite cibum futuro prelio preparantes ut fortes sitis ad dimicandum et occidendum Babylonios. Cumque comederitis et biberitis, surgite, arma arripite, Babylonem debellate. Cumque debellaueritis, contemplamini in speculam, id est ea que exarata sunt in pariete perficite, quia Deus regnum istius numerauit.  Aliter: O Babylon, para regi tuo Balthasar mensam, et contemplare quod post cibum eueniat ei. uos autem, Dari et Cyre, qui cum rege comeditis, surgite et interficite dominum uirum. uel contemplare, o Balthasar, quod sit in pariete scriptum: ¬ªMane, Techel, Phares .¬´

¬ªHec enim dixit mihi Dominus: uade et pone speculatorem, et quodcunque uiderit, annuntiet.¬´ Speculatorem hoc in loco prophetam intelligimus Isaiam, qui speculabatur que Dominus precepturus erat super Babylonem. Prophete namque speculatores appellabantur, sicut ad Ezechielem dicitur: ¬ªFili hominis, speculatorem dedi te Domui Isrel .¬´ Tale est ac si diceret: Temetipsum constitue speculatorem, et quecunque audieris a me  uel uideris spiritu prophetali, annuntia.

¬ªEt uidit¬´ ille speculator, id est, ego uidi, ¬ªcurrum duorum equorum,¬´ hoc est, bigam que duobus equis duci solebat, ¬ªascensorem asini et ascensorem cameli,¬´ subaudis uidi, id est ille ascensor qui residebat, pro equis utebatur disparibus animalibus, asino uidelicet et camelo. Ascensor iste duorum animalium, intelligitur Cyrus qui duorum regnorum exstitit, Persie et Medie, post mortem Darii auunculi sui. Asinus regnum Persarum est, quod ante Cyrum ignobile fuit, et nullius dignitatis inter cetera regna. Camelus Medorum regnum est, quod semper fuit potentissimum. Ascensorem ergo bige uidit propheta uenientem, quia cum Medis et Persis uenit ipse Cyrus contra Babylonem pariter cum auunculo suo  Dario. ¬ªEt contemplatus est¬´ speculator, id est ego contemplatus sum, ¬ªdiligenter multo intuitu.¬´

¬ªEt clamauit ut leo.¬´ Ipse propheta qui appellatur speculator, nuncupatur et leo pro uirtute animi: et quia dubium erat de persona speculatoris, ipse exponit manifestius, dicens: ¬ªSuper specula Domini ego sum stans iugiter per diem, et super custodiam meam,¬´ id est, super locum contemplationis mee ¬ªego sum stans totis noctibus.¬´ Super custodiam, inquit, meam sum, ut me custodiam ab omni peccato, ut sim dignus audire uerba Dei: et super specula Domini sum iugiter, id est semper sum positus in contemplatione Dei, et diebus ac noctibus sum preparatus audire et loqui quod ipse preceperit.

 ¬ªEt respondit,¬´ subaudis leo qui supra clamauerat, ¬ªet dixit: Cecidit cecidit Babylon, et omnia sculptilia deorum eius contrita sunt in terram.¬´ Quod dicit cecidit Babylon, intelligendum est quia in prophetia Dei iam ceciderat. uastante Cyro cum Dario Babylonem, non solum urbs est destructa, sed etiam idola eius ad nichilum redacta sunt, destructo templo Belis et igne concremato.

¬ªTritura mea et filia aree mee que audiui a Domino exercituum Deo Isrelis annuntiaui uobis.¬´ Facit apostropham ad Hierusalem, quam appellat trituram, eo quod a diuersis gentibus triturabatur siue conculcabatur. Triturare enim est conculcare. Filia etiam aree appellatur, id est filia templi, quod erat constructum in area Ornam Iebusei, qui et  Areuna uocabatur . Et est sensus: O tritura mea, Hierusalem, que a multis gentibus es contrita, et, o filia aree mee, id est, templi quod situm est in area Areune, non tibi uideatur incredibile esse, quod dixi de Babylone: quia non sunt mea uerba: sed Domini exercituum, et que audiui ab illo annuntiaui uobis.

¬ªOnus Duma.¬´ Pro Duma Septuaginta Idumeam interpretati sunt, que est prouincia Sarracenorum. Duma autem regio est Idumee prouincie, et sunt habitatores eius de progenie Esau, qui et Edom siue Seir est appellatus. Constat uero Idumeos ab Assyriis uel Chaldeis expugnatos esse, sicut et duas tribus. Sed uidentes post septuaginta annos duas tribus de captiuitate Chaldaica esse reuersas, et se in  seruitio detineri, diuinum implorabant auxilium, cur non etiam ipsi fuerint liberati, cum de stirpe fuerint Abrahe et Isaac. Unde dicit Dominus: ¬ªAd me clamat ex Seir,¬´ quilibet, id est Idumeus qui de Seir est captiuatus in Babylonem et Medam, ubi adhuc detinetur. ¬ªCustos quid de nocte? Custos quid de nocte?¬´ subaudis liberas populum tuum. Et est sensus: O custos Isrel omnipotens, qui populum tuum tueris custodia sempiterna, et quasi in nocte dormientibus illis uigilas ne hostis irrumpat super eos, liberans illos de nocte captiuitatis, quare et nos qui de eius genere sumus, simili clementia non protegis?

¬ªDixit custos¬´ non dubium quin Deus omnipotens. ¬ªuenit mane,¬´ id est libertas populo meo, et nox, id est tempus tribulationis, uenit genti Idumeorum.  Populo meo prebebo lumen letitie de captiuitate reuertendi, et uos derelinquam in tenebris captiuitatis et seruitutis, eo quod gauisi estis super uastatione populi mei. Nam quia Idumei letati sunt de captiuitate populi Isrelitici, idcirco et ipsi in captiuitatem postmodum ducti sunt. ¬ªSi queritis querite: conuertimini et uenite.¬´ Et est sensus: Si queritis me, ex toto corde de captiuitate redite. Aliter: Si queritis tempore necessitatis meum auxilium, et in prosperitate similiter me querite. Conuertimini ad me toto animo, et uenite appropinquantes mihi per bona opera, et suscipiam uos penitentes.

¬ªOnus Arabie.¬´ Arabes ipsi sunt Sarraceni et  Ismelite, ex Ismele et filio ipsius Cedar ducentes originem, quorum regio appellatur Arabia. Qui cum recte Agareni uocari debuerunt, ab Agar matre sua, mutato nomine malunt se Sarracenos uocari quam Agarenos, quasi non de ancilla Agar, sed de libera Sara exorti . Quia ergo isti Iudeis fugientibus a facie Chaldeorum cum debuissent aquam et panem dare, panem dantes, aquam retraxerunt, ut illi magis exardescerent in sitim et morerentur: idcirco et ipsi in captiuitatem ducti sunt. Et licet illi hoc agerent, tamen alloquitur Deus omnipotens Iudeos fugientes, inquiens: ¬ªIn saltu ad uesperam dormietis, in semitis Dodanim.¬´ uos, o Iudei, qui obsidionem Babyloniam effugere potueritis, in saltu, id est in syluis Sarracenorum, dormietis, siue requiescetis,  fugientes Chaldeos. In semitis quoque Dodanim requiescetis. Dodanim interpretatur in propinquos uel cognatos. In semitis Dodanim dormietis, hoc est in itinere quod ducit ad propinquos uestros Sarracenos.

¬ªOccurrentes sitienti,¬´ subaudis populo meo, ¬ªferte aquam.¬´ Ad Ismelitas sermo conuertitur, ut ferant aquam fratribus suis Iudeis ad se confugientibus. Currite, inquit, et lapsis fratribus ac periclitantibus ardore sitis ferte aquam, ne feruore solis nimio in solitudine pereant. ¬ªQui habitatis terram Austri,¬´ id est meridianam, ¬ªcum panibus occurrite fugienti,¬´ populo meo. Non solum, inquit, aquam, sed panem ferte fugientibus, ut quos afflixit obsidio et persecutio hostium, uestra misericordia  releuet.

¬ªA facie enim gladiorum fugerunt, a facie gladii,¬´ subaudis Babyloniorum ¬ªimminentis, a facie arcus extenti,¬´ id est a facie Elamitarum, qui sunt peritissimi sagittarii, et cum Chaldeis uenerunt, ¬ªa facie grauis prelii.¬´ Ac si diceret: ne despiciatis miseros, quia cito ueniet uestra captiuitas.

¬ªQuoniam hec dicit Dominus ad me: Adhuc in anno uno quasi in anno mercenarii, et auferetur omnis gloria Cedar,¬´ id est, populus et diuitie Sarracenorum, ¬ªet reliquie numeri sagittariorum, de filiis Cedar imminuentur.¬´ Post unum annum Iudaice captiuitatis et destructionis Hierusalem et ipsi uastati sunt, ideoque dicit: Quando annus mercenarii uelox est, et breuem putat laborem, dum  tantummodo ad desideratam perueniat mercedem: sic paruissimum temporis spatium restat, donec captiuemini, o Sarraceni! Reddit ergo causas quare preceperit occurrere illis. Fugerunt, inquit, Babylonium gladium, fugerunt arcus Elamitarum, fugerunt imminentem gladium, et quia uos non prebuisti eis misericordiam, expleto uno anno captiuitatis eorum, auferetur omnis gloria uestra. Quod uero dicit, et reliquie muneri sagittariorum fortium de filiis Cedar imminuentur, hoc modo intelligitur: Reliquie Sarracenorum, que relicte sunt ab Assyriis, imminuentur a Babyloniis. Sagittarii enim sunt Sarraceni, sicut et pater eorum Ismel, quia in solitudine morantur.



CAPUT XXII.


¬ªOnus uallis uisionis,¬´ id est pondus miseriarum et penarum. uallem appellat Hierusalem. Illa ciuitas domina gentium, et que antea uocabatur ciuitas magni regis, modo appellatur uallis despectiue a Spiritu sancto: non quod in ualle sit posita , sed propter transgressionem mandatorum Dei, et idololatriam. Sic etiam ueniente Domino in carne, appellat eam castellum despectiue. ¬ªIte,¬´ inquiens ad apostolos, ¬ªin castellum quod est contra uos .¬´ Et bene dicit, ¬ªuallis uisionis.¬´ Ibi enim fuerunt prophete iusti, qui Domini uisiones uidere meruerunt, sicut fuit Samuel, Dauid, Isaias, Ieremias, Daniel, et ceteri sancti . Et notandum est in hoc sermone, quia non pertinet hoc quod propheta dicit ad illam obsidionem que facta est a Sennacherib temporibus Ezechie, sed potius ad illam que facta est a Nabuchodonosor temporibus Sedecie. ¬ªQuidnam tibi est?¬´ uox prophete ex persona Spiritus sancti. Quidnam tibi quoque, o Hierusalem, ¬ªquia ascendisti et tu et omnis in tecta?¬´ bene dicit et tu. Ante enim ascendit Moab in tecta adorare idola, et Philistiim et relique gentes, quam Hierusalem. Ac si diceret aliis uerbis: Et si omnes gentes ascenderunt super tecta adorare idola, tu quare ascendisti derelinquens me redemptorem tuum? Ideo dicit:

¬ªClamoris plena,¬´ subaudis ciuitas, quia ante obsidionem plena erat illa clamore exsultationis et  gaudii, dum adorarent idola sua. Et adueniente Nabuchodonosor, similiter repleta est clamore tristitie et timoris. Ascendentes illi miserrimi super domos adorare idola sua, et petere ab eis auxilium, sed non profuit illis. ¬ªUrbs frequens¬´ appellatur propter multitudinem populorum que ibi erat, rex enim eius iugiter in ea habitabat, et exercitus eius. ¬ªCiuitas exsultans¬´ quondam, sicut temporibus Dauid et Salomonis. ¬ªInterfecti tui, non interfecti gladio.¬´ Hoc referendum est, sicut diximus, ad Nabuchodonosor et Sedeciam. Quomodo ergo interfectus est populus eius obsidione? Fame et siti. Et quare non in prelio est? ipse manifestat.

¬ªOmnes principes tui fugerunt.¬´ Sicut enim in libro Ieremie legitur , cum obsidione  obsideretur ciuitas a Chaldeis, per quoddam foramen muri exiuit Sedecias rex nocte, et principes cum eo fugientes per campos Ierichontinos. Sed non ideo liberati sunt, quia non habuerunt fiduciam in Domino. Persequentes enim eos Chaldei, comprehenderunt illos in eisdem campis, et duxerunt ad Nabuchodonosor qui erat in Reblatha. Nam ipse non ascenderat ad Hierusalem, sed populum suum direxerat ad capiendam urbem. Tunc iussit Nabuchodonosor filios Sedecie ante oculos eius occidi, et postea eruit illi oculos eius, ducens secum cecatum in cauea in Babylonem. Omnes autem principes et quicunque capi potuit ab illis, aut occisi sunt, aut etiam dure ligati et uincti et ducti in Babylonem.

 ¬ªPropterea dixi.¬´ uox prophete. Propterea quia cognoui desolationem populi mei, dixi conprophetis et condiscipulis meis: ¬ªRecedite a me, quia amare,¬´ id est grauiter, ¬ªflebo¬´ desolationem populi mei. Superius diximus, quia cum audiret propheta mala que futura erant super Babylonem, fleuit; quanto magis ergo uastationem populi sui. ¬ªNolite incumbere super me.¬´ uox prophete est ad condiscipulos suos, qui eum uolebant consolari. Sic enim erat grauatus dolore quasi in lecto egrotaret, ideoque dicit: Nolite incumbere, id est inclinare ad me, ut consolemini.

¬ªDies enim interfectionis a Domino Deo,¬´ subaudis oritur, ¬ªin ualle uisionis,¬´ id est super Hierusalem. ¬ªScrutans murum.¬´ Ipse Dominus  scrutatus est murum Hierusalem, quia, sicut in subsequentibus uidebitur, unusquisque principum Chaldeorum qui ciuitatem obsidebant, partem muri contra se positam destruxit. ¬ªMagnificus¬´ etiam ¬ªsuper montem,¬´ id est templum exstitit, quia permisit illud euertere.

¬ªElam sumpsit pharetram.¬´ Elam ciuitas est et prouincia in Persida prouincia, et sunt illi Elamite optimi sagittarii. Elam ergo, id est Elamite sument pharetram, ad sagittandum populum Iudeorum, ¬ªcurrum¬´ etiam ¬ªhominis equitis¬´ sument, ut possint cito discurrere per plateas Hierusalem. Licet currus duos habeat equos, potest tamen non incongrue ille qui desuper est, appellari eques. ¬ªEt parietes domus Domini nudabit clypeus.¬´ Chaldeorum,  id est fortitudo illorum. Parietes domus, qui erant uestiti crustis aureis et marmoreis, nudauit clypeus, id est fortitudo et potestas Chaldeorum. Clypeus namque in hoc loco, pro fortitudine habetur.

¬ªEt erunt electe tue ualles, plene quadrigarum.¬´ uox prophete ad Hierusalem. Hierusalem in monte sita est et in circuitu sui habebat ualles delectabiles. Quando exercitus Nabuchodonosor uenit contra eam, multitudo quadrigarum effusa est per latitudinem uallium. Equites autem qui in ciuitatem intrauerunt, , posuerunt sedes suas in portis, ne quis Iudeorum fuga posset saluari. Et de hoc dictum est in Ieremia: Ecce ego congregabo omnes cognationes regnorum aquilonis et oppugnabunt Hierusalem.  et ponent principes sedes suas super portas eius. O Hierusalem, erunt ualles tue quondam electe plene quadrigis, et erunt equites ponentes sedes suas super portas tuas .

¬ªEt reuelabitur,¬´ id est destruetur ¬ªoperimentum Iude.¬´ Operimentum appellat templum Domini, quod opertum, id est absconsum, erat antea leprosis et immundis hominibus, sed etiam gentilibus, quia non licebat eis ingredi intus. Tunc autem reuelatum est, quia uiolauerunt illud Chaldei et gentes suo ingressu. ¬ªEt uidebitis,¬´ subaudis destructum ¬ªarmamentarium in die illa,¬´ in qua die cum Chaldei ceperint ciuitatem, et dissipauerint templum, tunc uidebitis, o Iudei, conciues mei, destructum armamentarium  ¬ªdomus saltus.¬´ Armentarium est locus ubi reconduntur tela armorum. Erat enim domus iuxta templum Domini, quam Dauid edificauit ad reponenda arma, in cuius circuitu erant arbores plantate: et propterea dicitur domus saltus, ipsaque domus non habebat parietes ex cemento et lapidibus, sed ex ligno. Dicunt enim quia ex humore cementi et lapidum, nascitur rubigo in ferro.

¬ªEt scissuras ciuitatis Dauid uidebitis.¬´ Ciuitatem Dauid, appellat Hierusalem. Sicuti superius diximus, murus ciuitatis multipliciter est perforatus ab hostibus, et multiplicate sunt scissure. ¬ªEt congregastis aquas piscine inferioris,¬´ o filie Iude et Beniamin. uox prophete. Piscina lacus est siue cisterna, ubi colliguntur aque. Terra repromissionis , licet fertilissima fuerit, tamen magnam penuriam aque habebat, maxime circa Hierusalem, et ideo faciebant cisternas ad colligendas aquas. Iordanis quippe fluuius currit inter Galileam et Iudeam. Fons Sile ad radices montis Sion oritur. In Hierusalem autem erant due piscine, una superior, altera inferior. Illa que superior erat, non poterat capi ab hostibus. Inferior uero, poterat auferii. Cum audissent autem aduentum Chaldeorum, aquas que in piscina inferiori erant que capi poterant, per quasdam fistulas et meatus deduxerunt intra ciuitatem, et congregauerunt eas in locum unum, et numerauerunt domos Hierusalem, et constituerunt quantum unicuique domui daretur ex ea, detraxeruntque domos aliquantas, et muniuerunt  ciuitatem contra hostes, et ipsum lacum de quo supra diximus, fecerunt decurrere inter duos muros.

¬ªEt lacum fecistis inter duos muros.¬´ Duos muros dicit, quia Hierusalem duplici muro cingebatur, sicut legitur in Esdra. Isti habitant in Hierusalem prima, et isti in secunda. ¬ªEt aquam piscine ueteris¬´ que quondam non habuerat aquas, subaudis uos restituetis, habentes magis fiduciam in aquam quam in Dominum, qui condidit eam. ¬ªEt operatorem illius¬´ aque, id est Dominum, ¬ªde longe non uiderunt¬´ usquequo uenit super eos tribulatio.

¬ªEt uocabit Dominus in die illa ad fletum.¬´ Hoc est, tempore illo cum uenerit Nabuchodonosor, conuocabit Iudeos. Legimus in Ieremia .  Quia cum Nabuchodonosor ueniret super Hierusalem, antequam obsidere cepisset populus eius ciuitatem, misit Dominus Ieremiam ad Sedeciam et ad Iudeos, ut agerent penitentiam, et misereretur eorum: sed pro nichilo duxerunt uerbum Ieremie. Et epulati sunt et dicebant, positi in desperatione: ¬ªComedamus et bibamus; cras¬´ in futuro ¬ªmoriemur.¬´ Ad caluitium autem prouocauit eos, quia antiquitus erat consuetudo, ut in tempore penitentie tonderent capita, et raderent barbam suam.

¬ªIn auribus meis sonuit hec uox Domini.¬´ Quenam fuit uox illa? ¬ªSi dimittetur populo huic iniquitas hec?¬´ id est, non dimittetur. Si pro non positum est. Hec dicit Dominus ad Isaiam: ¬ªuade ad Sobnam  prepositum templi, qui habitat in tabernaculo,¬´ subaudis Domini. Iste Sobna summus pontifex erat, superbus et arrogans preuaricator legis Dei, opprimens uniuersum populum, et auertens illos a preceptis et cultura Domini, et ipse tradidit pre timore inferiorem partem ciuitatis exercitui Sennacherib, ideoque Dominus promittit ei mala futura. Hec uero que hic dicuntur non pertinent ad illam captiuitatem superius memoratam, que fuit temporibus Sedecie. Et quid dicitur ei a Domino?

¬ªQuid tu hic¬´ subaudis facis? Tu qui superbus es et lupus rapax, cur moraris in domo mea, ¬ªaut quasi quis hic?¬´ Ac si diceret aliis uerbis: Aut tu cur sedes in domo mea, non timens ire in captiuitatem, quasi hic aliquis semper possit eternaliter  manere? ¬ªQuia excidisti tibi hic sepulcrum.¬´ Non excidit ille in ipso templo suum sepulcrum, sed in ipsa ciuitate edificauit domunculam in petra, et in excelso loco, sperans non ire in captiuitatem, ut superbia et potentia quo iam uiuens obtinuit, etiam in sua morte ostenderetur. Sed non est ibi humatus, quia captiuus est in Babylonem ductus. ¬ªSicut asportatur gallus gallinaceus.¬´ Gallus gallinaceus est gallus castratus, quem nos capum siue caponem dicimus. Et est sensus: Sicut ille portatur sine impedimento aliquo, et sicut subleuatur super scapulam saccus sine labore, sicut asportatus est ille a terra sua. ¬ªCoronans coronabit te.¬´ Coronam appellat laminam auream, ubi erat scriptum nomen Domini, quam portabat sacerdos semel in anno in  fronte. Pro illa corona tribulatus est tribulatione. ¬ªQuasi pilam mittet te in terram.¬´ Sicut si posita fuerit pila in aliquo tumulo, siue monte, cito decurrit in uallem, sic ille lapsus est cito de gloria et superbia ad ruinam. ¬ªEt ibi erit currus glorie tue;¬´ currum posuit pro omni gloria et potentia et dignitate, que omnia pariter cum illo ducta sunt, et ignominia, id est contaminatio domus Domini, reddita est illi.

¬ªEt erit in die illa,¬´ hoc est cum tu depositus fueris de statione, id est de loco tuo. ¬ªuocabo seruum meum Eliachim filium Helchie.¬´ Eliachim unus erat ex uiginti quatuor sacerdotibus, qui suscepit decus pontificale per Sobnam, quia inuentus est iustus. Sobna fuit quasi lupus rapax omni populo. Ille autem ut pater, tam populo quam sacerdotibus,  domum Dauid appellat domum Domini, ubi erat clauis aurea. Paxillum per metaphoram ipsum Eliachim nuncupat. Locum fidelem dicit, ubi conueniunt fideles. ¬ªEt erit ibi in solium glorie?¬´ Cuius? ¬ªdomui patris sui.¬´ Magnum enim honorem habebant propinqui eius et cognati, cum uiderent eum ita glorificatum. ¬ªEt suspendam super eum,¬´ id est super paxillum. Adhuc seruat metaphoram. Sicut in paxillo, id est in stipite, suspenduntur diuersa utensilia, sic omnis ornatus templi Domini in regimine illius constitit. ¬ªIn die illa, dicit Dominus, auferetur paxillus.¬´ Notandum isto in loco, quia hec que dicuntur, non pertinent ad captiuitatem Sobne, sed potius ad ultimam que fuit temporibus Sedecie, quam superius  memorauimus. Considerandum est etiam, quia licet superius paxillum uoluisset intelligere Eliachim pontificem, tamen modo conuertit se ad alia: significans per paxillum ipsum sacerdotium, quod post mortem Eliachim destructum est. Nam quandiu ipse uixit, honorifice omnia acta sunt in templo Domini. Illo uero moriente, defecit et illud: in tantum ut quando captiuitas aduenit temporibus Sedecie, carerent sacerdotio. Possumus etiam hoc allegorice intelligere, quod de Eliachim scriptum est, et Sobnam. Per Sobnam, qui superbus et arrogans fuit, significantur sacerdotes Iudeorum, Scribe et Pharisei. Per Eliachim uero humilem et iustum, qui interpretatur resurgens, significatur Dominus iehsu, qui tertia die resurrexit, et qui factus est sacerdos  secundum ordinem Melchisedech . Per hoc quod ipse Sobna eiectus est de ministerio, et pro eo Eliachim ordinatus est: significatur sacerdotium Iudeorum destructum, et sanctam Ecclesiam pro illo constitutam a Domino esse in gentibus: qui modo est pater habitantibus in Ierusalem, hoc est, in Ecclesia. Clauis domus Dauid scientia Scripturarum intelligitur, quam Dominus aperuit quando discipulis suis concessit, ut intelligerent omnia que de eo scripta erant in lege Moysi, et prophetis, et psalmis. Clausit autem, quia que ipse non aperuit, adhuc clausa permanent. Per clauem etiam, quam super humerum portauit, possumus intelligere imperium regni, et signum uictorie, id est, crucem quam ipse proprio humero portauit : sicut iam  diximus illo in loco ubi dicitur: Cuius imperium super humerum eius . Fixit illum in loco fideli, id est, in Ecclesia fidelium. Unde recte sequitur: ¬ªEt erit solium glorie domui patris sui.¬´ Domus Dei Patris angeli sunt, siue corda sanctorum, in quibus ipse inhabitat. Cuius domus solium est glorie Dominus iehsu Christus, quia ipse eminet supra omnem Ecclesiam, et ipse est caput omnium electorum, et gloria ipsorum presidendo illis, et ad contemplationem suam ac Patris eos introducendo.

¬ªEt suspendit super eum.¬´ Attendere fecit ad doctrinam illius electos suos ¬ªuasorum diuersa genera suspendit,¬´ id est corda electorum. Per uas craterarum, hoc est, per uas uinarium, debemus intelligere apostolos et doctores sancte Ecclesie, qui  nos uino, id est mysterio diuinarum Scripturarum inebriant, et qui etiam gratia sancti Spiritus inebriati, nos etiam inebriant. Per uas autem musicorum, cantores sancte Ecclesie, qui suis modulationibus corda audientium ad amorem Dei prouocant. Hoc autem quod dicitur: ¬ªIn die illa auferetur paxillus, qui fuerat fixus loco fideli,¬´ referendum est ad diem iudicii. ueniente enim Antichristo, postquam plenitudo gentium intrauerit, predicante Elia et Enoch omnis Isrel saluabitur . Et illo in tempore complebitur illud quod dictum est: ¬ªSuperabundabit iniquitas, refrigescet caritas multorum .¬´ Multi enim pre timore Antichristi, et afflictione negabunt Christum: et tunc confringetur paxillus, id  est Euangelium quod erat in Ecclesia, et ex parte cessabit, et transibit ad Iudeos.



CAPUT XXIII.

¬ªOnus Tyri.¬´ Onus, id est pondus miseriarum, et penarum. Tyrus ciuitas nobilissima fuit Chananeorum, plena diuitiis et abundans opibus. Sed quando Isaias hoc ei predicebat, in insula maris magni edificata erat. Postea autem longo post tempore, ueniente Nabuchodonosor cum omni exercitu suo, uoluit eam continentem facere terre. Et sicut legimus in Ezechiele , omnis humerus depilatus est, et omne caput decaluatum in seruitute illius: sed non profuit illi, quia non potuit illam cequare terre. Cum autem uidissent illi qui in  ciuitate erant, quia non poterant resistere Nabuchodonosor, quicunque illorum ualuit naues conscendere  fugerunt in Aegyptum, et ultra mare et in Moab, et in alias regiones sibi uicinas. Quod uidens Nabuchodonosor, furore nimio succensus conscendit in naues, et subuertit omnem ciuitatem, omnesque quos ibi reperit duxit captiuos: sicut in subsequentibus uidebimus. Et reuersus est in Chaldeam, datumque est illi pro Tyro a domino regnum Aegypti. Postea uero quam reedificata est post septuaginta annos, uenit Alexander Magnus cum pergeret ad capiendam Aegyptum, et diuisit partem exercitus sui ibi contra Tyrum, ut cequarent illam terre, et non potuerunt. Ille autem, subiugata Aegypto, ueniens cum populo Aethiopum  et diuersarum gentium, iuit in syluam et succidit arbores, adduxitque ad mare, et impleuit illud tam ex lapidibus quam arboribus et humo: ut siccis pedibus posset uenire ad ciuitatem, quod et fecit. Omnesque cepit qui in ciuitate erant, et ipsam subuertit. Non loquitur autem de ista destructione propheta, sed de illa quam Nabuchodonosor adimpleuit. Quare autem hoc ei euenit? Hec est causa. Cum Hierusalem capta esset a Chaldeis temporibus Sedecie, et populus eius in captiuitatem ductus, templumque dirutum, insultauit Tyrus uastationi eius. Ideoque quia gauisa est de tribulatione illius, fecit ei Dominus similiter, mittens super eam Nabuchodonosor. Et predixit ei per prophetam mala, que futura illi erant. ¬ªUlulate, naues maris.¬´ Metaphorice loquitur  propheta: quia naues non possunt ululare: sed homines qui in illis consistunt. In Greco apertius dicitur: Ululate, naues Carthaginis, qui consueueratis uenire ad Tyrum negotiationis causa. Carthago colonia fuit Tyriis, quia ab ipsis constructa est, et ipsi eam incoluerunt. Et quare dicit propheta, ululate? ¬ªQuia uastata est domus,¬´ id est, ciuitas Tyrus, unde uenire consueuerat uobis aurum, uel uestra negotiatio. ¬ªDe terra Cethim reuelatum est¬´ eis. Cethim pro Grecia posuit, sicut legimus in libro Machabeorum  de Alexandro Magno, quia egressus est de terra Cethim, id est, de Grecia. Et quid reuelatum est Carthaginensibus a Grecis? uatatam esse Tyrum. De Grecia namque ueniebant  negotiatores ad Tyrum, sicut et de diuersis gentibus et ciuitatibus. Dumque illi reuerterentur in patriam, nuntiauerunt Carthaginensibus destructionem Tyri.

¬ªTacete,¬´ id est, penitentiam agite ¬ªqui habitatis insulam¬´ maris, o Tyrii qui estis negotiatio Sidonis, quia ab ipsis edificata est illorum ciuitas, ipsique Sidonii sepe ueniebant causa negotiandi ad Tyrum. uox prophete est ad habitatores Tyri, sicut et hoc quod sequitur: ¬ªtransfretantes mare.¬´ Qui fuerunt isti transfretantes mare, et repleuerunt eam positam in aquis multis suis diuitiis? Sidonii, Carthaginenses, Greci et alii qui de diuersis gentibus confluebant ad eam: maxime Aegyptii, sicut in subsequentibus habetur. ¬ªSemen Nili, messis fluminis fruges eius.¬´ Iste uersiculus constructione eget,  istaque est concatenatio: Fruges eius, id est, Tyri, semen Nili fluminis, et messis eius semen Nili fluminis. Terra Chananeorum in quorum medio Tyrorum ciuitas posita est, infertilis est. Terra autem Aegyptiorum quam Nilus fluuius irrigat, fertilissima est, et abundans admodum frugibus. Ideoque transibant mare negotiatores Tyrorum, et emebant ab Aegyptiis frumentum, fabam, hordeum, linum, et cetera que illa terra profert: dantes e contra aurum, argentum, pallia, et huiusmodi pretia. Et hoc est quod dicit, quod Aegyptii seminabant illi sumebant, et messis Aegyptiorum fructus et esca illorum erat. ¬ªEt facta est negotiatio gentium,¬´ omnes gentes que in circuitu eius erant concurrebant ad eam, quia ipsa erat locupletior omnibus.

 ¬ªErubesce, Sidon, ait,¬´ enim ¬ªmare: et fortitudo maris, dicens.¬´ Duobus modis intelligendus est iste uersiculus. Potest enim sic intelligi, quod propheta loquatur ex persona maris, quasi ipsum fretum animam habeat, et condoleat ciuitati Tyro. uel alio modo, ut habitatores diuersarum ciuitatum qui in mari residebant, et quibus Tyrus mercimonia prebebat dicerent ad Sidonios, qui Tyrum edificauerunt, compatiendo miseriis eorum: O Sidon ciuitas, erubesce, id est, confundere, et habe merorem et uerecundiam, super desolationem filie tue Tyri: quoniam propter superbiam et fornicationem suam ad nichilum redacta est. ¬ªNon parturiui, et non peperi filios.¬´ uox populi habitantis in mari, uel etiam ipsum mare loquitur, si ita potest dici. Non propterea  dicit quod non peperit filios, sed condolendo dicit, quod non fuerint filii eius tales qui Tyrum possent defendere: uel etiam ad incrementum non peruenerunt, id est, ad perfectionem uirgines illius et filii ante ab hostibus interfecti, quam plenum haberent.

¬ªCum auditum fuerit in Aegypto.¬´ uox prophete. Aegyptus in proximo erat ciuitati Tyro, erantque ad inuicem connexi amicitie uinculis. Deferebant enim Tyri in Aegyptum hoc quo illi carebant, accipientes e contra ab illis frumentum, et cetera que in Ezechiele plenius commemorantur. Ideoque dicit: Cum audierint Aegyptii subuersam esse Tyrum, dolebunt super eam.

 ¬ªTransite maria.¬´ uox prophete dans consilium Tyriis. Sicut enim superius diximus, cum mente pertractassent non posse resistere se Nabuchodonosor, pars maxima illorum conscenderunt naues, et fugerunt trans mare; pars etiam illorum carens nauibus remansit in ciuitate. Loquitur ergo propheta ad illos qui fuga lapsi sunt, dicens: Transite maria. Illis autem qui in ciuitate relicti sunt, dicit:

¬ªUlulate qui habitatis Tyri:¬´ capiemini enim a Chaldeis. ¬ªNunquid non hec est uestra,¬´ subaudis ciuitas ¬ªque gloriabatur propter antiquitatem sui?¬´ uox prophete ad negotiatores Carthaginis, et aliarum ciuitatum. Erigebatur enim in superbiam Tyrus, dicens: Ego in antiquo tempore edificata repleta sum  diuitiis, et domina omnium negotiatorum. Et quia inflata superbia gloriata est, ¬ªducent eam pedes sui in Chaldeam.¬´ De illis modo loquitur quos duxit Nabuchodonosor in Babylonem.

¬ªQuis cogitauit hoc super Tyrum,¬´ ut destrueretur, que ¬ªquondam¬´ fuit ¬ªcoronata?¬´ uox prophete quis hoc cogitauerit, et ipse demonstrat quis cogitauit, cum dicitur: Dominus exercituum cogitauit hoc. Unde erat coronata? Sicut rex habens diadema in capite, sceptrum in manu, altior omni suo populo et preclarior exsistit: sic illa residens in medio mari, plena diuitiis et negotiationibus, omnibus ciuitatibus locupletior et precelsior erat. uel etiam ex hoc appellatur coronata, quod omnes ciuitates  et negotiatores in circuitu illius positi, confluebant undique, quibus erat circumdata quasi ex corona. Institores uocantur negotiatores, eo quod superinsistant negotiis et mercimoniis. Dicit ergo propheta, quia tam dignos et nobiles habebat negotiatores et institores, qui principes et inclyti poterant esse in regnis.

¬ªDominus cogitauit¬´ ut de superbia deducatur ¬ªad ruinam et uniuersos inclytos terre,¬´ subaudis Chananeorum, ¬ªponat ignominiam. Transi terram tuam¬´ o filia maris. ¬ªQuasi¬´ aliquis qui cito transnauigat aliquem ¬ªriuulum.¬´ Quare hoc? ¬ªQuia non est cingulum tibi,¬´ id est, non habes ultra uires resistendi Chaldeis. Per cingulum, fortitudinem siue uires intellige, quia in lumbis qui cinguntur  cingulo, uis hominis consistit .

Consilium dat propheta Tyriis. ¬ªManum suam extendet supra mare.¬´ uox prophete est. Quis extendet manum suam? Dominus. Ad quid faciendum? Ut conturbentur regna. Que regna? Aegyptiorum, Moabitarum, et ceterorum in circuitu Tyri. Cum enim audissent uniuersa regna que erant in circuitu Tyrorum, quod illi depredationis ruinam sustinerent, nimio timore perterriti dixerunt: Quid faciemus nos modo, quando regina nostra prede est data? Certe capiemur a Chaldeis. Sic factum est de regno Aegyptiorum. Legimus in Ezechiele , quia regnum Aegypti pro subuersione Tyri dedit Dominus Nabuchodonosor, dicens: Fili hominis,  Nabuchodonosor seruo meo merces non est reddita pro seruitute, qua seruiuit mihi contra Tyrum, da ei Aegyptum pro Tyro. ¬ªDominus mandauit aduersum Chanaan.¬´ Hoc quod superius dixit, extendet manum suam, modo dicit, mandauit. Extendere manus Dei, est mandare. Mandare illius uoluntas, uoluntas operatio. Ea uirtute mandauit Nabuchodonosor. Quid? Ut ueniret aduersum Chanaan, ¬ªet contereret fortes eius,¬´ id est fortes Chananeorum. Tyrus, ut iam diximus, Chananeorum ciuitas erat: et fortissimi illorum in Tyro habitabant, et in contritione Tyrorum, illorum fortes perempti sunt.

¬ªEt dixit,¬´ subaudis Dominus, ¬ªNon adiicies ultra¬´ etc. Calumnia est accusatio. Filia Sidonis appellatur Tyrus, quia ipsi edificauerunt eam. Gloriabatur  autem Tyrus in diuitiis suis, et accusabatur ab omnibus in circuitu suo quod superba esset, ideo dixit: O uirga filia Sidonis, postquam destructa fueris non gloriaberis amplius, et non accusabunt te populi quod typo superbie inflata sis. ¬ªIn Cethim consurgens transfreta.¬´ uox prophete ad Tyrum. In Cethim, id est, in Greciam si ieris, non habebis requiem. De illis dicit qui transierunt mare: et fugerunt in Aegyptum et in Greciam. Et quare non habuerunt ibi requiem? Quia comprehensi sunt a Nabuchodonosor.

¬ªEcce terra Chaldeorum talis populus non fuit.¬´ Notandum, quia non dixit non erit, sed non fuit. uerum est enim, quia usque ad mortem Nabuchodonosor fortissimi super omnes gentes Chaldei Assyriique  fuerunt. Postea autem Grecorum et Romanorum populus fortior fuit. ¬ªAssur. fundauit eam,¬´ subaudis illam terram. Assur potentissimus et fortissimus homo fuit, a quo fundata est, id est, a quo originem sumpserunt. uox prophete. Ipse Assur uenit super te, o Tyre, ¬ªin captiuitatem transduxerunt robustos¬´ siue captiuos ¬ªeius.¬´ Cuius captiuos? Tyri ¬ªsuffoderunt domos eius.¬´ Quando Nabuchodonosor nauigio uenit ad Tyrum, non solum muros, sed etiam domos omnes subuertit, et que antea erat negotiatio ciuitatum, facta est siccatio saginarum per septuaginta annos.

¬ªEt erit in die illa, in obliuione eris, o Tyre, septuaginta annis, sicut dies regis unius.¬´ uox prophete: Sicut Hierusalem et templum destructum, et populus  per septuaginta annos in captiuitate mansit: ita et Tyrus que eorum malis insultauit. Sed non uacat quod dicit, sicut dies regis unius. Nunquid legimus in aliqua historia, quemque regum septuaginta annis regnasse? Dauid quadraginta annis regnauit, totidemque filius eius Salomon. Ozias autem qui et Azarias lepra percussus, quinquaginta duobus annis regni regimina tenuit. Dicit ergo propheta: O Tyre, sicut alicuius regis dies septuaginta annorum in obliuione traduntur, postquam spiritum exhalauerit, forsitan si hoc ei euenit ut tot annis regnaret: sic tu et omnis gloria tua per septuaginta annos omnibus populis in obliuione eris. ¬ªPost septuaginta autem annos erit Tyro quasi canticum meretricis.¬´  Iste uersiculus pertinet ad restaurationem illius, que fuit post septuaginta annos. Meretrices que multos habuerunt amatores, postquam derelinquuntur ab illis uel propter deformitatem, uel senectutem, solent residentes in domo componere sibi carmina, et cantare ut recipiant consolationem, uel etiam reducentes ad memoriam hoc quod prius gesserunt, cum cantico commemorant illud: sic et Tyrus postquam reuersa est egit.

¬ªSume citharam,¬´ o meretrix. Consilium dat ei propheta, qualiter agat penitentiam, ut euadere queat iudicium Domini, dicens: ¬ªSume citharam, et perge per tuam ciuitatem¬´ cantando tuas miserias, quatenus misereatur tui Dominus. ¬ªBene cane, frequenta canticum.¬´ Hec que sequuntur  ex onere isto, ad reuersionem illius pertinent. Propterea rogat propheta canere illam, et frequentare canticum miseriarum suarum: ut reducat ad memoriam pristina mala, propter que migrauit a proprio solo, et propter que destructa est, ne iterum similia ei eueniant. Dicunt enim doctores: Quia uis est artis musice, ut si hominem letum inuenerit, letiorem reddat. Sin autem tristem, tristitiam illi augeat.

¬ªuisitabit Dominus Tyrum post septuaginta annos.¬´ Ista uisitatio in bona parte intelligenda est, quia post reuersionem suam repleta est mercibus, sicut et antea. ¬ªEt rursum fornicabitur:¬´ Fornicatio in hoc loco pro negotiatione ponitur, quia post restaurationem sui cum uniuersis gentibus  negotium suum exercuit.

¬ªEt erunt negotiationes eius sanctificate Domino.¬´ Quomodo fuerunt mercedes illius sanctificate Domino? Dicit beatus Hieronymus, quia postquam reuersi sunt filii Isrel de captiuitate sub ducibus Zorobabel et Nehemia, et Tyrii post illos, non longo tempore coniuncti sunt in amicitia simul. Etiam non abscondebantur neque reponebantur diuitie eorum in thesauris cupiditatis causa, sed ueniebant illi in Hierusalem, et offerebant Domino munera et hostias: aurum uidelicet, argentum, pallia, gemmas, oues, et boues, et linteamina: unde et pars remanebat ad ornatum templi Domini, pars etiam cedebat in usus sacerdotum: ideoque erant sanctificate Domino negotiationes eius. Possumus  etiam et hoc aliter intelligere. Post ascensionem Domini ad superos, predicante egregio predicatore Paulo Tyriis et Sidoniis, conuersi sunt toto mentis desiderio ad fidem Saluatoris. Tuncque fuerunt negotiationes eius sanctificate Domino: quia non absconderunt eas in arcanis thesaurorum suorum auaritie cupiditatisque causa, sed edificauerunt Ecclesias ex eis, et prebuerunt sumptus, et ea que necessaria erant predicantibus Euangelium discipulis, uidelicet beati Pauli, quos ipse apud eos dimisit necnon pauperibus egenisque pro nomine Christi. Quod autem addit ¬ªut manducent,¬´ subaudis hi qui habitauerint coram Domino, ¬ªusque in saturitatem, et uestiantur usque ad uetustatem¬´ ad  utrosque referri potest, et ad Iudeos et ad credentes, qui coram Domino habitauerunt, hoc est uoluntatem illius impleuerunt, quod ex bonis illorum comederint usque ad saturitatem, sicut iam diximus, et uestiti sunt illorum uestimentis usque ad uetustatem, hoc est, usque ad sufficientiam.



CAPUT XXIu.

¬ªEcce Dominus dissipabit terram.¬´ Hucusque propheta diuersarum gentium et ciuitatum onera describit, Babyloniorum uidelicet, Assyriorum, Aegyptiorum, ceterorumque multorum. Hec uero que hic dicuntur, ad diem iudicii pertinent, generaliter de uniuersis habitatoribus orbis. A specie enim peruenit ad genus. Et quid est quod dicit propheta, Dominus dissipabit terram? Nunquid ita dissipabitur  ut desinat esse quod est? Non Dominus etiam dicit in Euangelio: ¬ªCelum et terra transibunt .¬´ Quomodo? Per immutationem et meliorationem, sicut aperte Ioannes in Apocalypsi sua demonstrat: ¬ªEt erit celum nouum et terra noua .¬´ Si enim ita transiret, penitus desineret esse. Quod et Salomon minime loqueretur. ¬ªGeneratio preterit et generatio aduenit, terra autem in eternum stat .¬´ Dissipabit ergo Dominus terram extremo iudicio, id est per ignem faciet eam transire, mutans illam ab hac specie, quam nunc habet in meliorem. ¬ªEt nudabit eam ab habitatoribus,¬´ ab hominibus, a bestiis, a serpentibus, ab arboribus, ab omni sorde uel spurcitia, ¬ªet affiget faciem eius¬´ quia per ignem transibit. Medicus enim  quando infirmum cum igne curat, licet sanitati illum restituat, affligit tamen illum. ¬ªEt disperget habitatores eius,¬´ id est diuidet. Quando erit illud? Quando segregabuntur oues ab hedis, ¬ªiusti ab iniustis .¬´ In presenti enim seculo pariter mixti sunt boni et mali. Tunc autem alias erit, quia ibunt impii in supplicium eterne damnationis, iusti in gaudium eterne quietis.

¬ªEt erit sicut populus, sic sacerdos.¬´ Bonus laicus cum bono sacerdote remunerabitur, et malus laicus cum malo sacerdote damnabitur. Non erit discretio inter Dominum et seruum, inter ancillam et dominam, si uterque bonus uel utraque bona uel mala fuerit. Sic et de ceteris est dicendum. Fenerator  est, qui commodat uel prestat alicui aliquid. Mutare quidam dicunt, mutatam pecuniam reddere, ut pro argento equum. uel etiam dicunt: Quia mutuum dicitur, meum tuum. Et tractum est ex iure.

¬ªDissipatione dissipabitur terra,¬´ quia omnia dissipabuntur et ardebunt, que in ea sunt. Quare? ¬ªQuoniam depredabitur a Domino.¬´ Et quomodo depredabitur? Quia habitatores eius non erunt in ea.

¬ªLuxit et defluxit,¬´ pro eo quod est lugebit et defluet, id est deficiet. Et quomodo potest terra lugere? Per terram habitatores eius intelligamus. Defluxit, id est, deficiet orbis et altitudo populorum, id est, superbi et potentes quique infirmabuntur in die illa.

 ¬ªEt terra interfecta est.¬´ Quis potest terram interficere? Nunquidnam animam habet? Per terram terreni homines, et carnaliter uiuentes intelliguntur. Terra ergo interfecta est ab habitatoribus suis, id est, terreni homines interfecti sunt ab aliis terrenis hominibus, qui habitabant in terra. ¬ªQuia transgressi sunt leges, mutauerunt ius.¬´ Hec ad sequentia pertinent. Quod est lex hoc etiam et ius, fedus, amicitia. Quicunque ergo legem bene et rite obseruauerit, procul dubio ille meretur Deo coniungi per bona opera, et post coniunctionem fedus habebit cum illo, id est amicitiam. Sicut ipse dicit apostolis: ¬ªIam non dicam uos seruos, sed amicos meos .¬´ Iudei iactabant se de generis nobilitate dicentes: Nos regale sacerdotium, gens sancta,  et filii Abrahe, nobis quoque solis data est lex. Sed mentiebantur in hoc, quod ipsi soli legem acceperint. Nam omnibus hominibus Deus omnipotens naturalem legem precepit obseruare. Que est naturalis lex? Quod tibi non uis fieri, alii non feceris. Iudei ergo et legem naturalem et legem scriptam, et insuper Euangelium spreuerunt, pro nichilo ducentes. Gentes autem et legem naturalem et Euangelium transgresse sunt, et hoc de illis dictum esse attendendum est, qui Christum non imitauerunt.

¬ªPropter hoc maledictio deuorabit terram.¬´ Propter quid? Quia transgressi sunt leges. Per terram intelligendi sunt homines terreni. Et que erit illa maledictio, que uorabit et disperdet uniuersam terram? Sententia super omnes terribilis, cum dixerit  iudex omnium: ¬ªIte, maledicti, in ignem eternum .¬´ ¬ªIdeoque insanient cultores eius.¬´ Insanire est in amentiam et in stuporem nimium uerti, cultores terre sunt eius amatores, qui terrenis desideriis et curis mundanis incubant. Atque uertentur in amentiam amoris eius, quia uidebunt illum cuius precepta spreuerunt, et audient suam damnationem perpetuam. ¬ªEt relinquentur homines pauci;¬´ hoc ad electos pertinet. Cum fuerint omnes reprobi in barathrum eterne cruciationis demersi, pauci electi remanebunt. Sicut ipsa ueritas dixit: ¬ªMulti uocati, pauci electi .¬´ Sed si bene attendimus, non erunt pauci. In suo enim numero perfectionem habebunt, sed comparatione  reproborum pauci uidentur esse numero.

¬ªLuxit uindemia.¬´ uox prophete sic loquentis de futuro quasi de preterito. ¬ªLuxit et infirmata est,¬´ pro eo quod est lugebit et infirmabitur uitis. Quomodo potest uindemia siue uitis lugere? Metaphorice intelligendum est. Per uindemiam siue uitem, potatores uini et ebriosos accipere debemus. Sicut a propheta superius dictum est: ue qui potentes estis ad bibendum uinum, et uiri fortes ad miscendam ebrietatem. Quando lugebunt isti? In die iudicii, quia sicut dicit Apostolus: ¬ªEbriosi regnum Dei non possidebunt .¬´ ¬ªQuieuit sonitus letantium:¬´ pro eo quod est, quiescet in die iudicii. Maximus meror erit recordatio letitie huius seculi.

 ¬ªAmara erit potio¬´ illis qui modo, in hoc seculo, diuersis prandiis, et diuersis potionibus delectantur, in die iudicii amara erit illis, bibentibus illam in hoc seculo.

¬ªAttrita est ciuitas,¬´ pro eo quod est finem accipiet. Per unam ciuitatem omnes ciuitates intelligende sunt: uel etiam per istam ciuitas uanitatis Babylon, que fuit ciuitas ciuitatum, potest intelligi. uel aliter: ut per ciuitatem unam mundus iste significetur qui finem tunc accipiet. Et quare dicit uanitatis? Quia quidquid transit et mutabile est uanitas est, iuxta quod Sapientia dicit: ¬ªuanitas uanitatum, et omnia uanitas .¬´

¬ªClamor erit super uino in plateis.¬´ Platos Grecum nomen est, et dicitur a latitudine. Quid ergo  per plateam isto in loco intelligendum est, nisi illi qui per latitudinem istius seculi uagantur? Unde et ipsa ueritas dicit: ¬ªLata et spatiosa uia est, que ducit ad perditionem .¬´ uinum in hoc loco significat errorem, quia illi qui ebrii sunt, errant et insaniunt. ueniente ergo die extremi iudicii, clamor erit in illis qui terrenis curis et desideriis deseruiunt super suum errorem, quia dum debuerunt facere uuas, fecerunt labruscas.

¬ªRelicta est in urbe solitudo.¬´ Quod iam diximus de una ciuitate superius, hoc etiam dicendum est et de una urbe, ¬ªquia hec erunt in medio terre.¬´ Quid erit in medio terre?

¬ªIdeo erit solitudo in urbe,¬´ hoc est in hoc mundo, quia hec erunt opere adimpleta in medio  terre quod hactenus dicta sunt, uidelicet quia Dominus mutabit terram. In medio terre dicit in Hierusalem, que est umbilicus terre. Multi autumantes dicunt, quod Dominus super montem Oliueti sedebit, ex quo ascendit ad celos. Dominus non descendet in terram ad iudicium, sed in ere sedebit in nube contra montem Oliueti. Non descendet ergo in terram, sed in spatio istius eris sedebit in nube contra montem Oliueti, constipatus agminibus et uirtutibus celorum. In nube ascendit, et in nube iterum ueniet, sicut dictum est ab angelis: ¬ªSic ueniet quemadmodum uidistis eum euntem in celum .¬´ Et ipse Dominus per semetipsum dicit: ¬ªEt tunc uidebunt Filium hominis uenientem in nubibus .¬´ Et qui ante uenit humilis, tunc ueniet cum potestate  magna uindicare se de hostibus suis. ¬ªQuomodo si pauce oliue remanserint, et racemi post collectionem.¬´ Hec ad subsequentia pertinent, et loquitur propheta de electis dicens: Quia sicut pauci racemi remanent finita uindemia, sic pauci remanebunt electi in die iudicii. Non in suo numero pauci, sed ad comparationem reproborum. Hi uero qui remanserint, ¬ªlaudabunt Dominum cum glorificatus fuerit, et hinnient de mari,¬´ id est de hoc mundo, subaudis liberati. Non quod illi hinnient sicut equi, sed sicut illi exsultantes hinniunt, ita et hi qui remanserint, uocem letitie emittent.

¬ªPropter hoc in doctrinis glorificate Dominum.¬´ Hortatur propheta apostolos et doctores sancte Ecclesie,  ut laudent Dominum, et dicit: O apostoli et doctores qui docti estis, propter hoc quia Dominus glorificatus est, et uidistis premium uestrum et supplicium reproborum, glorificate Dominum in doctrina uestra. ¬ªEt in insulis maris nomen Domini,¬´ subaudis predicate.

¬ªA finibus terre laudes audiuimus.¬´ uox electorum in die iudicii. Qui sunt fines terre? Patriarche, prophete, apostoli, et doctores sancte Ecclesie. Et quare uocantur illi fines? Quia sicut terra finibus et terminis suis consistit, et sine illis stare non ualet: ita mundus iste doctrina et meritis illorum consistit. In Hebreo enim ab alis terre laudes audiuimus  habetur. Ale terre sancti intelligendi sunt, qui de terrenis ad celestia, de caducis  ad mansura et perpetua euolant. Dicent enim electi in die iudicii: A finibus terre siue ab alis, audiuimus hec que modo uidemus, o Domine Deus noster, laudes tuas et magnitudinem tuam, qui nobis semper hec predixerunt, inuitantes nos ad hec et monentes tuam uoluntatem totis uiribus exsequi. Audiuimus etiam gloriam iusti, uel specialiter gloriam Domini, qui est uia et ueritas, uel generaliter gloriam omnium iustorum. Et dixi: ¬ªSecretum meum mihi, secretum meum mihi, ue mihi.¬´ uox prophete. Ac si diceret aliis uerbis: Scio quidem, scio: quod non possum dicere. Et quia non possum dicere, ue mihi. Cum uidisset propheta et intellexisset spiritu incomprehensibilia tormenta reproborum et gloriam ineffabilem iustorum, et non  potuisset ea pre magnitudine sui neque ore proferre, neque scribere , dixit pre dolore: ue mihi, quia non sum dignus proferre que uidi. ¬ªPreuaricantes preuaricati sunt,¬´ subaudis impii legem Dei. Preuaricari est transgredi. Transgredi autem est ultra ire. uox prophete de reprobis. Formido est timor. Fouea: fossa, laqueus, ruina. Dicit ergo propheta: O qui habitator es terre, id est, qui carnaliter uiuis, et terrenis rebus totis conatibus inseruis: formido ueniet super te. Hec uerba possunt non incongrue tam ad tempora apostolorum uel martyrum, quam etiam ad tempora Antichristi referri. Temporibus enim quando persecutio eminus contra  Christianos exorta est, erant multi Christiani imperfecti adhuc in fide, qui metu tormentorum dicebant intra semetipsos: Quia ergo ista persecutio sic nos urget, negabo Christum tantum uerbis: et postea agam penitentiam. Aliter enim euadere non possum. Sed hoc dicens pre timore cadebat in foueam negationis. Et dum penitentiam uellet agere, instigante diabolo perimebatur a persecutoribus. Et tunc de fouea ruebat in laqueum eterne damnationis. Sic erit et temporibus Antichristi.

¬ªQuia cataracte de excelsis aperte sunt,¬´ id est, de celis. Cataracte Grece, Latine dicuntur fenestre. Et quare aperte sunt ille fenestre? Ut Deus omnipotens uindictam sumat de hostibus suis. Dicit enim  beatus Hieronymus: Quia quocunque se uerterint, iudicium Dei non effugient. Et quomodo aperiuntur illi fenestre? Quia ubique uidet, et ubique presens adest: in ore nostro loquitur. Deus enim omnipotens quando peccatores non punit, uidetur esse absens. Quando percutit illos, tunc uidetur illis approximare. ¬ªEt concutientur fundamenta terre.¬´ Iuxta historiam hec omnia implebuntur, quia terre motus magnus erit. Allegorice autem per fundamenta terre, principes istius seculi intelliguntur qui terrene uiuunt. Similiter per terram, homines terrenis rebus inherentes.

¬ªAgitatione agitabitur terra¬´ id est, commotione mouebitur, uel ipsa terra uel habitatores eius. In momento enim omnia transibunt ab ea. ¬ªEt grauabit  eam iniquitas sua.¬´ Terra non potest iniquitatem agere. Iniquitate ergo terrenorum hominum grauabitur terra, ¬ªut non resurgat,¬´ id est, ut non sit iam amplius habitatio hominum in ea.

¬ªEt erit in die illa,¬´ id est, in die iudicii ¬ªuisitabit Dominus¬´ in malum scilicet et non in bonum ¬ªsuper militiam celi in excelso.¬´ Militiam celi appellat propheta Antichristum, sociosque eius demones: qui per celum, id est, per istum erem discurrunt. ¬ªEt super reges terre.¬´ Reges terre sunt, qui terrena sectantur, et ad celestia nunquam animum extollunt. Super illos tales uisitabit Dominus omnipotens in die iudicii, quia reddet illis secundum quod merentur . Ipsi etiam principes demonum possunt appellari reges. Sicut  dicit angelus ad Danielem : ¬ªPrinceps autem Persarum restitit mihi.¬´ Et paulo post: ¬ªEt ecce princeps Grecorum ueniens.¬´ Et egregius predicator: ¬ªNon est nobis colluctatio aduersus carnem et sanguinem, sed aduersus principes et potestates, et aduersus mundi rectores tenebrarum harum .¬´

¬ªEt congregabuntur in congregationem unius falcis in lacum, et claudentur ibi in carcerem, et post multos dies uisitabuntur.¬´ De hoc uersiculo Isaie prophete multipliciter multi disputauerunt, sed non omnes equaliter senserunt. Origenes dicit: Quia postquam acceperint a Domino illam sententiam terribilem, ¬ªIte, maledicti, in ignem eternum ,¬´ post multos dies, id est post mille annos finito  iudicio a Domino uisitandi sunt. Quam sententiam nemo sanctorum Patrum corroborat, sed omnes denegant: habentes illam sententiam Domini ante oculos: Ibunt impii in supplicium eternum, iusti autem in uitam eternam. Quidquid eternum est, sine termino est. Sicut ergo Dominus iustis posuit gaudium eternum, ita impiis supplicium eternum. Que sententia idcirco uidetur obscura esse, quia postquam dixit propheta, et claudentur ibi in carcerem, statim addidit, post multos dies uisitabuntur.

Beda interrogatus de hac sententia per epistolam ab Acca presbytero, his uerbis respondit: Profiteor, dilectissime, nequaquam me ausim dicere, quod intellexerim quid in hac sententia senserit et sentiri  uoluerit propheta Isaias. Attamen quid ipse pure et catholice in his propheta uerbis senserit, dicendum est. Et congregabuntur, inquit, in congregationem unius fascis in lacum. Hoc de animabus illorum quorum corpora Domino uisitante dabuntur in mortem potest intelligi: que etsi non simul egrediantur a corporibus, cuncte tamen unaqueque in suo ordine eumdem congregabuntur in fascem: et eodem penarum perennium concludentur ergastulo, iuxta utique dispositionem districti iudicis: ut, qui pari mente Ecclesiam impugnauerunt, pariter quia contra Deum pugnam inierunt, supplicium luant. Quia qui pares sunt in culpis, pariter damnandi sunt in penis. Hoc est auari cum auaris, luxuriosi cum luxuriosis, periuri cum periuris. Quod Dominus manifestat, cum  ait de zizaniis: Alligate et facite fasciculos ad comburendum. Congregabuntur ergo pereunte Antichristo ministri deceptionum eius in carcerem gehennalium penarum: et post multos dies uisitabuntur, tempore uidelicet resurrectionis omnium: quando ad hoc tantum anime eorum modicum euocabuntur ab inferis, ut recepto corpore statim expleto iudicio cum ceteris peccatoribus eas relabantur in penas. Nam quod non statim exstincto Antichristo uniuersale sit uenturum iudicium, Daniel propheta testatur: qui in ultima sue prophetie uisione regni illius acta describens, cum eiusdem regni tempora mille ducentis nonaginta diebus, id est, tribus semis annis comprehenderet, repente intulit: ¬ªBeatus, qui exspectat et peruenit ad dies mille trecentos triginta  quinque .¬´ Quem uersiculum beatus Hieronymus ita exponit: Beatus  qui interfecto Antichristo, dies supra numerum prefinitum quadraginta quinque prestolatur: quibus est Dominus in sua maiestate uenturus. Quare autem post interfectionem Antichristi quadraginta quinque dierum silentium sit, diuine scientie est: nisi forte dicamus quod dilatio regni comprobatio patientie sanctorum est. Notandum est autem hoc quod dicit, et post multos annos uisitabuntur. Quia multorum dierum appellatio, congruentius huius seculi temporibus assignatur, que alterna dierum ac noctium uicissitudine multiplicantur, quam futuri cessantibus horarum discursibus, erit Dominus sanctis in lucem sempiternam, et impii mittentur in tenebras exteriores  . Ideoque recte sciendum, quia qui nunc infernalium tenebrarum carcere tenentur, post multos huius seculi labentis dies uisitabuntur: in illa utique hora, in qua omnes qui in monumentis sunt audient uocem Filii Dei. ¬ªEt procedent qui bona fecerunt in resurrectionem uite, qui uero mala egerunt, in resurrectionem iudicii .¬´

Hucusque sensus et dicta egregii doctoris Bede. Potest et secundum quod quidam dicunt ordo esse preposterus, ut postquam dixit propheta paulo superius, non adiiciet ut resurgat, de illis loquens, qui temporibus Antichristi fidem sancte Trinitatis negantes mortui fuerint antequam ille a Domino interficiatur: debuit subiungere: Et post multos dies  interfectionis Antichristi uisitabuntur, ac deinde adiicere:

¬ªEt erit in die illa,¬´ id est in die iudicii ¬ªuisitabit Dominus super illum, et super reges, et super militiam celi,¬´ id est, super multitudinem illius qui illum imitati sunt: ¬ªet claudet illos in carcerem¬´ eterni supplicii. Quod autem dictum est superius: uisitabit Dominus super militiam celi in excelso, ita est intelligendum: uisitabit Dominus super militiam celi in excelso, mittendo angelum de celis, qui hominem peccati, filium perditionis qui eleuatur et extollitur supra omne quod dicitur Deus aut quod colitur , diuina uirtute perimat. Quod beatus Gregorius per Michelem archangelum fore arbritratur uel intelligit. uisitabitur ergo super  militiam celi, cum perimetur Antichristus: quia et illo interempto uirtus spirituum malignorum, qui eum in ostensis signis mendacii iuuerant, infirmata cassabitur. Potest et ipse non sine ratione inter militiam celi deputari, pro eo quod se non solum super omnes angelos, uerum etiam super omnem diuine maiestatis celsitudinem exaltare presumet. uisitabitur et super reges terre qui sunt super terram, ministros uidelicet Antichristi, et factionum fraudumque eius fautores et cooperatores, qui infirmis ac terrenis mentibus impio dominantur imperio: quos dubium non est esse perituros. Iuxta quod in hominibus qui contra Ecclesiam exarserunt factum esse dignoscitur. Et notandum, quod non ait aperte: Super omnes reges terre. Sicut nec super  omnem militiam celi; sed absolute: uisitabit  Dominus super militiam celi, et super reges terre: quia non de generali omnium sed de speciali quorumdam hominum angelorumque malorumque deiectione dicta intelliguntur.

¬ªEt erubescet luna, et confundetur sol.¬´ Et hoc in tempore uisitationis complebitur, id est, in die iudicii. Erubescet luna, id est, tabescet. Nunquid ita erubescet luna, et confundetur sol ut cadant de celo? Non. Sed qualiter hoc faciet, Dominus manifestat cum dicit: ¬ªStatim autem post tribulationem dierum illorum sol obscurabitur, et luna non dabit lumen suum .¬´ Dicit enim beatus Augustinus: Quia neque sol, neque luna, neque stelle lumen suum amittent: cum alibi  idem propheta dicat: erit lux lune sicut lux solis septempliciter: sicut lux septem dierum: sed ad comparationem uere lucis, que est Christus, sicut ipse dixit: ¬ªEgo sum lux mundi .¬´ Et Ioannes de eo: ¬ªErat lux uera que illuminat omnem hominem uenientem in hunc mundum ¬´ omnia sidera et lumina uidebuntur obscurari. Quem enim splendorem prestat lumen cerei, si positum fuerit in medio solis radio, aut quid luminis auget cernentibus illud? Nullum. uel aliter. Reprobis enim positis in inenarrabili metu et timore, omnia uidebuntur obscurari. Quod autem subiungit propheta, quasi sub eodem textu in clausula dicens: ¬ªCum regnauerit Dominus exercituum in  monte Sion, et in Hierusalem, et in conspectu senum suorum fuerit glorificatus,¬´ magis exacto iudicii discrimine complebitur: dum ablatis impiis ne uideant gloriam Dei, sancti omnes in superne ciuitatis mansionem ad contemplandam perpetuam speciem sui conditoris intrabunt. Senes autem appellat Abraham, Isaac, Iacob, prophetas, apostolos, et omnes sanctos: in quorum conspectu Dominus glorificabitur, quando ibunt impii in supplicium eternum, ipsi autem in uitam eternam . Glorificatio autem Domini, non ea qua cunctis in iudicio et in iustis apparebit est intelligenda, sed illa qua in conspectu senum suorum tantummodo, id est, electorum reuelabitur.



CAPUT XXu.


¬ªDomine Deus meus, exaltabo te.¬´ uox prophete de die iudicii loquens: Exaltabo te, id est, magnum predicabo te. ¬ªConfitebor nomini tuo,¬´ id est, gratias ago tibi. Gratias agit propheta Domino Deo, ¬ªquia fecit mirabilia et cogitationes antiquas fideles. Amen.¬´ Mirabilia fecit, quando iustis et impiis iuxta quod merebantur, reddidit. Cogitationes antique erant, quia ante mundi constitutionem predestinauit electos suos. Sicut dicit Apostolus: ¬ªQui elegit nos in ipso ante mundi constitutionem .¬´

¬ªQuia posuisti ciuitatem in tumulum.¬´ Quidam habent in tumultum. In tumulum posita est, quando destructa est. Nam ciuitas quando destruitur in  tumulum redigitur. ¬ªDomum alienorum,¬´ subaudis humiliasti, ¬ªut non sit ciuitas et non edificetur in sempiternum.¬´ Iudei alieni appellantur qui alieni sunt a Deo, ut in Psalmo legitur: ¬ªFilii alieni mentiti sunt mihi .¬´ Et in Euangelio, Domino dicente: ¬ªuos ex patre diabolo estis .¬´ Quod autem dicit ut in sempiternum non edificentur, subaudis sicut superius. Nam destructa est a Nabuchodonosor , sed postea reedificata est a Nehemia et Iesu sacerdote magno . Iterum destructa est a Romanis, sed ab Aelio Hadriano postmodum restaurata: non tamen ipso in loco ubi prius. Et licet reedificata sit, tamen in pristinum statum postea non fuit, sicut temporibus Dauid et Salomonis.

 ¬ªSuper hoc,¬´ id est, propterea quia reddidisti eis quod merebantur impii Iudei. ¬ªLaudabit te populus gentilium fortis, et ciuitas,¬´ id est, Ecclesia gentium ¬ªrobustarum timebit te.¬´ Gentiles enim fortes et robusti fuerunt ad toleranda tormenta pro Christi nomine.

¬ªQuia factus es fortitudo pauperi.¬´ Laudat propheta Deum Patrem. Pauperem appellat Dominum Iesum. ¬ªQui cum diues esset, pro nobis pauper factus est .¬´ Ipse enim dicit: ¬ªuulpes foueas habent, et uolucres celi nidos: Filius autem hominis non habet, ubi caput reclinet .¬´ Ipsum etiam nuncupat egenum. ¬ªSpes a turbine,¬´ subaudis fuisti ei, id est, solatium a tribulatione  passionis: quia te operante passionem sustinuit patienter. Ipse enim dicit: Potestatem habeo ponendi animam meam, et iterum sumendi eam. ¬ªUmbraculum ab estu,¬´ id est, protectio ab estu mortis fuisti ei, ut tertia die resurgeret. ¬ªSpiritus enim robustorum, quasi turbo impellens parietem.¬´ Robustos uocat Iudeos, parietem Dominum. Turbinem, uirtutem illorum. Sicut enim paries impulsus a turbine immobilis permanet, sic Dominus impulsus quidem a Iudeis tempore passionis, sed non potuerunt illi uictores exsistere. Licet enim humanitatem interfecissent, ipse per diuinitatem cito resurrexit uiuificans illam. Dixerunt namque: ¬ªuenite, mittamus lignum in panem eius,¬´ id est, lignum crucis in carnem illius, ¬ªet perdamus memoriam illius  de terra .¬´ Sed unde memoriam illius conati sunt auferre, per hoc nomen eius per uniuersum orbem dilatauerunt.

¬ªSicut estu in siti tumultus alienorum,¬´ id est, Iudeorum humiliabis ¬ªet quasi calore sub nube torrente propaginem fortium inarescere facies.¬´ Duas comparationes dat de passione Domini. Quidam codices habent sicut estus in siti, quod duobus modis potest intelligi. Sicut in siti et estu tumultus hominum pro afflictione cassatur, et sicut inarescunt propagines uitis sub nube dum fortiter torret calor solis, sicut deficit et flos cadens: sic facta est fortitudo Iudeorum contra Dominum. Si autem legeris, sicut estus in siti: sic expones: Quemadmodum estus humiliat hominem positum in siti, sic  defecerunt illi.

¬ªEt faciet Dominus exercituum omnibus populis in monte hoc conuiuium.¬´ Reuertitur propheta ad diem iudicii, et faciet in die uidelicet iudicii. Quod autem dicit omnibus, synecdochicos loquitur, a parte totum ponens. Omnibus enim populis dicit omnibus electis, in monte hoc, id est, in Ecclesia regni celestis. uel in monte hoc, id est super montem Oliueti, super quem Dominus ueniet in nube. Non tamen ad terras descendet, sed in spatio huius eris sedebit. Et quale conuiuium preparabit eis? ¬ªConuiuium pinguium, et uindemie defecate.¬´ Fex purgamentum uini est. uindemia defecata, est uinum purum sine fece. Animaduertendum est autem, quod sancti in illa beatitudine neque manducabunt  neque bibent, sed ideo dicit eis conuiuium preparari, quia omnibus deliciis et suauitate pleni erunt, et nulla re unquam indigebunt.

¬ªEt precipitabit Dominus in monte isto faciem uinculi colligati.¬´ Quod appellat uinculum, hoc mortem, hoc telam. uinculum enim mortis quod a primo parente nostro quasi tela orditum est, super omne genus humanum precipitabit Dominus, id est, destruet in die iudicii: reddens omnes immortales, tam electos quam reprobos. Iusti enim immortales erunt in gloria, et impii in supplicio: et postea neque mors corporis neque anime erit, sicut dicit Apostolus: ¬ªAbsorpta est mors in uictoria Christi .¬´ Sicut etiam uinculum mortis et telam appellat  ipsum diabolum, qui uinculo suo colligauerat omnes gentes, et orditus est ipsam telam, trahens omnia in mortem corporis, et multos in mortem anime. Qui cum in die fuerit tractus iudicii, absorbebitur potestas eius.

¬ªEt auferet Dominus lacrymam ab omni facie,¬´ subaudis electorum suorum. In presenti siquidem seculo sancti in lacrymis se affligunt: ideo in eterna requie omnes ploratus et lacrymas amittent. Unde et Ioannes in Apocalypsi sua dicit: ¬ªEt absterget Deus omnem lacrymam ab oculis eorum ,¬´ et reliqua. ¬ªEt opprobrium populi sui auferet,¬´ hoc est seruitutem et dominationem diaboli. Genus humanum postquam primus parens noster peccauit, in paradiso lignum uetite arboris comedens, seruituti  diaboli subiectum est . Et istud opprobrium tam mortis quam seruitutis, dissipabit Dominus in die iudicii, retrudens illum de claustris inferni, qui dominatus fuerat uniuerso orbi.

¬ªEt dicent iusti in die illa,¬´ id est in die iudicii: ¬ªEcce Deus noster,¬´ usque ¬ªrequiescet manus Domini,¬´ id est potentia diuinitatis eius ¬ªin monte isto,¬´ hoc est in Ecclesia et regno celorum. Montem appellat Ecclesiam electorum, qui cum Domino regnabunt.

¬ªEt triturabitur Moab sub eo, sicut teruntur palee in plaustro.¬´ uox prophete de diabolo et principibus illius. Triturare est terere. Sunt quedam regiones, in quibus deest fenum, habitatores autem illarum congregant stramina frugum suarum in  campo, et deducunt huc atque illuc plaustrum cum serratis rotis super stramina, comminuunt illa, ut animalia leuius ea ruminare possint. Sic conteretur Moabsub eo, id est sub Christo in die iudicii. Moab filius fuit Loth , a quo Moabite originem sumpserunt: fueruntque filiis Isrel semper infensi. Nam cum de Aegyptiaca seruitute Domino protegente exirent, et appropinquarent regioni illorum, fecit peccare eos contra Dominum Balath rex Moabitarum, consilio Balaam harioli usus . Ideoque per Moab debemus in hoc loco diabolum intelligere, qui semper Isrel, id est electis, qui per Isrel signantur, contrarius exsistit. In die namque extremi iudicii conteretur diabolus, et principes eius sub Christo, sicuti teruntur palee in plaustris. ¬ªEt  sicut extendit natans ad natandum.¬´ Ita extendet diabolus manus suas sub eo, hoc est, sub Christo. Quando labitur aliquis de superioribus ad ima, extensis manibus ruit, sicuti qui natat.

¬ªEt humiliabit Dominus gloriam¬´ diaboli in die illa ¬ªcum allisione,¬´ hoc est contritione ¬ªmanuum eius¬´ id est operationem eius. ¬ªEt munimenta sublimium murorum tuorum concident.¬´ Apostropham facit propheta ad ipsum principem demonum. Munimenta diaboli, sunt satellites eius. Murus uero illius homines sequaces eius, qui eum imitati sunt: quibus ipse quasi muro uallatus est. In die iudicii et ipse et ministri eius, quosque ipse decepit, concident in barathrum eterne damnationis.



CAPUT XXuI.


¬ªIn die illa cantabitur canticum istud in terra Iuda.¬´ Potest hoc referri et ad presentem Ecclesiam et supernam, que in die iudicii complebitur. Sancta Ecclesia modo canticum nouum cantat, dum natiuitatem Domini, passionem, resurrectionem, ascensionemque eius ad celos laudando predicat, et dum canit electos celos penetrare. uetusta enim res est homines ad inferni claustra descendere, noua autem celos penetrare. ¬ªUrbs fortitudinis nostra Sion: saluator ponetur in ea murus et antemurale.¬´ uox iustorum siue in presenti Ecclesia siue in futura. Urbs, id est protectio sanctorum Christus est, qui eis fortitudinem prestat inter aduersa, et ipse est murus illorum et antemurale, qui eos munit et defendit.  uel etiam prophete antemurale fuerunt, et Christus murus. uel aliter: Antemurale est fides, murus autem operatio. Ab ipso enim et uelle et posse habemus.

¬ªAperite portas.¬´ uox Dei ad angelos: O angeli mei, aperite portas, subauditur iustitie et portas glorie, ut ingrediatur gens iusta, id est omnes electi mei, qui custodierunt ueritatem Euangelii. Sicut enim porte iustitie, ita mortis et iniquitatis. Porte iustitie sunt fides, caritas, humilitas, cetereque uirtutes. Porte uero mortis et iniquitatis sunt, odium, auaritia, et cetera uitia.

¬ªuetus error abiit, seruabis pacem.¬´ uox electorum. uetus error est, adorare idola manufacta, et creaturam preponere creatori. Dicent ergo sancti in  die iudicii: O Domine redemptor noster, iam quia uetus error longe recessit a nobis, et in te sperauimus, seruabis pacem eternam nobis, et corporis et anime.

¬ªSperastis in Domino,¬´ o sancti et electi Domini: ¬ªin seculis et in perpetuum,¬´ subaudis sperate. uox prophete.

¬ªQuia incuruabit habitantes in excelso.¬´ De Iudeis modo loquitur propheta, et ad ea que superius dixit de sanctis pertinet. Sperate in Domino. Quare? Quia incuruabit, id est humiliabit Iudeos, qui nostris predicationibus contrarii exstiterunt.

¬ªConculcabit eam,¬´ subaudis ciuitatem. ¬ªPes pauperis.¬´ De captiuitate et destructione Hierosolymorum temporibus. uespasiani facta loquitur modo  propheta: alloquens apostolos et doctores primitiue Ecclesie. In quibusdam codicibus continetur: conculcabit eam pes pedis pauperis: quod manifestissime uidetur falso scriptum esse. Sic enim uidetur sonare, quasi pes habeat alterum pedem. Pauperem uocat Christum qui pro nobis pauper factus est . Egenos uero apostolos qui Domini humilitatem imitati sunt. Et est sensus: Conculcabit Hierusalem pes, hoc est transitus. Cuius pes siue transitus? Pes pauperis, subaudis Christi, et gressus etiam egenorum apostolorum. Propterea ergo quia Dominum et Deum suum condemnauerunt morti, et predicationem eius apostolorumque illius comtempserunt, a Romanis conculcati et desolati sunt.

 ¬ªSemita iusti recta est.¬´ uox prophete. Per semitam et callem unum intelligendum est, hoc est, euangelica doctrina. Semita ergo, hoc est Euangelium Christi rectum est, quod a ueritate procedit que est Christus .

¬ªIn semita iudiciorum tuorum, Domine, sustinuimus te.¬´ uox electorum in die iudicii. Semitam hic uocat Euangelium, ubi omnia iudicia et precepta tam ueteris Testamenti quam Noui continentur.

¬ªAnima mea desiderabit te in nocte,¬´ id est in tribulatione: usque ¬ªuigilabo ad te.¬´ uox prophete. Dicit enim: Certe et in nocte, hoc est in tribulatione: et mane, hoc est, in prosperitate, semper uigilabo, desiderans te uidere. uel aliter: De mane uigilabo ad te, hoc est in opera mandatorum  tuorum nocte et die laboro, sperans premium a te recipere. ¬ªCum feceris iudicia tua in terra, iustitiam discent habitatores orbis.¬´ uox prophete, de Iudeis: O Deus et immensa pietas, quandiu non facis iudicia tua super habitatores orbis, non cognosceris ab impiis? Percute, inquit propheta, impios, et discent tuas leges.

¬ªMisereamur impio.¬´ uox prophete de impiis, estque distinguendum per interrogationem et responsionem. Dicit Dominus: O propheta, misereamur impio, ut agat penitentiam. Et propheta. ¬ªEt non discent facere iustitiam?¬´ Et est sensus: Et non ostendes eis tuam potentiam. Certe aliter non credent, nisi eos flagellaueris. Addiditque propheta loquens: ¬ªIn terra sanctorum iniqua gessit.¬´ Sinecdochicos  per unum, omnes reprobi intelliguntur. Terram sanctorum uocat apostolos, martyres, et omnes sanctos, qui ab impiis multa tulerunt. Ac si diceret: Ideo non debes parcere illi, quia sanctos peremit. Condolebat enim propheta neci sanctorum que futura erat, et quasi causabatur cum illo, ut interficeret iniquos. ¬ªEt non uidebit gloriam Domini.¬´ uox Filii Dei ad prophetam. Gloria Dei Patris est Filius, cui Pater omne iudicium dedit . Per interrogationem legendum est. Et est sensus: Melius est ut uideat gloriam Dei Patris, id est, me in die iudicii, et erubescat super malis suis. Sed quid ei respondit propheta?

¬ªDomine, exaltetur manus tua,¬´ id est potentia  tua in die iudicii super impios: ¬ªet non uideant,¬´ subaudis gloriam Dei Patris. Hoc obsecratiue dixit et affirmatiue. Non uult propheta, ut impius gloriam Domini in die iudicii cernat. ¬ªuideant et confundantur zelantes,¬´ id est, inuidentes ¬ªpopuli¬´ et hostes tuos uel sanctorum meorum deuoret ignis. uox Dei ad prophetam. Et est sensus: uolo ut uideant me exaltatum, et magnitudinem electorum meorum in die iudicii omnes populi qui inuident electis meis, et ignis siue penitentie siue gehenne uel ardoris deuoret postea hostes tuos, et sanctorum meorum. Et exhilaratus animo propheta, dixit:

¬ªDomine, dabis pacem nobis.¬´ Ac si diceret: Cum hoc feceris tradens impios morti, tunc dabis  pacem nobis. Omnia enim bona que operamur, tua misericordia largiris nobis.

¬ªDomine Deus noster, possederunt nos domini absque te, tantum in te recordemur nominis tui.¬´ uox prophete ex persona Iudaici populi, qui post passionem Domini ad fidem uenerunt. Domine, possederunt nos domini, demones uidelicet quos in idolis adorauimus, derelinquentes te Creatorem et Dominum nostrum. Tantum in te recordemur nominis tui. Ac si diceret aliis uerbis: Tamen licet peccauerimus coram te adorantes idola, tu fac ut credamus in te, et digni simus recordari nominis tui, quatenus a te qui Christus es christiani uocemur.

¬ªMorientes non uiuant, gigantes non resurgant.¬´  Non loquitur Propheta optando illis mala, sed preuidens que uentura erant super illos, talia loquebatur. Morientes subaudis peccatis et iniquitate, non uiuant in gloria quandiu in peccatis permanserint. Gigantes, hoc est, superbi et qui fortes sunt ad perpetranda mala, non resurgant ad gloriam in die iudicii. Due mortes sunt corporis et anime. Mors corporis est exhalatio et transitio anime. Mors anime est peccatum, et perpetratio sceleris: sicut dicitur in lege: ¬ªAnima que peccauerit, ipsa morietur .¬´ Sicut enim iustorum uita est fides, operatio bona, dilectio erga Deum et proximum: ita mors impiorum superbia, odium et auaritia, ceteraque uitia. ¬ªPropterea uisitabis eos.¬´ Sic loquitur Propheta de futuro, quasi de preterito. Propterea,  subaudis quia mortui sunt peccato, et fortes ad operandum malum: uisitabis eos in die iudicii in malum non in bonum, et conteres eos, et perdes eorum memoriam de regno et beatitudine iustorum.

¬ªIndulsisti, Domine, genti,¬´ ac si diceret: Sepe indulsisti eis, et misertus es eis, Domine: sed ideo non sunt conuersi ad te. ¬ªNunquid glorificatus es,¬´ subauditur ab eis? Ac si diceret: Quanquam tu eis misertus esses, nunquid glorificauerunt te? Non es glorificatus ab eis. ¬ªElongasti omnes terminos terre,¬´ id est, elongari permisisti omnes nationes a te, ut permanerent in errore suo.

¬ªDomine, in angustia requisierunt te¬´ pro eo quod est requirent. Et est sensus: Domine, percute  illos, ut uel in augustia positi requirant te: quatenus qui noluerunt te requirere tempore prosperitatis, requirant tempore angustie et persecutionis. ¬ªIn tribulatione murmuris doctrina tua eis,¬´ subauditur sit. Ac si diceret: Qui noluerint doctrinam tuam discere tempore pacis, per tribulationem erudi eos: et sit doctrina tua eis in recordatione. Ac sic percute illos, ut pre timore non audiant ad te palam clamare: sed quasi sub murmure.

¬ªConcepimus et peperimus sanctum,¬´ uox prophetarum in persona sanctorum martyrum. Non pepererunt illi positi in agone filios carnis, sed Spiritum salutis ut illuminati et inflammati a sancto Spiritu, quo amplius cruciarentur, et amplius arderent  amore Dei, et toto mentis ardore in eum crederent. ¬ªSalutes,¬´ hoc est, bona opera ¬ªnon fecimus, ideo non ceciderunt habitantes,¬´ id est amatores terre, qui nos opprimunt et persequuntur. Qui sunt amatores terre? Qui totam spem suam in terrenis rebus ponunt, seruientes plus mundo quam Deo.

¬ªuiuent mortui tui,¬´ hoc est, martyres tui. ¬ªInterfecti mei,¬´ id est socii mei ¬ªresurgent,¬´ ad Dominum loquitur Propheta. Martyres Christi sunt qui pro eius nomine ab impiis perempti sunt. Socios autem suos uocat eos propheta Isaias, quia ipse pro Dei nomine serra lignea sectus est. ¬ªExspergiscimini et laudate Dominum, qui habitatis in puluere.¬´ Hortatur et Propheta sanctos: O uos martyres sancti, expergiscimini, hoc est, surgite de sepulcris  uestris, et laudate Dominum: quia ¬ªros lucis ros tuus.¬´ Apostropham facit Propheta ad Dominum. Rorem ponit pro misericordia. Ros lucis ros tuus, hoc est, misericordia tua illuminans est, qui illuminat corda illorum super quos requiescit. Magnam uirtutem profert pro frugibus terre. Proiicitur semen in terra, et humore roris excrescit in herbam, ac deinde facit excrescere in fructum. Sic et misericordia Dei generat fidem, et ipsam fidem conuertit ad operationem. ¬ªEt terram gigantum detrahes in ruinam.¬´ Terram gigantum dicit corpora terrenorum hominum, et superborum. Corpora ergo sanctorum cum animabus illorum transferentur in die iudicii ad perpetuam requiem, et corpora reproborum cum animabus illorum in perpetuam damnationem.

 ¬ªuade, populus meus, intra in cubicula tua¬´ usque ¬ªdonec pertranseat indignatio mea.¬´ uox Dei omnipotentis ad martyres: O martyres mei clarissimi, intrate cubicula uestra, id est, requiescite in sepulcris uestris, et claudite ora sepulcrorum, donec ueniat dies iudicii, et transeat uindicta mea super impios, quando reddam unicuique prout gessit.

¬ªEcce enim Dominus egredietur de loco suo, ut uisitet,¬´ id est uindicet, ¬ªiniquitatem habitationis terre contra eum.¬´ De die iudicii loquitur Propheta. Quid est locus Domini? Nonne ipse dicit per Ieremiam prophetam: ¬ªCelum et terram ego impleo ?¬´ Locus Domini est misericordia et pietas. Quando ergo ipse dicitur ulcisci se de inimicis suis, id est illorum malis hoc promerentibus: tunc dicitur  exire de loco suo. Non quod ille loco moueatur, quia ubique est. Habitatorem terre uocat superbos, et terrena sapientes. In die iudicii Dominus de loco suo egredietur, id est misericordiam non impendet reprobis, ut uindicet iniquitatem eorum contra eos. ¬ªEt reuelabit terra sanguinem suum, et non operiet ultra interfectos suos.¬´ Duobus modis intelligi potest. In die iudicii terra sanguinem suum, id est, sanguinem sanctorum martyrum reuelabit quem suscepit: et non tenebit amplius corpora interfectorum suorum, id est sanctorum martyrum. Terra sanguinem suscepit, sicut dicit Dominus ad Cain: ¬ªMaledicta terra in opere tuo, que suscepit sanguinem fratris tui de manu tua .¬´ uel aliter: Terra, id  est, anime impiorum reuelabunt sanguinem sanctorum martyrum in die iudicii que fuderunt illum, et ultra non latebit scelus eorum. Omnibus enim hominibus parebit et cognitum erit in die illa, quem quis occiderit.



CAPUT XXuII.

¬ªIn die illa,¬´ hoc est in die iudicii, ¬ªuisitabit Dominus,¬´ Deus Pater ¬ªin gladio suo duro super Leuiathan¬´ usque ¬ªet occidet cecum qui in mari est.¬´ Quis est gladius iste, in quo iudicabit Deus pater in die iudicii uniuersum orbem? uerbum Dei, id est sapientia Dei Patris, per quod ipse Pater omnia fecit. De isto gladio Apostolus dicit: ¬ªEt gladium spiritus, quod est uerbum Dei .¬´ Iste gladius iustis et sanctis innocuus est, impiis autem  et peccatoribus et patri illorum diabolo, durus erit in die iudicii, quando dicet: ¬ªIte, maledicti, in ignem eternum .¬´ Et aperte iste gladius secabit, id est diuidet in die illa iustos ab iniustis. Leuiathan interpretatur additamentum eorum siue aduersarius, significat diabolum, qui semper nititur aduersari humano generi. Quare appellatur Leuiathan serpens uectis et tortuosus? Quia in rectitudine stat semper anfractuosus, decipiens sua calliditate multos. Ipse appellatur cecus qui et serpens et Leuiathan, id est diabolus. Ferunt enim, quia draco in aquis natat, ut piscis, in terra repit, in ere uolat.

¬ªIn die illa,¬´ hoc est in die iudicii: ¬ªuinea meri cantabit ei.¬´ Cui cantabit? Domino. Non tamen canticum letitie, sed doloris et tristitie. Est  canticum letitie, et est canticum tristitie. Moses, Debbora, Dauid et Salomon cantauerunt Domino canticum letitie. Ieremias autem canticum tristitie. Eodem modo cantabit in die iudicii uinea meri, id est plebs isrelitica, que Dominum et sanctum eius interfecit. Merum dicunt greci purum. Et quare uocatur ista uinea mera? Quia sepe bibit Dominus ex ea merum uinum, et sepe protulit botros et palmites iucundos, uidelicet in prophetis et regibus iustis. Quando autem hoc Isaias dixit, non erat iam mera, sed pro uuis labruscas proferebat. uinea meri, hoc est uinea plebis Isrelitice cantabit Domino in die iudicii canticum tristitie, quia damnabitur, eo quod factorem et redemptorem nostrum crucis patibulo suspendit. De illis dico, qui postea non  sunt conuersi ad fidem.

¬ªEgo Dominus qui seruo eam, repente propinabo ei.¬´ uox Domini. Ac si diceret aliis uerbis: Ego qui modo ab hominibus aduersis seruo eam, repente, hoc est in die iudicii, propinabo ei potum eterne damnationis, ¬ªne forte uisitetur contra eam,¬´ aliqua calamitas. ¬ªNocte et die seruo eam,¬´ id est in prosperis et in aduersis: sed illa semper econtra prona est ad labendum.

¬ªIndignatio non est mihi?¬´ uox Dei omnipotentis, et legendum est sub interrogatione. Ac si diceret aliis uerbis: Nunquid nescio indignari, si prouocatus fuero a te? Tu semper inique agis contra me, cum econtra bona tibi semper impendam, et non indignabor  contra te propter hoc? ¬ªQuis dabit me spinas et ueprem in prelio?¬´ uox Domini ad Iudeos. Quis dabit me, hoc est, quis me faciet durum, crudelem et asperum? uel quis docebit me esse tyrannum, et insurgam in prelium contra uos? Ego mitis et misericordissimus existens, uestra malitia me excitante efficiar uobis durus. ¬ªGradiar super eam, succendam eam pariter,¬´ uox Dei ad uineam dicit: Super uineam istam prauam gradiar, et succendam eam, ac destruam.

¬ªAn potius tenebo fortitudinem meam?¬´ uox Dei Patris. In quibusdam codicibus inuenitur, tenebit fortitudinem meam: sed mendacium ibi habetur. Dubitatiue uidetur loqui Deus Pater isto in loco. Sed quomodo potest dubitare, apud quem  omnia iam facta sunt, et qui omnia cognoscit? More nostro loquitur. Fortitudo Dei Patris Filius est, quia per ipsum fecit omnia , et per ipsum redemit genus humanum, per ipsum etiam decreuit omnigenas gentes iudicare. Dicit ergo: Permittam incarnari fortitudinem meam, hoc est filium meum pro redemptione totius generis hominum. An potius tenebo illum ad me? Mittam illum assumere carnem ex uirgine, qui sua incarnatione faciat pacem mihi. Pacem faciat mihi, id est hominem quem condidi per ipsum, qui a pace mea recessit transgrediendo legem meam, sua incarnatione et passione reconciliabit mihi. Ipse namque, sicut dicit Apostolus, reconciliabit nos Deo Patri .

¬ªQui ingrediuntur impetu ad Iacob, florebit et  germinabit Isrel, et implebunt faciem orbis semine.¬´ uox prophete. De apostolis Christi. Qui sunt isti qui ingrediuntur? Apostoli, dicit. uerba que prophete loquuntur a Spiritu sancto illuminati, non possumus per omnia ad contextum orationis conuertere, tamen sensus ibit subtilissime inquirentibus. Sensus istius uersiculi talis est: Apostoli Christi cum ingrediuntur, id est cum regressi fuerint impetu ad Iacob, id est colenter uel cum uelocitate, tunc florebit Isrel fide, et germinabit operationem, in illis dico qui predicatione apostolorum ad Dominum conuersi sunt. Ipsi etiam apostoli impleuerunt faciem orbis semine predicationis, sicut scriptum est. ¬ªIn omnem terram exiuit sonus eorum .¬´ Quando impleuerunt apostoli  uniuersum orbem sua predicatione? Quando audientes a Domino: ¬ªEuntes in mundum uniuersum predicate Euangelium , profecti sunt predicantes ubique Domino cooperante.¬´

¬ªNunquid iuxta plagam percutientis se percussit eum,¬´ id est populum Iudeorum? ¬ªAut sicut occidit interfectos eius, sic occisus est,¬´ subauditur ab eo? uox prophete loquens de Filio Dei. Et est sensus: Nunquid sic percussit Filius Dei populum Iudeorum, quomodo ipse percussus est ab eis? Aut sic interfecit eum, quomodo interfecit martyres eius? Minime. Illi immisericordes exstiterunt erga illum illudentes ei, et flagellantes et crucifigentes. Ipse autem non eodem momento percussit illos ut  merebantur, sed per quadraginta duorum annorum curricula, dilationem penitentie concessit eis, quibus peniterent mala que patrauerunt, occidendo illum et discipulos eius. Sed quid dicit de illis Propheta Domini, nolentibus conuerti ad penitentiam?

¬ªIn mensura contra mensuram. Cum abiecta fuerit a te, iudicabis eam plebem,¬´ hoc est dicere: Qualia egerunt, talia recipient a Romanis. Et eternum supplicium in inferno modo patiuntur, et in die iudicii augebitur illis pena gehenne. Notandum quod dicit, cum abiecta fuerit a te, quando penitentiam noluit agere de suis iniquitatibus, et apostolos eius fugauit a se, nolens recipere predicationem illorum. ¬ªMeditatus est in spiritu suo duro per diem estus,¬´ uox prophete. Qui est meditatus?  Deus omnipotens ipse est meditatus, id est ipse cogitauit et locutus est per diem estus: hoc est tempore tribulationis uel sue uel apostolorum, quando patiebatur ab eis. Quid redditurus esset eis? uidelicet uastatorem Romanorum missurus super eos?

¬ªIdcirco super hoc dimittetur iniquitas domui Iacobi: et omnis iste fructus ut auferatur peccatum eius, cum posuerit omnes lapides altaris sicut lapides cineris allisos.¬´ uox prophete. Poterat aliquis dicere: Quid commeruit iste populus, uel quid longe post resurrectionem Domini, ut aliquis illorum sit cui Deus dimiserit peccatum eius, dans ei cor ut in eum crederet? Ad hec respondet Propheta. ¬ªIdcirco super hoc,¬´ id est propter hoc, ¬ªdimittetur domui Iacob iniquitas eius, et omnis fructus¬´ eius malus:  quia apostoli ex illorum prosapia originem duxerunt. Hec a Domino promeruerunt, ut aliquis illorum saluaretur eo, quod ipsi omnia altaria sua predicatione per uniuersum pene orbem destruxerunt, et lapides illorum altarium in cineres redegerunt. Ideoque dicit Propheta: ¬ªCum posueris choros apostolorum omnes lapides altaris diabolo dedicatos sicut cineres, auferetur peccatum domui Iacob.¬´ De illis dico qui baptizati sunt, et fidem sancte Trinitatis susceperunt, de quibus dicit Lucas: ¬ªQuia crediderunt una die tria millia, altera die quinque millia, et deinceps multa millia . ¬ªNon stabunt,¬´ id est non permanebunt, ¬ªLuci et delubra:¬´ ubicunque apostoli predicauerunt. Delubra sunt templa idolorum. Luci autem nemora ubi erant  edificate are demonum.

¬ªCiuitas munita desolata erit.¬´ Transit Propheta ad subuersionem Ierusalem que fuit peracta a Romanis. Ciuitatem munitam appellat Ierusalem, que quondam fuit munita custodia angelorum et muris. ¬ªSpeciosa¬´ ciuitas, que fuit temporibus Dauid et Salomonis, plena omni dignitate, ¬ªrelinquetur quasi desertum, et dimittetur¬´ a Deo.

¬ªIbi pascetur uitulus, et ibi accubabit, et consumet summitates eius.¬´ uitulum appellat Titum et Romanorum exercitum, quem in psalmo Dauid uocauit aprum dicens: ¬ªuastauit eam aper de silua .¬´ Sicuti uinea exsiccatur, si palmites et propagines excise fuerint: sic illa ciuitas exsiccata  est ab habitatoribus suis. Et quia superius dixit Propheta, ibi pascetur uitulus, id est in uinea, seruauit metaphoram cum dixit: Et deuorabit ¬ªsummitates eius.¬´

¬ªIn siccitate messis illius conterentur mulieres, uenientes et docentes eam.¬´ Metaphorice loquitur Propheta, per messem uel uineam uolens ostendere plebem Isreliticam. Mulieres appellat hic synagogas diuersarum gentium Aegyptiorum, Philistinorum ceterarumque. Quando autem Ierusalem destructa est a Romanis, et omnis populus eius preda fuit gentibus synagoge diuersarum gentium que in circuitu eius erant, conuenerunt ad illam, et contrite sunt dolore et luctu, non de Domini passione, sed de subuersione tante ciuitatis. uel etiam Iudeorum  mulierum sapientes que disperse erant per diuersas regiones, queque solite erant uenire ante illam captiuitatem, et docere eos qualiter se prepararent contra hostes: cum audissent eam dirutam et uenissent uidere ignominiam suorum propinquorum, contrite sunt et attrite dolore nimio. Sicut enim uerecundum fuit illud quod Debbora iuit in bellum, et hoc quod Orda mulier imminente captiuitate Chaldeorum tacentibus uiris prophetauit, sic quoque turpe admodum fuit, quod mulieres ad docendum illos ueniebant imminente captiuitate Romanorum. In siccitate ergo uastationis Ierusalem mulieres que solite erant uenire et docere eos, contrite sunt, uidentes ignominiam suorum. ¬ªNon est enim populus sapiens, propterea non miserebitur ei Deus  qui fecit eum.¬´ Ecce hic demonstrat propheta, quare mulieres conueniebant eos, uidelicet ut docerent illos quia inscii erant, ideoque incurrerunt in damnationem sui.

¬ªEt erit in die illa,¬´ hoc est in tempore captiuitatis Ierusalem, ¬ªpercutiet Dominus¬´ omnem terram Iudeorum, ¬ªab alueo fluminis,¬´ hoc est, ab Euphrate flumine ¬ªusque ad torrentem Aegypti,¬´ id est usque ad Nilum. Melius habetur in septuaginta interpretibus, qui dicunt ab Euphrate usque ad Rinocoruram. Est enim riuus non adeo magnus, qui diuidit terram reprosmissionis et Aegyptum super quem Rinocorura ciuitas sita est. Qui uersus ita est intelligendus quod a loco in quo inchoatur usque ad eum locum ubi terminatur, a Romanis sit depredata  omnis regio Iudeorum. ¬ªEt uos congregabimini et omnes filii Isrel.¬´ uox prophete ad illos qui post ascensionem Domini predicantibus apostolis ad Dominum conuersi sunt, de quibus dicitur in Actibus apostolorum , quod una die crediderunt tria millia, et cetera. Pro paucitate autem dicit, unus et unus. Comparatione enim illorum qui in perfidia et infidelitate remanserunt, pauci fuerunt illi numero.

¬ªEt erit in die illa,¬´ id est post ascensionem Domini, uel post subuersionem urbis, ¬ªclangetur¬´ ab apostolis ¬ªin tuba magna,¬´ id est in doctrina euangelica, ¬ªet conuenient¬´ gentiles ad fidem, ¬ªqui perditi fuerant¬´ per idololatriam ¬ªde terra Assyriorum,  et qui eiecti sunt a Domino in terra Aegypti, et adorabunt Dominum in monte sancto Ierusalem,¬´ hoc est in Ecclesia. Et modo est illud tempus. Ab ortu enim solis usque ad occasum, laudatur nomen Domini . Hic notandum est, quia per istas duas gentes omnes intelligende sunt, que uenture sunt ad fidem Christi.



CAPUT XXuIII.

¬ªue corone superbie, ebriis Ephraim, et flori decidenti, et glorie exsultationis eius.¬´ Superius locutus est Propheta de die iudicii, et de destructione Hierusalem, et fide gentium. Nunc uero loquitur sermo diuinus contra decem tribus que appellabantur Ephraim, uel ab Ieroboam filio Nabath, qui peccare  fecit Isrel, qui primus super illas decem tribus constitutus est rex: uel a Iosue filio Nun, qui Mosi successit in regimen populi. Iste enim decem tribus superbe erant, confidentes in multitudine sua. Maiores namque et fortiores existebant duabus tribubus Iuda et Beniamin, numero et potentia. Et ideo uocantur corona superbie, quia sicut caput regis ornatur diademate, uel corona ex auro et gemmarum uarietate: ita illi ornabant regem suum circumstantes undique illi. Multitudo enim populi gloria regis est. Ebrii autem uocantur non ebrietate corporis, sed idololatria, et errore et cultu demonum. Flos siquidem decidens appellatur, quia cito decidit pulchritudo ac gloria exsultationis eorum: ac propterea audiuit a sancto Spiritu: ¬ªue corone superbie Ephraim,  flori decidenti, et ue etiam glorie exsultationis eius, quia desolabitur et ad nichilum deducetur:¬´ Qui erant temporibus Dauid et Salomonis in uertice, hoc est in templo, quod erat constructum super uallem pinguissimam Gethsemani. Gethsemani enim est uallis pinguissima, ubi Dominus nocte comprehensus est: super quam uallem mons Sion siue Hierusalem consistit. Gethsemani autem interpretatur uallis pinguium siue pinguedinum, propter ubertatem frugum, quia fertilissima erat. Non autem ideo dicitur qui erant in uertice uallis Gethsemani, quod ibi illi habitarent, neque enim in sortem illorum cesserat: sed ideo quia temporibus Dauid et Salomonis, quando illi uel in festiuitatibus uel etiam iussu regis ad Hierusalem ueniebant, ibi aliquantulum demorabantur, sed et conscensus illorum perillam uallem erat, ibique  soliti erant figere aliqui illorum causa ludendi tentoria sua, interim dum morabantur cum rege errantes a uino. Ieroboam rex illorum miscuit ac propinauit eis potionem amaram, quando conflauit duos uitulos, et illi adorauerunt eos dicentes: ¬ªIsti sunt dii tui, Isrel, qui te eduxerunt de seruitute Aegypti.¬´ Ab illo siquidem tempore errauerunt a uino, hoc est ab idololatria et errore demonum.

¬ªEcce ualidus et fortis Dominus¬´ usque. Et emissarum super terram spatiosam, hoc est planam, uox prophete est. Grandinem et aquas inundantes comparat exercitui Sennacherib, turbinem uenti et terram plenam decem tribubus. Et dat duas similitudines.  Sicut turbo constringitur a grandine, hoc est a tempestate, et sicut ab impetu aquarum inundantium decurrentium per terram planam, omnes stipule leuis ponderis auferuntur. Sic ab impetu et multitudine Assyriorum decem tribus deuastate et conculcate et in captiuitatem ducte.

¬ªPedibus¬´ Assyriorum ¬ªconculcabitur corona,¬´ id est multitudo ¬ªEphraim.¬´ Tante pulchritudinis et dignitatis erant ille decem tribus temporibus Dauid et Salomonis, ut corona et flos pulcherrimus a Domino uocarentur. Illo autem tempore quando Isaias ei hoc predicebat, omissam habebat iam gloriam dignitatis sue, adorando idola.

¬ªEt erit flos decidens,¬´ hoc est pulchritudo et decor ¬ªglorie eius¬´ usque ¬ªdeuorabit illud.¬´ uox  prophete. uerticem uallis pinguis appellat domum Domini, que sita erat super uerticem uallis Gethsemani, ob huiusmodi causam quam superius diximus. Dat similitudinem Propheta, qualiter dissipate sunt ille decem tribus. Sicut, inquit, si inuentus fuerit racemus ante maturitatem autumni, uel in aliqua arbore fructus ante estatem, statim ut conspexerit aliquis concupiscentia ductus deuorat illum: sic Sennacherib et exercitus illius concupiuit gloriam decem tribuum, et omnia bona illorum abstulit.

¬ªIn die illa erit Dominus exercituum corona glorie, et sertum exsultationis residuo populi sui.¬´ Dies hic accipiendus est pro tempore. Quod est corona et sertum. Sed dicunt aliqui coronam esse ex auro et gemmis, sertum autem ex floribus, quod  solent pueri ferre super capita. Residuum populi sui dicit duas tribus que non sunt ducte in captiuitatem ab Assyriis temporibus Ezechie. ¬ªIn die illa,¬´ inquit, hoc est in illo tempore ¬ªcum ducte fuerint decem tribus ab Assyriis in captiuitatem: erit Dominus Iude et Beniamin corona uictorie et munimentum protectionis, ut liberet eos de manu Sennacherib.¬´

¬ªEt spiritus iudicii sedenti super iudicium, et fortitudo reuertentibus de bello ad portam.¬´ Ipse Dominus erit spiritus iudicii. Cui erit Dominus spiritus iudicii? Ezechie regi sedenti super iudicium. Ezechias rex filius Achaz, amabilis fuit Domino, quia populum Domini iuste docebat et iuste iudicabat. Ideoque dicit propheta quod ipse Dominus erit ei spiritus iudicii, id est inspirabit ei quomodo uel quemadmodum iudicet,  quia ipse Ezechias super iudicium sedet, hoc est iudicium equum et iustum desiderat. Et ipse Dominus erit fortitudo reuertentibus de bello ad portam. Non legimus ullo in loco, Ezechiam bellum egisse contra quamlibet gentem. Et quare dicitur: Erit Dominus fortitudo reuertentibus de bello? Hoc sciendum est, quia illius belli memoratur quod celitus actum est, quando Dominus misit angelum suum. et interfecit in castris Assyriorum centum octoginta quinque millia . Iudei ergo cum uidissent tantam stragem hostium suorum sine sui periculo, ierunt et collegerunt spolia, et reuersi sunt cum letitia et exsultatione ad portas Ierusalem.

¬ªuerum hi quoque pre uino nescierunt, et pre  ebrietate errauerunt.¬´ Propterea quia Iuda et Beniamin cito preuaricati sunt legem Domini sicut et alie decem tribus, que procul ducte sunt in captiuitatem, nec recordati sunt bonorum Domini qui ipsos liberauit de manibus inimicorum, loquitur contra eos propheta et dicit: uerum hi quoque, id est Iuda et Beniamin pre uino nescierunt, hoc est pre errore quo decepti sunt nescierunt Creatorem suum ac liberatorem, et pre ebrietate, hoc est pro idololatria, errauerunt recedentes a Deo. ¬ªSacerdos¬´ iniquus ¬ªet propheta¬´ falsus ¬ªnescierunt¬´ Creatorem suum ¬ªpre ebrietate,¬´ hoc est pro cultu demonum, quibus seruiebant. ¬ªEt absorpti sunt a uino,¬´ id est ab errore falso. ¬ªErrauerunt¬´ sacerdos et propheta ¬ªin ebrietate,¬´ hoc est in idololatria.  ¬ªNescierunt uidentem,¬´ id est non considerauerunt quod Deus, qui omnia absconsa penetrat suo intuitu, cerneret eorum cogitationes et facta. ¬ªIgnorauerunt iudicium,¬´ nescientes habere discretionem inter iustum et impium, inter sanctum et profanum.

¬ªOmnes mense¬´ illorum ¬ªreplete sunt uomitu sordiumque, ita ut non esset ultra locus¬´ in eis Domino. uomitum et sordes posuit pro omni immunditia et spurcitia et sordibus. De hoc dicit: Quia postquam liberati sunt a Domino de manibus inimicorum, statim conuersi sunt ad errorem pristinum, adorantes idola in lucis et nemoribus insuper et super tecta, et omnes cibos quibus uescebantur, demonibus consecrabant, statuentes mensas ante aras  illorum. Locus ergo non est inuentus in eis Domino, quia repleta erant corda illorum odio et omni iniquitate. Sicut ipse in Euangelio dicit legis doctori: ¬ªuulpes foueas habent in corde suo, et uolucres celi nidos. Filius autem hominis non habet, ubi caput reclinet .¬´

¬ªQuem docebit scientia, et quem intelligere faciet auditum? Ablactatus a lacte, auulsus ab uberibus.¬´ uox prophete. Ablactatus dicitur, quasi a lacte abstractus, qui solido cibo uescitur. Auulsus ab uberibus, repulsus, uel separatus. Dicit ergo Propheta, loquens ad Iudeos: Quem ex uobis docebit Dominus scientiam, et quem faciet intelligere auditum, id est, ut que audierit intelligat uera esse, et mente retinens opere adimpleat. Ac si diceret: Non docebit  uos qui lac sugitis, id est, pueriliter uiuitis et sine sensu estis, opera infantium imitantes: sed illos qui iam solidamentum fidei habent, et qui non iam lacte, sed solido cibo pascantur . Sunt in sancta Ecclesia qui lac adhuc sugunt, hoc est, leuia precepta adimplent, non ualentes solidum cibum sumere, id est, fortia precepta perficere. De quibus dicit beatus Petrus apostolus: ¬ªQuasi modo geniti infantes, lac concupiscite .¬´ Et egregius predicator: ¬ªTanquam paruulis in Christo lac uobis potum dedi non escam,¬´ et cetera usque ad id: ¬ªAdhuc enim carnales estis .¬´ Sunt etiam nonnulli qui solidos cibos sumunt, id est, qui maiora precepta legis et Euangelii adimplent, contemnentes terrena  et appetentes celestia. Iuxta quod precepit Dominus: ¬ªuade, uende omnia que possides, et sequere me .¬´ Et illi tales ambulant de uirtute in uirtutem, donec uideatur Deus deorum in Sion : et manentes adhuc in carne possunt dicere cum Apostolo: ¬ªNostra conuersatio in celis est .¬´ Lac sugit aliquis nostrum, cum dicit: ¬ªPater noster qui es in celis .¬´ Solido cibo uescitur ille, qui nouit dicere sicuti dicendum est: ¬ªIn principio erat uerbum ,¬´ et reliqua.

¬ªQuia manda remanda, exspecta reexspecta, modicum ibi, modicum ibi.¬´ Omnipotens Deus cuius misericordia omnia subsistunt, ¬ªqui non desiderat mortem peccatoris, sed uult ut conuertatur per penitentiam  et uiuat ,¬´ predicebat per prophetas suos captiuitates, et mala que passurus erat ille populus a Nabuchodonosor uel a Sennacherib, ut pretermitteret errorem suum conuertens se ad illum. Sed ille qui semper dure ceruicis exstitit, irritans Deum suis operibus propterea quia captiuitas statim ut eis annuntiabatur non ueniebat super illos: dicebant ad prophetam deridendo: Manda remanda, id est precipe que facere debeamus, et minare nobis mala: non ueniet enim super nos illo in tempore malum. At contra Propheta: Exspecta, et iterum reexspecta, et modicum ibi, subaudis in illa exspectatione permane: quia ueniens ueniet super te calamitas. Et quid si modo non uenerit? ueniet procul dubio quandoque. Illi uero econtrario  non se corrigebant de suis facinoribus et sceleribus, sed ipsa uerba prophete sumebant ei dicentes: ¬ªManda remanda, exspecta reexspecta, modicum ibi, modicum ibi.¬´ Ac si dicerent aliis uerbis: Iterum precipe quid faciamus, et ut exspectemus captiuitatem ac prestolemur modicum in illa exspectatione frequentius iube tu. Ante enim omnes moriemur, et transibimus de hac uita ad aliam, quam hoc ueniat quod predicis.

¬ªIn loquela enim labii et lingua altera loquetur Dominus ad populum istum, cui dixit.¬´ uox prophete. Quenam est illa loquela altera qua loquetur? Hec est ut statim ut comminatus fuerit captiuitatem, adducat illam super illos: non dans iam locum penitentie. Et est sensus: Propterea quia despexistis  uerba prophetarum, ducentes omnia pro nichilo que ab illis dicebantur, et dixistis: Hec que isti prophetant, in futurum uenient et non occupabit nos malum: ecce ego loquor in altera loquela ad uos. Et statim ut dixero, ueniet super uos tribulatio et captiuitas. Non prenuntiabo uobis amplius per prophetas meos, quid uobis mali uenturum sit: usque irruat super uos et capiamini. Dixi enim uobis:

¬ªHec est requies mea, reficite lassum.¬´ uox prophete. Semetipsum dicit iniquitatibus illorum lassatum. Quando sumus dediti orationibus, ieiuniis, uigiliis, eleemosynis, ceterisque bonis operibus insistimus: tunc reficimus Dominum, et requiescere facimus eum in nobismetipsis. Quando uero auaritie aliisque  malis operibus insudamus, facimus eum laborare. Sicut ipse dicit per eumdem prophetam: ¬ªLaborare me fecistis in uestris iniquitatibus .¬´ Et illud: ¬ªLaboraui sustinens.¬´ ¬ªEt hoc est meum desiderium,¬´ subauditur, ut reficiatis me uestris bonis operibus. Requies enim mea est, in cordibus electorum sedere et habitare. ¬ªAnima enim iusti sedes est sapientie .¬´

¬ªEt erit eis uerbum Domini, manda remanda¬´ usque ad id quod dicitur ¬ªmodicum ibi.¬´ Loquitur propheta contra illos qui in derisionem sumpserunt uerbum Domini, et dicit: Idcirco quia despectui habuistis uerba Domini ac prophetarum eius, sumentes hoc quod illi uobis pronuntiabant pro mendacio, insuper et in scurrilitatem illud uertistis: erit uobis  uerbum Domini in ruinam et calamitatem. uel etiam ad quos ierit, erit eis uerbum Domini ¬ªut uadant in interitum sui, et cadant retrorsum¬´ interfecti ab hostibus suis.

¬ªPropter hoc audite uerbum Domini, uiri illusores, qui dominamini super populum meum.¬´ uox prophete ex persona Domini, contra pontifices scribasque et Phariseos, et principes Iudeorum. Illusores appellantur, eo quod uerba Prophete in derisione sumpserunt, quando dicebant ¬ªmanda remanda, etc.¬´

¬ªDixistis enim: Percussimus fedus cum morte,¬´ hoc est cum diabolo ¬ªet cum inferno,¬´ hoc est, cum penis inferni ¬ªfecimus pactum.¬´ Quid est fedus, idipsum est et pactum. Pactum autem dicitur,  quasi pacis auctum. Impiissimi Iudei non recordantes iudiciorum et bonorum Domini, quibus illos omnibus gentibus pretulerat quondam et exaltauerat, dans eis terram omnibus terris fertiliorem, dicebant: Nequicquam laboramus in lege, obseruantes precepta que ibi continentur, quia descensuri sumus ad inferni claustra, sicut et omnes gentes. Leuius etiam et tolerabilius erit illis quam nobis, quia illi quotidie placant hostiis et muneribus principes inferni. Melius ergo nobis est ut conuertamur ad ritum gentium, et statuamus pactum cum diabolo et penis inferni, offerentes eis thura et hostias, ¬ªflagellum¬´ captiuitatis et tribulationis ¬ªinundans cum transierit, non ueniet super nos, quia posuimus mendacium spem nostram,¬´ id est, in diabolo habemus  spem ¬ªet mendacio,¬´ hoc est, a diabolo ¬ªprotecti sumus¬´ pro eo quod est, protecti erimus uel protegemur. Mendacium appellat diabolum, iuxta quod Dominus dicit : Quia mendax est, et pater eius, id est, pater mendacii, ueritatem semper refugiens.

¬ªIdcirco hec dicit Dominus: Ecce ego mittam in fundamentis Sion lapidem.¬´ uox prophete, ex persona Dei Patris de Filio Dei. Idcirco quia hec omnia fecistis que iam dicta sunt, ponentes mendacium spem uestram, loquitur Dominus dicens: ¬ªEcce ego mittam in fundamentis Sion,¬´ hoc est, in fundamentis Ecclesie ¬ªlapidem.¬´ Sion que interpretatur speculum siue contemplatio sanctam Ecclesiam  significat, que semper speculum cordis et contemplationem mentis ad Deum erigit. Lapis autem appellatur Dominus iehsu, propter firmitatem et soliditatem. Omnis enim qui in illo fuerit fundatus, nulla inundatione aut procella mouetur. Sicut dicit apostolus Petrus: ¬ªAd quem accedentes lapidem uiuum, ab hominibus quidem reprobatum, a Deo autem electum .¬´ Hic est lapis quem uidit Daniel ¬ªprecisum de monte sine manibus,¬´ id est, ¬ªde semine Iudeorum absque uirili coitu natum, qui impleuit uniuersam terram .¬´ Hic est lapis qui reprobatus est ab edificantibus , probatus autem dicitur a Deo Patre. Angularis uocatur, quia sicut lapis angularis duos parietes continet: ita et ille duos populos in semetipso coniunxit, et ex duobus unam Ecclesiam  constituit, qui fecit utraque unum sicut dicit Apostolus: ¬ªPretiosus est, quia peccatum non fecit, neque dolus inuentus est in ore eius :¬´ ideoque est in fundamentis Ecclesie fundatus. ¬ªQui crediderit¬´ subaudis in illum lapidem ¬ªnon festinet,¬´ hoc est, cum uiderit Filium incarnatum, non putet statim subsecuturum iudicium illius secundum, sed prestoletur illud. Sicut dicit Propheta: ¬ªSi moram fecerit, exspecta eum, quia ueniens ueniet et non tardabit .¬´

¬ªEt ponam iudicium in pondere,¬´ hoc est, in consideratione ¬ªet iustitiam in mensura,¬´ ut reddat unicuique secundum opera sua. uox Dei Patris de Filio. Et est sensus: Cum misero Filium meum, qui est lapis probatus, ad redimendum mihi meos  electos: tunc ponam ego omnia in mensura, iudicans per illum omnigenas gentes examine iusto. De hoc iudicio sibi dato dicit Filius: ¬ªPater non iudicat quemquam, sed omne iudicium dedit Filio .¬´ Per illum enim omnia fecit et redemit, per illum etiam iudicium suum implebit. ¬ªEt subuertet grando,¬´ hoc est, multitudo tormentorum ¬ªspem mendacii¬´ ubi spem suam collocabant, ¬ªet aque inundabunt protectionem,¬´ hoc est multitudo penarum et tribulationum opprimet diabolum, a quo illi se putabant protegi, et ipsos etiam qui dixerunt: Mendacio  protecti erimus.

¬ªEt delebitur fedus uestrum, quod pepigisti cum morte,¬´ hoc est cum diabolo ¬ªet pactum uestrum,¬´ quod statuistis ¬ªcum penis inferni non  erit stabile¬´ dicentes leuius uobis fore in inferno, si secundum ritum gentium demonia adoretis. Flagellum, siue captiuitatis siue mortis, cum uenerit uel a Sennacherib, uel a Nabuchodonosor: conculcabit uos et destruet.

¬ªQuoniam mane diluculo pertransibit in die et in nocte.¬´ Diluculum dicitur quasi dubia lux. Per mane et diluculum, continuum tempus intelligere debemus. Per diem et noctem, continua pena signatur. ¬ªEt tantummodo sola uexatio tribulationis dabit auditui uestro intellectum,¬´ hoc est supplicium. Et pena cui subiacebitis, faciet uos intelligere uera esse, que prophete ex nomine meo locuti sunt. ¬ªCoangustatum enim est stratum, ita ut alter decidat:  et pallium breue utrumque operire non potest.¬´ uox Domini ad Hierusalem. Et est metaphorice ductum a marito et coniuge, ad Deum et ad Hierusalem. uerbi gratia. Si aliquis dixerit uxori sue: O coniux adultera, istud stratum angustum est: non potest capere me et illum cum quo uiolas illud. Et istud pallium breue est et angustum, nec ualet operire me et adulterum. Et est sensus: O Hierusalem, si uis habere me coniugem et protectorem, necesse est ut pretermittas deos alienos: qui tibi semper in ruinam et calamitatem sunt. Non poteris enim utrumque adimplere, uidelicet deos alienos adorare, et me protectorem habere: cum amatoribus adulterare et mihi placere. ¬ªNemo potest duobus dominis seruire .¬´

 ¬ªSicut enim in monte diuisionum stabit Dominus, sicut in ualle que est in Sabaa irascetur.¬´ uox prophete contra Hierusalem. Subauditiones isto in loco necessarie sunt. ¬ªSicut in monte diuisionum stetit Dominus,¬´ diuidens Philisteos pugnante Dauid : sic stabit Dominus contra uos, o Iuda et Beniamin. Regum historia narrat, quod Philisteis congregatis in uno globo, superuenit illis Dauid, et Domino sibi opitulante, diuisit illos ab alterutrum. Illi namque qui mortui remanserunt seiuncti sunt ab illis qui per diuersas solitudines longe lateque dispersi sunt, persequente illos Dauid. Unde uocatus est locus ille Baal Pharasim . ¬ªEt sicut in ualle que est in Sabaa¬´ iratus est contra Chananeos pugnante Iosue aduersum eos, quando  ad iussum illius omnia sidera in cacumine medii celi spatio unius diei steterunt: sic ¬ªirascetur¬´ Dominus super Hierusalem ¬ªut faciat opus suum?¬´ Potius est interrogatiue legendum, quam affirmatiue. Dicit Propheta: ¬ªNunquid ideo irascetur Dominus, ut faciat opus suum?¬´ Non. ¬ªAlienum opus eius ab eo.¬´ Quare est alienum? Quia opus Dei est misereri et parcere, et omnibus subsidium sue misericordie impendere. Quando uero irritatus malis hominum percutit illos et ulciscitur se de eis, opus crudelis hominis et tyranni est illud quod agit: et ideo alienum est ab eo quod operatur, ut operetur opus suum? Si igitur interrogatiue pronuntiandum est: ¬ªNunquid ideo irascetur contra impios, ut operetur opus suum?¬´ Minime. ¬ªPeregrinum est enim opus quod operatur  ab eo.¬´ Nempe sicuti diximus, quando uindictam accipit ex suis contemptoribus, seui et cruenti hominis officium operatur. Beatus Gregorius aliter dicit: Ideo uenit Dominus in mundum, ut faceret opus suum, hoc est ut redimeret genus humanum de potestate diaboli, et misereretur eius, sed alienum fuit opus eius ab eo, quia non conueniret Deitati ut spueretur, flagellaretur, crucifigeretur.

¬ªEt nunc nolite illudere, ne forte constringantur.¬´ Hortatur Propheta illos qui uerba illius in derisionem sumpserunt, dicentes: Manda, remanda, et cetera que ibi dicuntur, quatenus conquiescant et desistant illudere, ne forte uinculis peccatorum suorum constricti, constringantur etiam uinculis captiuitatis,  ut celerius ducantur in depredationem. ¬ªConsummationem et abbreuiationem audiui a Domino per uniuersam terram.¬´ Ideo uobis ista annuntio, quoniam a Domino audiui abbreuiationem uestre captiuitatis et calamitatis. Non enim elongabit ut uos putatis, dicentes deridendo, exspecta, reexspecta, seditio, sed repente ueniet, si non fueritis conuersi ad penitentiam. Quod autem dicit super uniuersam terram, uel specialiter dici potest de terra Iudeorum, uel etiam generaliter ad diem iudicii, quando uniuersus orbis a Domino uisitabitur.

¬ªAuribus percipite et audite uocem meam.¬´ uox prophete ad scribas et phariseos.

¬ªNunquid tota die,¬´ hoc est omni tempore ¬ªarabit arans,¬´ hoc est agricola, ¬ªut seminet semen  suum?¬´ Non. Qui operabitur tunc proscindet, hoc est antequam tempus seminationis adueniat, arabit illam terram una uice uel duabus, ut cum tempus seminandi uenerit, preparata sit; ¬ªet faciet,¬´ id est circumfodiet humum suam rastro. Hoc quod carruca et uomere non potest scindi propter angustationem loci, ubi non potest carruca uerti, illud etiam tempore sibi congruo circumfodit fossorio. ¬ªNonne cum adequauerit faciem eius,¬´ hoc est, cum equalem reddiderit et emollierit illam ¬ªseret,¬´ hoc est seminabit ¬ªgith et cyminum sparget?¬´ Gith genus est leguminis, tante magnitudinis habens grana ut cyminum, sed nigra, et solet poni in pane propter dulcorationis saporem.

 ¬ªEt ponet triticum per ordinem,¬´ subauditur locorum suorum. Quia non omnia spatia terre equaliter conueniunt seminibus. ¬ªEt uiciam in finibus suis sparget,¬´ quia in marginibus camporum, in circuitu messis seminatur uicia.

¬ªEt erudiet illum agricolam in iudicio,¬´ hoc est in discretione. Scilicet Deus suus docebit illum, quo tempore debeat arare et proscindere, et ubi seminare triticum et ubi milium, et quando. Media distinctio ponenda est illo in loco, ubi dicitur: Et erudiet illum in iudicio. Et subiungendum, ¬ªDeus suus docebit illum.¬´ Quis erudiet illum? Deus suus. Subaudiendum est enim ibi Deus, ut sit et erudiet illum Deus suus. Cum autem uenerit tempus collectionis ¬ªneque gith triturabitur serris,¬´ hoc est excutietur,  ¬ªneque super cyminum rota plaustri circumibit, sed in uirga,¬´ hoc est, in flagello et baculo ¬ªexcutientur.¬´ Sunt quedam regiones, in quibus pro penuria feni congregant triticum in unum locum, et inducunt super plaustra cum rotis ferratis et excutitur triticum; et stramina etiam in paleas rediguntur, ut animalia melius ea sumant.

¬ªPanis autem comminuetur,¬´ subauditur, rotis ferratis et plaustro. Panem appellat triticum, hordeum, et omne unde panis fit. ¬ªuerum non in perpetuum triturans¬´ plaustrum ¬ªtriturabit illum¬´ panem, hoc est triticum, ¬ªneque uexabit eum,¬´ id est, panem ¬ªrota plaustri, nec ungulis suis comminuet eum.¬´ Quis non comminuet ipsum panem?  Plaustrum uel rota; iam excussus est. Ungulas posuit pro summitate serrarum rotarum.

¬ªEt hoc¬´ consilium ¬ªa Domino Deo exercituum,¬´ et uult subauditur, ut sciret agricola quo tempore sulcaret terram, et quo etiam seminare deberet. Hec iuxta litteram diximus, quomodo Deus agricolam erudiat ut non semper uno eodemque tempore unius culture operi insistat: sed preuideat quid uno uel quid alio tempore operetur. Iterum uero repetenda est ista sententia a capite, et considerandum quid spiritualiter enucleare uelit. ¬ªAuribus percipite.¬´ Ad scribas et phariseos loquitur Propheta, quos superius illusores appellauit. Nunquid tota die, hoc est omni tempore, arabit arans ut serat? Deus omnipotens,  pius et misericors, uarie disposuit omne genus hominum et affectus eorum. Ideoque comparatur isto in loco agricole, qui per diuersa tempora uarie exercetur, et ex terra quam incolit fructus desiderat recipere. Ut Deus omnipotens aliquando proscindit terram, hoc est habitatores, pestilentia percussam: aliquando miseretur et parcit, aliquando facit contemptores suos migrare in captiuitatem, aliquando de captiuitate reuocat. Et hoc ideo agit ut conuertantur ad penitentiam, et fructus bone operationis ex eis recipiat. Non uult enim mortem peccatoris, sed ut conuertatur et uiuat . Pergit, et per cyminum quod in uirga excutitur, omnes gentes possumus intelligere, que cognitionem Dei non perceperunt, que in uirga, hoc est in penis inferni  excutientur. Per triticum et hordeum unde panis fit, Iudeos qui cognitionem Dei perceperunt in lege, sed noluerunt eam adimplere: et ideo maiora tormenta sufferent, quam illi qui necdum Deum cognouerunt. uel aliter: per triticum et hordeum prelatos sancte Ecclesie et principes istius seculi, qui semetipsos custodire, et alios etiam ad gaudia superne patrie reuocare debent. Isti, dum se totis uiribus terrenis lucris implicant, et suo malo exemplo subiectos suos a uia ueritatis deuiare faciunt, procul dubio nisi penitentiam perfectam ante extremum iudicii diem egerint, tradendi sunt penis inferni: quia potentes potenter tormenta patientur . Per cyminum autem et gith populares et simplices quique intelliguntur, qui fidem sancte Trinitatis et baptismum  regenerationis male uiuendo corrumpunt, qui nisi lacrymis et penitentia abluti fuerint, tradendi sunt suppliciis gehenne. uerum non in perpetuum triburabitur panis, neque cyminum uirga excutietur. In hoc loco consolationem dat peccatoribus. Misericors enim Dominus creature sue in die iudicii miserebitur: si in isto seculo penitentiam ante preoccupationem mortis egerit. Multi namque sunt in igne purgatorio, qui penitentiam hic inchoauerunt: sed surripiente mortis articulo non ad effectum perduxerunt, qui Domino largiente in die iudicii saluabuntur. Notandum autem quia non de impiis dicimus, qui in ipsa impietate transierunt ab hac luce: sed de his qui post flagitia peracta ad penitentiam conuersi sunt.  Et hoc a Domino Deo exiuit ut ita disponeret actus hominum, et magnificaret iustitiam suam.



CAPUT XXIX.

¬ªue, Ariel, Ariel, ciuitas quam expugnauit Dauid.¬´ Plangentis affectu loquitur Deus omnipotens ad Hierusalem. Tale quid et in Euangelio egit, quando uidens ciuitatem fleuit super illam, dicens: ¬ªQuia si cognouisses et tu .¬´ Non propterea uocatur a Domino Hierusalem Ariel, quod aliquando hoc nomen habuerit, sed propter interpretationem nominis. Ariel siquidem interpretatur leo Dei. Et Hierusalem leo Dei idcirco appellatur, quia fortissima et potentissima semper exstitit. Nam tante fortitudinis fuit antequam caperetur a Dauid, ut illi Iebusei qui in ea  residebant deridendo dicerent ad Dauid: ¬ªTanta est, inquiunt, ciuitas, ut a debilibus arcearis, et non permitteris intus introire nisi cecos et claudos antea expellas .¬´ Unde exiuit prouerbium: Cecus et claudus non introibunt in templum. Postea autem quam capta est ab illo, multo magis per multa curricula annorum, fortitudine pugnatorum et ambitu murorum, insuper et multitudine diuitiarum aucta et multiplicata est. Maxime temporibus Salomonis, quando templum illud gloriosissimum edificatum est, et tanta fuit copia argenti et auri in ea ut lapidum. Ideoque predicit ei ue imminere, hoc est perpetuam damnationem, quia omnis gloria illa et sublimitas auferenda erat propter peccata illorum  a Chaldeis et Romanis, sicut in subsequentibus uidebimus.

¬ªAdditus est annus ad annum, solemnitates euolute sunt.¬´ Ideo dixit: ue tibi, Ariel, quia hoc ei futurum erat. Et loquitur de futuro quasi de preterito. Annus anno additus est, quia quando ducti sunt in captiuitatem a Nabuchodonosor, non offerebant sacrificia, quia deerat templum; et solemnitates tabernaculorum, et pasche euolute sunt, hoc est perierunt. Et sicut fuit primus annus captiuitatis usque his omnibus, sic fuit et subsequens, ideoque additus dicitur esse annus ad annum. Dicit enim beatus Hieronymus, quia hoc est mirum quod uno eodemque tempore et ciuitas destructa, et templum succensum et populus ductus est in captiuitatem, in illo tempore quando Sedecias comprehensus est:  sic etiam et in aduentu Romanorum actum est.

¬ªEt circumuallabo Ariel,¬´ hoc est Hierusalem: ¬ªet erit tristis et merens.¬´ Circumdata hostili exercitu Chaldeorum: sicut Dominus etiam per Ieremiam predixit: Ecce ego congregabo ueteres cognationes regnorum aquilonis, dicit Dominus, et ponent sedes suas super portas Hierusalem. Sic enim factum est. Nam quando Sedecias et principes cum eo per quoddam foramen muri fugerunt, et comprehensi sunt ab equitatu Nabuchodonosor in campis Iericuntinis, principes Chaldeorum portas iam obtinentes, sedes suas collocauerant desuper. ¬ªEt erit mihi quasi Ariel, et circumdabo quasi feram in circuitu tuo.¬´ Hoc ad tempus Romanorum pertinet. Et  erit mihi quasi Ariel, et circumdabo quasi feram. Ac si diceret aliis uerbis: Cum uenerit uespasianus et Titus constipati milite Romano, eris mihi quasi Ariel: hoc est nomen tantummodo pristinum habebis, sed omni dignitate et gloria priuata eris, quibus temporibus priscis floruisti. Templum quidem habebis et sacerdotes quasi temporibus Salomonis, sed nec templum tanti decoris, nec sacerdotes tante dignitatis. Solummodo nomen retinebis ut Hierusalem uoceris, sed ceteris rebus prioribus carebis. Quod autem addit, et circumdabo quasi feram in circuitu tuo, conuenit ad illud, quod dicit in Euangelio: ¬ªEt circumdabunt te inimici tui uallo,¬´ id est munitione uel obsidione, ¬ªut nequeas effugere de manibus illorum .¬´

 ¬ªHumiliaberis,¬´ cum hec uenerint tibi, ¬ªde terra loqueris,¬´ non de celestibus rebus. Ac si diceret aliis uerbis: Que ante solita eras proferre prophetas, qui cum Domino loquebantur et de celestibus disputabant, postquam uenerint Romani, iam postea desistes loqui aliud nisi terrena. ¬ªEt de humo audietur eloquium tuum.¬´ Per hoc uoluit Dominus, dicit beatus Hieronymus, ostendere magos futuros ex illo populo, sicut postea multos audiuimus fuisse, ut fuit Simon magus. Fuerunt magi qui per nigromantiam, que dicitur mortuorum excitatio, animas ab inferis euocabant, et emittebant subtilissimas uoces, predicentes hoc unde requirebantur a magis. Idem sunt et pythones, qui uentriloqui appellantur, eo quod in uentre habeant diabolum. Nam sic fecit pythonissa  que erat in Endor, que precatu Saulis impulsa Samuelem ab inferis euocauit . ¬ªEt de humo mussitabit eloquium tuum:¬´ idipsum est quod superius dictum est.

¬ªEt erit,¬´ o Ariel, ¬ªmultitudo uentilantium te, sicut puluis tenuis, et sicut fauilla pertransiens.¬´ Multitudinem Romanorum que uenit super Hierusalem comparat pulueri tenuissimo et fauille, non propter paruitatem et modicitatem sui, sed propterea quia innumerabilis exstitit sicut puluis terre. Et sicut multitudo fauille, que dum pertransierit mota a uento, enumerari non potest.

¬ªEritque repente,¬´ id est confestim ¬ªa Domino exercituum¬´ illa captiuitas. ¬ªEt uisitabitur Hierusalem¬´ uel a Domino de celo, uel etiam illo permittente  ¬ªin tonitruo et commotione magna.¬´ Romani pacem habuere cum Iudeis, sed cito ac repente diruptum est pactum, quia Iudei noluerunt soluere tributa. Tunc uero imperator Romanorum misit duos principes suos uespasianum et Titum, ut delerent ciuitatem. Quod autem dicitur, uisitabitur in tonitruo et flamma deuoranti, dupliciter intelligi potest. Nam antequam Romani ad ciuitatem uenirent, facta sunt tonitrua celitus et terremotus, et uoces etiam audite sunt in ere, tempestates, et insuper ignis deuorans, id est fulgura percutientia homines: ut ostenderetur non solum homines, uerum etiam omnia elementa contra illos esse commota. Potest etiam referri ad Romanos, qui cum tonitruo,  hoc est impetu magno, et quasi tempestas uenerunt super illos, a quorum multitudine terra uidebatur moueri. Ipsi uiderunt flammas ignis que succenderunt templum et ciuitatem, et omnia consumpserunt sicut ardor ignis.

¬ªEt erit sicut somnium uisionis nocturne multitudo omnium gentium, que dimicauerunt contra Ariel.¬´ Apostropham facit Propheta ad Romanos, qui Ierusalem destruxerunt. Cum enim, Domino permittente, ciuitatem cepissent, et templum omnesque diuitias tam thesaurorum Domini quam etiam populi, et ex eis locupletati essent, non dederunt Domino gratias qui hoc eis concessit, sed glorificauerunt deos suos quasi illorum uirtute protecti, ditati essent copiis Iudeorum. Et idcirco loquitur contra eos  Propheta, quod cito transituri et morituri sunt, dans ex hoc tres similitudines. Sicut, inquit, somnium, hoc est uisio que uidetur, quando uidet aliquis arbores et montes transire, statim ut euigilauerit, uacua est anima eius: sic cito transibunt gentes Romanorum que dimicauerunt contra Hierusalem, eo quod non egerunt gratias Deo qui dedit eis omnia bona Iudeorum, sed uirtute numinum suorum putauerunt se hoc fecisse.

¬ªObstupescite,¬´ o scribe et Pharisei, ¬ªet admiramini,¬´ miseriam uestram; ¬ªfluctuate,¬´ hoc est, titubate ¬ªet uacillate,¬´ id est huc illucque uos uertite. Iterum loquitur sermo diuinus contra scribas et Phariseos. ¬ªInebriamini et non a uino,¬´ sed a dolore cordis et contritione corporis, quoniam uenient  super uos mala. ¬ªMouemini et non ad ebrietatem,¬´ hoc est ag te penitentiam, ut possitis euadere calamitatis periculum: ¬ªquoniam miscuit Dominus uobis spiritum soporis,¬´ hoc est alienationem mentis propter uestra innumerabilia scelera.

¬ªClaudet oculos uestros,¬´ ut uidentes dicta legis et prophetarum non intelligatis. ¬ªProphetas uestros qui uident uisiones operiet,¬´ id est abscondet a uobis, ¬ªet principes uestros,¬´ in quibus confiditis ¬ªoperiet,¬´ id est tollet a uobis et auferet. ¬ªEt erit uobis uisio omnium,¬´ id est prophetia omnium librorum ¬ªquasi signata,¬´ id est, sigillata sit. ¬ªEt cum dederit librum qui apprehenderit illum scienti litteras,¬´ id est scribe et phariseo, uel legis doctori, ¬ªdicet: Signatus est liber,¬´ id est obscura est,  et difficilis mihi eius intelligentia. ¬ªEt cum iterum dabitur nescienti litteras,¬´ id est uulgari populo qui nunquam litteras didicit uel alicui gentili, ¬ªrespondebit: Ignoro litteras.¬´ Quod non est solummodo de uno libro Psalmorum intelligendum, sicut quidam senserunt, sed de omni ueteri Testamento. Quod tunc impletum est quando amiserunt sacerdotium et dignitatem, et ciuitas destructa est, et templum euersum a principibus Romanorum.

¬ªEt dixit Dominus: Eo quod appropinquat,¬´ subaudis, mihi, ¬ªpopulus iste ore suo, et labiis me glorificat, cor autem eorum longe est a me.¬´ Appropinquare quidem uidebatur populus Isrel Deo suo cum idola non colebat, et glorificabat illum solummodo  labiis: sed corde elongabatur ab eo, quia ita colebat Deum Patrem, ut in Filium eius non crederet. Et sicut Dominus dicit in Euangelio: Qui non credit in Filium, nec credit ei qui misit illum . Quomodo ergo potest a Deo elongari, qui ubique est, et omnia implet, sicut ipse dicit: Celum et terram ego impleo?  Sed quando bona operamur implentes dilectionem Dei et proximi, tunc proximamus Deo et ipse appropinquat nobis, quia templum in nobis illi preparamus, et ipse habitaculum suum in nobis facit. Cum uero male agimus deseruientes fornicationi, adulterio, uel aliis uitiis, elongatur a nobis Deus, quia non habitat in corpore subdito peccatis . ¬ªEt timuerunt me,¬´ id est coluerunt ¬ªmandato hominis,¬´ id est  pro mandato uel traditione scribarum et Phariseorum. Scribe et Pharisei pretermittentes precepta legis, traditiones suas superponebant mandatis Dei. Unde et Dominus dicit eis: ¬ªue uobis, scribe et Pharisei, qui pretermittitis mandata Dei propter traditiones uestras:¬´ qui dicitis: ¬ªMunus quodcunque est ex me tibi proderit.¬´ Et miseri Iudei potius sequebantur mandata illorum quam Dei. Ideo ¬ªquia suam iustitiam statuerunt , et iustitie mee non sunt subiecti, ecce ego addam, ut admirationem faciam.¬´ Que fuit illa admiratio? Ipse exponit.

¬ªPeribit enim sapientia a sapientibus,¬´ id est a scribis et Phariseis. Non dixit, peribit sapientia ab omnibus hominibus, sed a scribis et Phariseis, qui sibi sapientes esse uidebantur cum essent stulti  . Quam tunc Iudei perdiderunt, quando et terram sibi datam, et ciuitatem ac templum, omnemque dignitatem, temporibus Romanorum amiserunt.

¬ªue qui profundi estis corde ut a Domino abscondatis consilium.¬´ Contra scribas et Phariseos ac principes Iudeorum loquitur Dominus. Illi namque foris per hypocrisim simulabant se sanctos et innocentes esse, cum in tenebris, hoc est in nocte uel sub conclaui, multa mala opera adimplerent. Dicebant enim illi: ¬ªQuis poterit cognoscere uoluntatem et operationem nostram?¬´ Sic dixit pater noster Adam, quando fecit ex foliis ficus perizomata postquam aperti sunt oculi eius, gustando de ligno uetito, absconditque se sub arbore scientie boni et mali, putans  se non uideri a Deo. Sic Cain quando dixit: Ero uagus et profugus, et a facie tua abscondar . Similiter de sapientibus et philosophis istius seculi, atque hereticis est intelligendum.

¬ªPeruersa est hec uestra cogitatio, quasi si lutum dicat factori suo: Non fecisti me.¬´ Sicut enim lutum, si posset loqui et diceret contra factorem suum, non scis bene fingere, sic et illorum uerba sonant. Omnis enim Creatori suo creatura cognita est, nec potest aliquid cogitare uel facere, ut ipse omnia non uideat. Apud eum non est nox, non sunt tenebre, sed omnia nuda et aperta sunt oculis eius.

¬ªNonne adhuc in modico et breui tempore conuertetur  Libanus in Chermel, et Chermel in saltum reputabitur?¬´ Modicum tempus dixit ex eo quo Isaias ista predicabat, usque ad Domini ascensionem. Omnia enim tempora et secula eternitati omnipotentis Dei comparata, breuia et modica uidentur esse, quia finem habent. Dei autem eternitas, neque initio inchoatur, neque fine clauditur. Libanus mons est in prouincia Phenicis, et interpretatur dealbatio. Chermel uero similiter mons est in confinio regionis Palestine et Phenicis, adiacens ciuitati Tolomaide, et interpretatur scientia circumcisionis. Est autem et alius in terra repromissionis mons eiusdem nominis, unde fuit Nabal Carmelites. Sed quod nos dicimus Carmelum, Hebrei dicunt Chermel. Dicit beatus Hieronymus isto in loco: Respondeant nobis  nunc illi qui mysteria diuinarum Scripturarum nolunt recipere, sed contenti sunt tantum superficie litterali historialiter omnia requirentes. Quando mons Libanus transiuit in Chermel, et iterum Chermel in Libanum? Deficiet enim sensus et cogitatio illorum in hoc loco. Per Libanum namque qui interpretatur dealbatio, significantur gentiles: qui dealbati et mundati sunt per predicationem apostolorum, et conuersi sunt in Chermel, hoc est in ueram scientiam circumcisionis, que circumcisio uerissima est regenerationis et recreationis. Per Chermel uero qui interpretatur, ut dictum est, scientia circumcisionis, Iudei exprimuntur, qui carnaliter se circumcidebant et non in mente, ideoque reputati sunt in saltum, hoc est in syluam infructuosam. Gentiles  namque ante predicationem apostolorum infructuosi erant, quia licet facerent fructus, tamen amari et acidi erant. Post ascensionem autem Domini, cum Iudei predicationem apostolorum spreuissent et uenissent ad gentes, conuersus est Libanus in Chermel, et Chermel in saltum, id est gentiles qui ante erant cauda, conuersi sunt in caput, et Iudei in caudam reputati sunt, qui quondam fuerunt in caput. ¬ªEt erit in die illa,¬´ hoc est in illo tempore, cum predicatio Euangelii ad gentes transierit, ¬ªaudient surdi uerba libri,¬´ signati, ¬ªet de tenebris et caligine oculi cecorum uidebunt.¬´ Gentiles qui Dei cognitionem, antea non perceperant, et tenebris ignorantie et caligine peccatorum pressi erant, habentes oculos cordis obcecatos: in die illa, hoc est, cum  conuersus fuerit Libanus, id est Chermel, et Chermel in saltum reputatus, intelligent uerba libri signati, hoc est uetus Testamentum et Nouum, quod scribis et Phariseis signatum fuit, et uidebunt mysteria et arcana diuinorum eloquiorum.

¬ªEt addent mites in Domino letitiam, et pauperes homines in sancto Isrel exsultabunt.¬´ Mites appellantur apostoli, de quibus etiam Dominus in Euangelio dicit: ¬ªBeati mites, quoniam ipsi possidebunt terram .¬´ Cum uidissent ergo apostoli multitudinem gentium ad fidem Christi occurrere, magna letitia addita est illis. Pauperes etiam apostoli dicuntur, quoniam ipsi fuerunt pauperes spiritu. Possumus uero et nos gentiles pauperes appellari. Nam  patres nostri pauperes exstiterunt, quia non habuerunt diuitias spirituales, et pinguedine spei et dilectionis expertes manserunt. Cum autem ebriati fuerint aquis spiritualibus de fonte Saluatoris, exsultabunt in sancto Isrel.

¬ªQuoniam defecit qui preualebat, consummatus est illusor.¬´ Ante aduentum Redemptoris nostri diabolus preualebat super omnes gentes, quia ipse eas suo dominio subiugatas habuit: donec uenit fortior illo Dominus iehsu qui uniuersa eius abstulit, sicut in Euangelio legitur: ¬ªcum autem fortior illo superuenerit, uniuersa arma eius auferet, in quibus confidebat .¬´ Ideo enim preualebat, quia princeps istius mundi erat. Sicut Dominus dixit: ¬ªuenit enim princeps mundi huius, et in me non habet quidquam  .¬´ Et: ¬ªNunc princeps mundi eiicietur foras.¬´ Ipse etiam appellatur illusor, qui omne genus hominum illudebat, et seducebat ad errorem sui. ¬ªSuccisi sunt omnes qui uigilabant super iniquitatem, qui peccare faciebant homines in uerbo.¬´ Ipsi qui succisi sunt: discipuli principis mundi intelliguntur, demones uidelicet, qui uigilabant semper ad malum. Tunc illi succisi sunt qui peccare fecerunt homines in uerbo, hoc est, Iudeos quando ueneno iniquitatis illorum corde obcecato dixerunt Domino: ¬ªIn Beelzebub principe demoniorum eiicis demonia .¬´ Et: ¬ªCrucifige, crucifige cum:¬´ et alia huiusmodi. ¬ªEt arguentem in porta supplantabant.¬´ Quis est iste qui in porta supplantabatur? Dominus iehsu, uel etiam aliquis prophetarum qui in porta  annuntiabat populo, quatenus agens penitentiam conuerteretur ad fidei operationem: tamen non supplantabatur ille, quia iustus ex fide uiuens immobilis permanebat . ¬ªEt declinauerunt frustra iustum.¬´ In quibusdam codicibus reperitur a iusto, sed beatus Hieronymus ¬ªiustum¬´ exponit dicens ita: Quantum in ipsis demonibus fuit, declinare conati sunt iustum a iustitia, sed frustra, quia fundatus erat. Possumus etiam hoc referre ad scribas et phariseos, qui semper uigilabant ad iniquitatem, et qui peccare faciebant homines simplices in uerbo, quando dicebant de Domino Iesu Christo, non esse illum qui promissus erat in lege et prophetis. Nam illi eum conabantur supplantare, quando consilium inibant qualiter caperent eum in sermone . Huic  uero sensui congruit utrumque, ¬ªet declinauerunt frustra iustum,¬´ uel a iusto. Frustra conati sunt scribe et Pharisei declinare iustum, quia non preualuerunt. uel etiam quando dixerunt: ¬ªNon habemus regem nisi Cesarem ,¬´ frustra declinauerunt a iusto, hoc est, stulte egerunt recedentes a uita, et eligentes mortem. Postquam idem fecit, quia preualebat diabolus, et succisi sunt tam demones ministri illius quam scribe et Pharisei, addiderunt mites letitiam: et pauperes spiritu, gentiles exsultauerunt in Domino.

¬ªPropter hec dicit Dominus ad domum Iacob qui redemit Abraham.¬´ Quomodo redemit Dominus Abraham? Legimus in historiis: Quia Chaldei proiecerunt  Abraham et Aran in ignem, qui lingua eorum ur appellatur: eo quod nollent colere illum. Mortuus est autem ibi Aran ante Tharan patrem suum, et Abraham illesus exiuit ab eo . Unde et dicit ei Dominus: ¬ªEgo Deus qui eduxi te de urbe Chaldeorum.¬´ ¬ªNon modo confundetur Iacob, non modo uultus eius erubescet: sed cum uiderit filios suos opera manuum mearum in medio sui sanctificantes nomen meum.¬´ Loquitur Dominus omnipotens per Isaiam prophetam, et dicit: Non modo hoc, hoc est isto in tempore, erubescet Iacob, id est uerecundabitur, et dolebit super iniquitates suas: sed cum filios suos, apostolos scilicet meos, opera manuum mearum, quos ego creaui et reparaui, et erudiui scientia spirituali: in medio sui uiderint sanctificantes  nomen meum. Postquam enim Dominus ac Redemptor humani generis ¬ªdeuicto mortis imperio resurrexit et ascendit ad dexteram Dei Patris,¬´ decimo ascensionis sue die ¬ªmisit Spiritum sanctum super apostolos in linguis igneis, et ceperunt loqui magnalia Dei .¬´ Audientes hoc Iudei qui Dominum morti tradiderant, erubuerunt de peccatis suis, quod Dominum ac Deum suum damnassent, et penitentia ducti dixerunt ad apostolos: ¬ªQuid faciemus, uiri fratres?¬´ Et Petrus ad illos: ¬ªPenitentiam, inquit, agite, et baptizetur in nomine Domini Iesu unusquisque uestrum.¬´ Impletumque est illud quod hic dicitur: ¬ªCum uideritis filios uestros apostolos meos effectos sanctificantes nomen meum, erubescetis de sceleribus uestris, et confundemini super uestris erroribus.¬´ ¬ªEt  sanctificabunt¬´ apostoli Christi nomen ¬ªsanctum Iacob, et Deum Isrel predicabunt.¬´ uox prophete. Sanctus Iacob in loco isto Christus est, qui de semine et propagine illius effloruit. Deus autem Isrel, Dominus iehsu cum Patre et Spiritu sancto intelligitur.

¬ªEt discent in die illa errantes spiritu intellectum et mussitatores discent legem.¬´ Errantes appellantur Iudei, a falso errore seducti, qui idola adorauerunt recedentes a Deo uero. Ipsi uocantur et mussitatores, quoniam semper murmuratores exstiterunt et mussitatores, tam in eremo quam etiam postquam introducti sunt in terram omnibus meliorem.



CAPUT XXX.

¬ªue, filii desertores, dicit Dominus.¬´ ue, sicuti  superius iam diximus, interitum perditionis et mortis significat. Desertores namque Iudei nuncupantur, qui dereliquerunt legem Domini et transgressi sunt pactum eius. Nunc predicit Isaias Spiritu sancto ebriatus historiam que temporibus Ieremie adimpleta est, quando Nabuchodonosor rex Chaldeorum uenit in Hierusalem, et duxit Sedeciam orbatum oculis filiorumque morte, et omnem populum terre pene captiuauit, reliquis qui remanserunt prefecit Godoliam qui erat de semine regio. uenit autem Ismel et alii uiri nequam cum eo, et interfecerunt Godoliam, inuidia ducti contra eum. Tunc nimio timore perterriti omnes qui remanserunt, uenerunt ad Ieremiam dixeruntque ei: Ora pro nobis ad Dominum  Deum, et dic quid agere debeamus. Sciebant enim quia pro interfectione Godolie quem proposuerat illis Nabuchodonosor, mala passuri erant. Decimo autem die postquam illi Ieremiam consuluerunt, factus est sermo Domini ad illum dicens: ¬ªDic reliquis qui remanserunt: Manete in loco isto, et protegam uos, eritque uobis bene.¬´ Cumque Ieremias hec uerba eis retulisset, dixerunt illi: ¬ªNon manebimus hic, sed ad Aegyptum fugiemus, ne forte moriamur isto in loco interfecti a Chaldeis.¬´ ¬ªUt faceretis consilium, et non ex me: et ordiremini telam, et non per spiritum meum.¬´ Consilium et telam orditi sunt absque uoluntate Domini, quando dixerunt: Melius est ut fugiamus in Aegyptum et ibi saluemur, quam hic interficiamur a Chaldeis.

 ¬ªQui ambulatis ut descendatis in Aegyptum, et os meum non interrogastis.¬´ Cum dicit qui ambulatis, loquitur de futuro quasi de presenti. Nam ab Isaia qui hoc predixit usque ad Ieremiam cuius temporibus adimpletum est, centum quinquaginta anni fuerunt. ¬ªOs meum,¬´ inquit, hoc est Ieremiam. Prophete namque os Domini appellantur, quia per illorum ora omnipotens Deus mysteriorum arcana predicit: Unde solent prophete ita dicere: ¬ªOs enim Domini locutum est.¬´

¬ªEt erit uobis fortitudo Pharaonis in confusionem.¬´ Pharao nomen dignitatis est apud Aegyptios: sicut apud Romanos ut Augusti et Cesares appellarentur. Ille enim Pharao cuius temporibus isti confugerunt in Aegyptum, alio nomine uafre uocitabatur, sicut et  Pharao Nechao.

¬ªIerant enim principes tui in Taphnis et nuntii tui usque ad Anes [Thanes] peruenerunt.¬´ Iste uersiculus ironice est legendus. Ac si diceret: Recessisti ideo a me ut ires in Taphnis, quid tibi profuit? Taphnis ciuitas est regalis Aegypti, in qua magi contra Mosen signa fecerunt. Anes etiam ciuitas est in finibus Aegyptiorum.

¬ªOmnes confusi sunt super populo qui eis prodesse non potuit.¬´ Dicit beatus Hieronymus, quia quando illi ierunt in Aegyptum ad ciuitatem Taphnis sperantes protegi a fortitudine Pharaonis, iuit pariter cum eis Ieremias. Accipiensque magnos lapides comportauit illos super portam ciuitatis, et dixit: ¬ªHec dicit Dominus: Ecce ego adducam Nabuchodonosor seruum  meum, et ponet sedem suam super hos lapides, et comprehendet uos pariter cum omnibus Aegyptiis in quibus confisi estis, et peribitis fame, captiuitate dura, et gladio: eo quod noluistis audire uocem meam, ut habitaretis in terra uestra.¬´

¬ªOnus iumentorum Austri.¬´ Post decem onera diuersarum gentium, undecimo loco onus reliquarum duarum tribuum ponitur, id est tribus Iude et Beniamin: que remanserunt ducto Sedecia et principibus populi in Babylonem. Qui ideo iumenta ob sui insensibilitatem appellantur, quia flagellum Dei sibi instans non declinauerunt per penitentiam. Unde in psalmo legitur: Homo cum in honore esset, comparatus est iumentis insipientibus .  Onus uero iumentorum Austri ideo dicitur, quia ad australem plagam habitabant ipse tribus. ¬ªIn terra tribulationis et angustie.¬´ Terra tribulationis et angustie, latitudo illius eremi appellatur, per quam Iohannan, filius Caree, aliique duces reliquiarum transduxerunt in Aegyptum ipsas reliquias contra preceptum Domini. uel ipsa terra in qua ducti sunt, afflicti miseriis multis. Quod autem dicit ¬ªleena et leo.¬´ Per leenam Hierusalem est intelligenda et populus eius. Et per leonem Iohannan aliique principes. Permanet in metaphora cum dicit ¬ªex eis,¬´ subaudis iumentis, id est, ex leena et leone nata est ¬ªuipera, et regulus uolans,¬´ hoc est cito transiens. Quis audiuit huiuscemodi rem, ut ex leena et leone oriretur uipera et regulus. Iuxta historiam enim non  sunt firma ratione tenenda. Diximus namque per leenam et leonem significari Hierusalem et principes eius, seruantes metaphoram. Per uiperam et regulum filios illorum intelligi, qui quasi ex uenenatis parentibus procreati uirulenti remanserunt, et cito transierunt sicut et patres eorum. De istis dicit Dominus in Euangelio: ¬ªGeneratio uiperarum . Et generatio mala.¬´ Et Moses: ¬ªGeneratio praua atque peruersa .¬´ ¬ªPortantes super humeros iumentorum diuitias suas.¬´ Ipsi patres cum suis filiis portauerunt diuitias suas et thesauros suos super iumenta et super camelos, fugientes ad populum Aegyptiorum qui eis non profuit: quia ueniente Nabuchodonosor, sicut iam dictum est, pariter cum Aegyptiis in quibus confidebant, fame, captiuitate,  gladio periere. Aegyptus enim frustra et inane promisit auxilium prestare illis, quoniam et ipsi similiter capti sunt a Chaldeis. ¬ªIdeo¬´ subaudis quia ¬ªAegyptus frustra auxiliabatur ei: clamaui superbia tantum est,¬´ subaudis in Aegypto et in potentia regni, et non fortitudo belli. ¬ªQuiesce,¬´ id est hic mane in terra tua. uox Dei omnipotentis ad reliquias. Et hoc quod temporibus Ieremie impletum est, tempore Isaie predicitur.

¬ªNunc ingressus scribe eis super buxum.¬´ Loquitur Dominus ad Ieremiam: O Ieremia, cum ingressus fueris in Aegyptum cum eis, scribe diligenter in buxo et in libro hoc quod eis predixi, ut non irent in Aegyptum, sed manerent in loco isto. Et quare precipio tibi scribere istud? Ut cognoscant omnes  qui legerint ea me illis bona permisisse, et illos contra me mala egisse. ¬ªEt erit¬´ illis scriptura ¬ªin testimonium in die nouissimo,¬´ id est in tempore huius consummationis cum uenerit Nabuchodonosor super Aegyptum, et comprehenderit tam Aegyptios quam illos qui ad eorum auxilium confugerant, ¬ªet usque in eternum memoriale erit omnibus¬´ legentibus siue audientibus.

¬ªPopulus enim ad iracundiam prouocans est, et filii mendaces. Iudaicus populus non solum in eremo, sed etiam in terra sibi data a Domino, semper ad iracundiam Dominum prouocare paratus fuit. Mendax enim fuit, quando dixit: ¬ªOmnia que locutus est Dominus, faciemus .¬´ Et statim conuersus  ad idololatriam, fecit sibi uitulum aureum et adorauit eum qui ei fuit in ruinam. Isti etiam Dominum ad iracundiam prouocauerunt et mendaces exstiterunt: quando uenientes dixerunt Ieremie: ¬ªCadat oratio nostra apud te, et ora pro nobis Dominum Deum tuum, ut dicat nobis quid agere debeamus .¬´ Cum enim sermo Domini factus fuisset decimo die ad Ieremiam dicens, dic reliquis qui remanserunt, manete hic et bene uobis erit: illi Dominum ad iracundiam prouocauerunt dicentes: Non manebimus hic, sed in Aegyptum fugiemus.

¬ªQui dicunt uidentibus,¬´ id est prophetis Ieremie, et Baruch, et Olda ¬ªnolite¬´ nobis ¬ªuidere¬´ prospera. uidentes appellantur prophete eo quod futura preuideant. Dicebant enim illi prophetis:  Nolite nobis annuntiare uerbum Domini, quia non audiemus illud. Quod autem dicit ¬ªet aspicientibus, nolite aspicere nobis ea que recta sunt,¬´ id est que Dominus iubet ut hic stemus, idipsum est. ¬ªLoquimini nobis,¬´ o Ieremia et Baruch et Olda, ¬ªplacentia,¬´ scilicet ut eamus in Aegyptum, et opere adimplebimus. ¬ªuidete nobis errores,¬´ id est sinite nos errare.

¬ªAuferte a me uiam,¬´ hoc est permittite ut recedat a nobis rectitudo, ¬ªet declinate a me semitam,¬´ id est, tollite a me ueritatem. ¬ªCesset a facie,¬´ id est a presentia ¬ªnostra sanctus Isrel:¬´ cuius monita sepe nuntiatis dicentes: Hec dicit Dominus. ¬ªPropterea¬´ quia reprobastis Deum, dicentes cesset a facie nostra sanctus Isrel. ¬ªHec dicit Dominus:  Pro eo quod reprobastis uerbum hoc ut habitaretis in terra uestra, et sperastis in calumniam,¬´ hoc est in deceptionem: ¬ªet innixi estis super eo,¬´ hoc est spem posuistis ¬ªin tumultu,¬´ id est in superbia Aegypti.

¬ªPropterea erit uobis iniquitas hec,¬´ id est transgressio peccati ¬ªsicut irruptio,¬´ id est obmissio ¬ªcadens.¬´ Et est sensus. Sicut murus sublimis casu ruens post longam intermissionem dure reparatur, et sicut si uas fictile penitus sit comminutum, non remanet ex eo pars in qua aut ignis aut aqua tolli possit: sic cito conteremini uos a Chaldeis, et non remanebunt ex uobis qui apti sint ad aliquod opus.

¬ªQuia hoc dicit sanctus Isrel: Si reuertamini¬´  ab iniquitate ut agatis penitentiam ¬ªet quiescatis¬´ in loco isto, ¬ªsalui eritis¬´ a malo. Hortatur sermo diuinus longe ante populum reliquiarum quam ueniat eis calamitas ad penitentiam, ut resipiscat ab omnibus sceleribus suis et quiescat in terra sua, ut possit saluari, uersa ira Domini ad misericordiam. Dixi uobis ¬ªin silentio¬´ quiescite hic, ¬ªet in spe¬´ mee protectionis, ¬ªerit fortitudo,¬´ id est defensio ¬ªuestra.¬´ Ac si diceret aliis uerbis: Habete fiduciam et spem firmam in me, et liberabo uos non in superbia Aegyptiorum, sed in fortitudine misericordie mee, ¬ªet noluistis¬´ audire me, id est obedire uerbis meis, ponentes fiduciam in umbra Aegypti.

¬ªEt dixistis, nequaquam¬´ hic manebimus: ¬ªsed  ad equos¬´ Aegyptiorum ¬ªfugiemus. Ideo¬´ quia hec dixistis, certe ¬ªfugietis, sed uelociores erunt¬´ Chaldei ¬ªqui persequuntur uos¬´ quorum manus effugere non poteritis. ¬ªMille homines¬´ Aegyptiorum in quibus confiditis fugient ¬ªa facie unius¬´ Chaldei et quinque millia ex uobis fugient ¬ªa facie quinque¬´ Chaldeorum: ¬ªdonec relinquamini quasi malus in uertice montis.¬´ Et est sensus: Sicut post naufragium malus nauis, cum positus fuerit in uertice montis, uel super collem, in signum est fracte nauis: sic qui remanserit ex uobis in signum erit immanissime uastationis templi et ciuitatis.

¬ªPropterea exspectat Dominus, ut misereatur uestri.¬´ Ac si diceret: Quia ista supra dicta uenient super uos ¬ªnisi egeritis penitentiam.¬´ Exspectat Dominus  adhuc propter hoc, ut misereatur uestri, ¬ªet ideo exaltabitur,¬´ id est in misericordia sua magnus dignoscetur, quia Deus, id est Christus iudicii Dominus, ¬ªquoniam Pater non iudicat nisi per Filium :¬´ ¬ªBeati omnes qui exspectant eum,¬´ in spe scilicet future glorie.

¬ªPopulus enim Sion habitabit in Ierusalem.¬´ uox prophete. Iudei referunt hoc ad illud tempus quando post septuaginta annos captiuitatis, a Iesu sacerdote magno et Zorobabel reducti sunt in Hierusalem, et flebant bona que ante habuerant. Sed melius est ut referatur ad Ecclesiam electorum. Sion  significat sanctam Ecclesiam, que in terra corpore posita, mente contemplatur Dominum, dicens cum Apostolo: Mea conuersatio  in celis est . Hierusalem autem  significat celestem beatitudinem, in qua hi qui sunt modo in Sion, hoc est corpori Ecclesie sociati, post finitos huius uite labores letabuntur semper cum Deo, sequentes Agnum quocumque ierit. ¬ªPlorans neque plorabis.¬´ Licet enim lugeant filii Ecclesie quandiu in exsilio huius peregrinationis et erumnose uite degent, propter peccata sua et aliorum, uel quia differuntur a regno, sicut Dominus dicit: ¬ªMundus gaudebit, uos autem contristabimini :¬´ tamen letantur corde ob remunerationem que est in spe. Cum autem finitum habuerint cursum huius erumne, tristitia illorum uertetur in gaudium, quoniam auferet Dominus omnem lacrymam ab oculis eorum . ¬ªMiserans  miserebitur tui.¬´ His uerbis multitudo misericordie Christi ostenditur, et dicit hoc Propheta propter confirmationem sermonis. Quotidie enim Deus omnipotens miseretur electorum suorum, quando ab erumnis huius uite eos liberat, et ad gaudia patrie celestis peruenire facit. Sed plenius post diem iudicii hec miseratio fiet, cum receptis corporibus in corpore et anima remunerabuntur in secula seculorum. ¬ªAd uocem clamoris tui,¬´ id est, precum tuarum, ¬ªstatim ut audierit,¬´ hoc est ut susceperit uota tua: ¬ªrespondebit tibi¬´ obtinuisse ueniam. Loquitur Propheta ad populum: in fide Christi manentem. O popule Christiane, cum clamaueris ad Deum statim exaudiet te, et dicet: Ecce adsum. Multos  credentes legimus clamasse ad Dominum, et tamen non statim exauditos esse. Orauit beatus Paulus ut auferetur ab eo spiritus Satane , sed tamen non obtinuit. Et quare hoc? Ne magnitudine reuelationum extolleretur. Ideo etiam solet differri nostra postulatio, ut premium amplius pro perseuerantia capiamus.

¬ªEt dabit uobis Dominus panem arctum et aquam breuem.¬´ Dicunt Hebrei, quia quando egressi sunt de captiuitate, panem arctum et aquam breuem, hoc est inopiam cibi et potus, habuerunt, uolentes hoc referre ad se. Sed dicit beatus Hieronymus potius referendum esse ad populum, in unitate fidei congregatum. Per panem ergo et aquam intelligitur isto in loco doctrina euangelica, que arcta est ad comparationem  legis. Quid enim arctius, quam in duobus mandatis legem et prophetas consistere? Dominus dicit in Euangelio: ¬ªDiliges Dominum Deum tuum ex toto corde tuo, et proximum tuum sicut teipsum .¬´ Et addidit: In his duobus mandatis tota lex pendet et prophete . Sciendum preterea quia sancta Scriptura aliquando nobis est panis, aliquando aqua. Illis enim in locis panis est, ubi profunda et occulta sunt mysteria que non facile a nobis intelliguntur, sed quasi mandendo glutiuntur, ut est illud: ¬ªIn principio erat uerbum .¬´ Aqua uero est, cum facile capitur, sicuti est superficies litteralis, uel aperta mysteria, ut est illud: ¬ªPater noster qui es in celis.¬´

¬ªEt non faciet auolare a te ultra doctorem tuum.¬´  Doctor noster Christus est, qui nos docet intrinsecus . Nisi Dominus cor illustrauerit audientis, in uanum laborat lingua docentis. Non faciet ergo auolare, hoc est recedere a te Deus Pater, o popule Christiane, ultra doctorem tuum, qui propter peccatum Ecclesie non abstrahit filium ab ea per communem consensum utriusque persone Deitatis, sed docet per internam inspirationem: quod plenius implebitur, quando erit Deus omnia in omnibus , et cum illo sine fine regnabunt. ¬ªEt erunt oculi tui,¬´ hoc est oculi mentis tue ¬ªuidentes preceptorem tuum,¬´ ipsum Iesum Christum. Modo Ecclesia per mentis contemplationem uidet Deum in spe, tunc autem uidebit in idipsum.

¬ªEt aures tue audient uocem post tergum monentis.¬´  Quando omnipotens Deus primum hominem condidit a quo omnes originem ducimus, sanctum iustumque corpore et anima, in faciem eius locutus est dicens: ¬ªCrescite et multiplicamini, et replete terram .¬´ Cum autem peccasset gustando de cibo sibi interdicto, quasi dorsum Christo opposuit: quia propter peccatum suum a primo statu dignitatis ruisse se nouit, et iam non in facie, sed post tergum audiuit Dominum dicentem: ¬ªMaledicta terra in opere tuo.¬´ In cuius casu nos omnes retro iuimus, quia peccator et transgressor mandatorum Dei, peccatores et transgressores filios genuit. Sed dicitur nobis a Christo: ¬ªPenitentiam agite :¬´ et iterum: ¬ªConuertimini ad me  et ego reuertar ad uos , et reuertimini ad me in toto corde uestro:¬´ ut his admonitionibus flexi anteriora petamus. ¬ªHec est uia,¬´ id est, fidei rectitudo que est Christus ¬ªambulate in ea.¬´ uox Christi ad credentes, hortans illos ut proficiant de uirtute in uirtutem. Hec est uia, id est, Christus qui dixit in Euangelio: ¬ªEgo sum uia et ueritas et uita.¬´ Quid est ambulare in uia, nisi Christum imitari? Ipse namque dixit: ¬ªSi uis perfectus esse, uade, uende omnia que habes, et sequere me .¬´ Et, qui mihi ministrat me sequatur, id est me imitetur.

¬ªNeque ad dexteram neque ad sinistram declinetis.¬´ Quomodo potest aliquis ad dexteram declinare? Nunquid si per dexteram ambulat, non graditur recte? Salomon namque dixit: ¬ªuias que a  dextris sunt nouit Dominus .¬´ Sed ipse alio in loco ostendit: quid sit declinare ad dexteram, cum dicit. Ne sis multum sapiens, neque sis multum iustus . Omnia enim cum mensura bona sunt. Ad dexteram ergo declinat, qui ultra sanctam religiosorum conuersationem pretendit sanctitatem. Sic itaque debet unusquisque iustus apparere, ut de illo ueraciter possit dici, quod de Zacaria et Elizabeth dictum est : ¬ªErant autem iusti ambo ante Deum, incedentes in omnibus mandatis Domini, sine querela,¬´ hoc est sine reprehensione. Ad sinistram autem declinare est: de bono deuiare ad malum. Nihil ergo melius est, quam regia uia gradiendum. ¬ªEt contaminabis laminas sculptilium argenti tui.¬´ Loquitur sermo diuinus  gentibus ad fidem uenientibus, que idololatrie dedite erant, iacentes in uolutabro uitiorum. O popule Christiane, cum uenerint apostoli mei predicantes regni uerbum, contaminabis tu, hoc est contaminatam proiicies omnem, scilicet idololatriam, tam sculptile quam conflatile ex auro uel argento, cum uestibus, id est cum omnibus ornamentis in locum immundum, et disperges minutatim sicut immunditiam menstruate mulieris. ¬ªEgredere et dices ei.¬´ uox Dei omnipotentis. O Isaia uel Ieremia egredere, et dic populo Christiano.

¬ªEt dabitur pluuia semini tuo, ubicunque seminaueris in terra.¬´ Propheta loquitur de gentibus. Pluuiam appellat gratiam sancti Spiritus. Semen uero uerbum doctrine. Ac si diceret aliis uerbis: O Ecclesia  de gentibus congregata, dabitur gratia celestis doctrine tue, ut ubicunque, id est in quamcunque gentem predicationem tuam infuderis, emittet fructum bone operationis. ¬ªEt panis frugum terre erit uberrimus et pinguis.¬´ Panis noster Christus est qui dicit: ¬ªEgo sum panis uiuus .¬´ Christus ergo, qui fructificatur in cordibus electorum per fidem et dilectionem, uberrimus est, quia per quadripartitum orbem doctrina illius coruscat, et in nomine eius Ecclesie sunt fundate, que uberrimos fructus bonorum operum proferunt. Ipse etiam panis, id est Christus pinguis est, quia corda electorum suorum gratia et pinguedine Spiritus sancti reficit. ¬ªPascetur in possessione tua,¬´ o popule Christiane,  in die illo agnus spatiose. Possessio Christianorum Ecclesia est, ubi pascitur agnus, id est quilibet mitis doctrina diuinorum eloquiorum. Quod autem dicit ¬ªin die illo.¬´ Ad hoc pertinet quod superius dixit, quando populus gentilis idola et simulacra confregit. ¬ªTauri tui et pulli asinorum tuorum commixtum migma comedent sicut in area, ut uentilatum est.¬´ Scimus quia tauri gregibus ducatum prestant, et ideo non incongrue per illos designantur apostoli, et prelati sancte Ecclesie qui ei ducatum prebent, qualiter uel per que ambulare debeat. In Euangelio legimus , quia tendens Dominus Hierosolymam, in comitatu suo habuit asinam et pullum. Et per asinam intelligimus populum Iudaicum, per pullum autem gentilem qui dissolutus et lasciuus  exstitit sequendo idola. Ideoque non inconuenienter isto in loco per pullos filii illorum intelliguntur, in unitate fidei copulati. Migma est hordeum pariter cum palea. Per paleas superficies litteralis intelligitur. Hordeum autem intelligentiam interiorem significat. Tauri ergo et pulli, hoc est prelati et subiecti in sancta Ecclesia coadunati, migma comedunt, quia ea que spiritualiter intelligenda sunt, spiritualiter intelligunt, et que historialiter historiali sensu capiunt. Que uero utrique sensui conueniunt, utrumque mente capiunt, sicut in area, hoc est in Scriptura continetur.

¬ªEt erunt super omnem montem excelsum et super collem riui aquarum currentium, in die interfectionis multorum, cum ceciderint turres.¬´ Hec  uerba ad diem iudicii pertinere uidentur. Per montes et colles intelliguntur sancti, propter altitudinem uirtutum: uel expositores diuinorum eloquiorum, sicut Augustinus, Hieronymus et reliqui. Riui currentium sunt doctrina spiritualis Euangelii. Dies uero interfectionis, dies iudicii intelligitur. Per turres diabolus et omnes superbi et potentes istius seculi. In die ergo iudicii, quando omnes impii peribunt, et interficientur gladio uerbi Dei omnes reprobi, et ceciderint ipsi demones, qui muniunt modo suos ut turres, per colles et montes riui discurrent, quia et bona opera sanctorum apparebunt, que per obseruantiam mandatorum Dei impleuerunt, et pene per omnes gentes doctrina Euangelii que modo in illis non lucet, appropinquante die iudicii, Helia et Enoch  predicantibus, clarebit.

¬ªEt erit lux lune sicut lux solis, et lux solis septempliciter sicut lux septem dierum, in die qua alligauerit Dominus,¬´ hoc est, sanauerit, ¬ªuulnus populi sui, et percussuras plage eius sanauerit.¬´ Post diem iudicii erit istud, cum fuerit celum nouum et terra noua, quod a Propheta predicitur implendum. Omnia enim que Deus omnipotens per spatium sex dierum operatus est, propter hominem facta sunt: in cuius lapsu omnia elementa detrimentum sustinuerunt. Nam terra antea spinas et tribulos non proferebat. Aer iste non tante crassitudinis erat, sed purus. Sic sol et luna et sidera detrimentum sui luminis sustinuerunt. In die autem iudicii determinato  illo examine cum fuerint omnes reprobi una cum diabolo in inferno conclusi: sustollet se Dominus iehsu pariter cum corpore suo  in celum, et tunc mutuabit sibi luna splendorem solis, et sol septempliciter clarius lucebit quam modo: sicut lux septem dierum, hoc est, multipliciter, recipietque lumen et splendorem quem amisit peccante primo homine. Dicit enim beatus Isidorus in libro creaturarum. Quod neque sol, neque luna ad occasum uentura sint postea: sed in hoc loco quo creata sunt sinc fine manebunt. Iuxta illud Habacuc III: ¬ªSol et luna steterunt in habitaculo suo,¬´ pro eo quod est stabunt. Et quare hoc? Ne claritate solis siue lune illi qui apud inferos erunt perfruantur. De hoc etiam statu, dicit propheta  quidam: ¬ªNon occidet tibi ultra sol tuus :¬´ Quod autem dicit, ¬ªin die qua alligauerit Dominus uulnus populi sui:¬´ populum suum appellat omnes electos a primo homine usque ad nouissimum iustum qui nasciturus est in die iudicii. uulnus et plagam appellat mortalitatem et ruinam quam peccante primo parente attraximus, quando perdidimus imaginem et similitudinem Dei. Ad imaginem quippe Dei factus est homo, quia sanctus et iustus creatus est : quam imaginem precipit nobis Dominus tenere, cum dicit: ¬ªSancti estote, quia sanctus et ego sum .¬´ Similitudinem uero habuit, quia immortalis conditus est. Hoc uulnus et hanc plagam in die iudicii Dominus in electis suis sanabit, quando faciet eos immortales et incorruptibiles corpore,  et immutabiles in anima.

¬ªEcce nomen Domini uenit de longinquo,¬´ id est Filius Patris Deus uerus iehsu Christus in nomine Patris uenit, quia Deus uerax est sicut Pater. Unum quippe nomen est Patris et Filii et Spiritus sancti, iuxta quod ipse Apostolus dicit: ¬ªIte, docete omnes gentes .¬´ Non dicit in nominibus, sed in nomine uno quod est Deus: qui licet trinitas sit in personis, unitas tamen est in Deitate. Ecce, inquit, Filius Dei uerus uenit de longinquo, hoc est longo post tempore ueniet ad damnandum reprobos, et remunerandum electos. Unde et subditur: ¬ªArdens furor eius et grauis ad portandum¬´ reprobis. Nunquid Deus irasci potest? Ergo ne mutabilis est? Absit hoc a cordibus electorum. Tunc enim omnipotens  furere dicitur, more nostro loquente Scriptura, quando ultionem et uindictam accipit de inimicis suis. Nam in die iudicii grauis et importabilis apparebit reprobis, iustis autem blandus et pius. ¬ªLabia eius,¬´ hoc est, Filii Dei ¬ªrepleta erunt indignatione¬´ cum dicet reprobis: ¬ªEsuriui, et non dedistis mihi manducare .¬´ ¬ªLingua eius quasi ignis deuorans,¬´ erit cum dicet: Ite, maledicti, in ignem eternum. Sententia enim illa gladius acutus erit, quia interficiet omnes iniquos cum auctore suo diabolo, sicut Apostolus dicit: ¬ªEt gladius spiritus, quod est uerbum Dei .¬´

¬ªSpiritus eius uelut torrens inundans.¬´ Sicut impetus aquarum inundantium cum peruenerit ¬ªusque  ad medium colli¬´ hominis uel animantis, suffocat illum: sic spiritus Filii Dei, hoc est iudicium illius, omnes impios perdet, et suffocabit in die iudicii ¬ªin nichilum,¬´ id est, ut nichil sint. ¬ªEt frenum erroris,¬´ id est, idololatrie ¬ªquod erat in maxillis,¬´ hoc est, in laude uel operatione ¬ªpopulorum¬´ perdet et confringet. Frenum appellat hic diabolum, qui quasi sub freno, hoc est sub suo dominio uniuersas gentes habebat: quando Christus pro redemptione generis humani carnem nostre fragilitatis accepit, et sua morte simpla duplam nostram destruxit. uocatur autem diabolus isto in loco frenum populorum, non quod ipse regeret illos ad salutem animarum: sed sicut equum infrenatum qua parte uult sessor deflectit et deducit: sic diabolus omne genus humanum  sub sua potestate habens redactum, deducebat ad suam uoluntatem perpetrandam et ad perniciem illorum. In die autem iudicii peribit istud frenum, quia claudetur igni perpetuo cruciandus.

¬ªCanticum erit uobis sicut uox sanctificate solemnitatis, et letitia cordis.¬´ Hactenus de pena reproborum, nunc uero de gloria electorum loquitur. Sicut filii Isrel liberandi per potentiam Domini a seruitute Aegyptiaca ad uesperum comederunt agnum celebrantes solemnitatem pasche , et transito mari Rubro mane cum uidissent Pharaonem et Aegyptios submersos, cantauerunt Domino canticum, dicentes cum nimia letitia cordis: ¬ªCantemus Domino, gloriose enim magnificatus est .¬´ Sic sancti in die iudicii transito mari, quod significat  mundum hunc, cum uiderint Pharaonem, hoc est diabolum, traditum eterne damnationi pariter cum omnibus sequacibus illius, qui significantur per Aegyptios, cum magna exsultatione et letitia cordis cantabunt Domino laudes. ¬ªSicut qui pergit cum tibia ad montem Domini.¬´ Permanet Propheta in comparatione laudis illorum. Dominus precepit filiis Isrel ut cum ingressi essent terram repromissionis, ex omnibus frugibus et bonis sibi a Deo datis decimas ferrent ad domum Domini . Et sicut illi tempore illo cum ferrent suas decimas ad Ierusalem adoraturi in templo Domini cum tibia, hoc est cum gaudio et letitia ferebant eas, laudantes Deum qui eis bona terre dabat: sic sancti, cum ingressi fuerint in die  iudicii in celestem patriam, que significat terram repromissionis, gaudebunt et exsultabunt, ferentes decimas in manibus, hoc est, bona opera, laudantes Creatorem suum, cuius auxilio impleuerunt, per que ad eternam patriam peruenerunt. Hec iuxta sanctum Hieronymum. Beatus tamen Gregorius aliter dicit, referens hoc ad tempora apostolorum et presentiam, quando per illorum predicationem idola reliquerunt gentes, et idololatria cessauit ab ore illorum. Frenum appellat idololatriam, et cultum demonum. Nam patres nostri qui antea dicebant Ioui uel Mercurio: Tu es Deus meus, et tu me genuisti: illo freno, hoc est, idololatria derelicta et perdita cantauerunt Domino, et nos modo cantamus: ¬ªQuoniam omnes dii  gentium demonia, Dominus autem celos fecit: et simulacra gentium argentum et aurum :¬´ non est spiritus enim in ore ipsorum. Erit, inquit, frenum erroris, hoc est, idololatria, in canticum Domini, et laudabitis illum sicut laudauerunt filii Isrel transito mari: uel sicut laudabant quando munera et decimas suas ad templum cum letitia cordis deferebant.

¬ªEt auditam faciet Dominus gloriam uocis sue, et terrorem brachii sui ostendet.¬´ Iterum reuertitur Propheta ad impios, loquens de die iudicii. Auditam faciet in die iudicii Dominus pater gloriam uocis sue. uox Dei Patris et brachium filius eius est, qui per illum cuncta operatus est et per illum redemit mundum, et iudicabit uniuersum orbem in equitate. In  die enim iudicii non apparebit persona Dei Patris reprobis, sed Filii: ut ipse qui primo aduentu humilis apparuit, appareat terribilis ad perdendos omnes impios cum patre ipsorum diabolo, et iudicet illos iuste a quibus iudicatus est iniuste. Gloria ergo Filii Dei erit ultio et uindicta qua damnabit iniquos, ipsamque gloriam auditam faciet Deus Pater omnibus uirtutibus celorum, et omnibus electis suis, et terrorem eius ostendet cum dixerit: ¬ªIte, maledicti, in ignem eternum .¬´ uel etiam gloriam uocis sue, hoc est, Filii sui audire faciet, quia ad uocem Filii omnes resurgent. Sicut ipse dixit: ¬ªueniet hora, quando omnes qui in monumentis sunt, audient uocem Filii Dei .¬´ ¬ªIn comminatione furoris et flamme ignis deuorantis.¬´ Cum ostenderit  Deus Pater reprobis terrorem Filii sui, minabitur illis. ¬ªuox Filii Dei in comminatione furoris, et comminatione flamme ignis deuorantis.¬´ Sententia enim iudicis uorabit illos, ¬ªet allidet in turbine,¬´ hoc est, tempestate, ¬ªet in lapide grandinis,¬´ hoc est tribulatione.

¬ªA uoce enim Domini pauebit Assur, uirga percussus.¬´ Si Assyrius solus pauebit in die iudicii, quid facient omnes reprobi? Per Assyrium debemus intelligere diabolum omnesque satellites illius, et quos ipse falso errore seduxit, qui eum imitati sunt. uirgam appellat sententiam iudicis terribilem. Quod autem addit:

¬ªEt erit transitus uirge fundatus,¬´ hoc est, persecutio sententie Domini, aperte manifestat quia illa  dura et aspera sententia semper manebit super illos. Non enim releuabit eam Dominus postquam dederit, sicut Origenes dicit, sed in eternum faciet eam requiescere super illos. ¬ªIn tympanis et citharis et in bellis precipuis expugnabit eos.¬´ Ac si diceret aliis uerbis: In letitia omnium sanctorum suorum, et in precipua gloria expugnabit omnes reprobos cum principe illorum, tradens eos igni perpetuo cruciandos, qui se et sanctos suos persecuti sunt.

¬ªPreparata est enim ab heri,¬´ hoc est, a preterito tempore, ab initio mundi, in presentia Dei a rege ommnipotente ¬ªtophet,¬´ id est, uallis profunda gehenna impiis, ¬ªet dilatata. Nutrimenta eius,¬´ id est gehenne ¬ªignis et ligna multa,¬´ hoc  est, omnes peccatores, ¬ªFlatus Domini,¬´ id est spiritus Domini ¬ªsicut torrens sulphuris succendens eam,¬´ subaudis gehennam. Sulphur terre putorem emanans, et ardorem generans. Hec omnia erunt impiis in inferno. Erit ibi ignis inexstinguibilis, et fetor et putor intolerabilis, et cruciabuntur incomprehensibili cruciatu.



CAPUT XXXI.

¬ªue qui descendunt in Aegyptum ad auxilium, in equis Aegyptiorum.¬´ Hactenus de gloria electorum, et pena reproborum locutus est: nunc uero reuertitur iterum ad reliquias que remanserunt in terra Iuda, ducto Sedecia et omnibus principibus in Babylonem, de quibus iam superius multa dixit. Sed hoc distat inter illud quod superius dixit, et  istud quod modo loquitur. Quia illic premonuit illos, ne irent in Aegyptum, sed manerent in terra Iuda, et bene eis esset: hic uero qui contra uoluntatem preceptorum Domini ierunt, habentes magis fiduciam in Aegypto quam in Domino, minatur eis mala et dicit: ¬ªue qui descendunt in Aegyptum, sperantes in equis Aegyptorum et quadrigis, et Dominum non requisierunt,¬´ quando dixerunt ad Hieremiam: ¬ªCadat oratio nostra in conspectu tuo, et ora pro nobis Dominum quid agere debeamus. ¬´ Requisierunt quidem uerbis, sed non corde. Cum enim decimo die, sicut iam superius diximus, sermo Domini factus esset ad Hieremiam: uade, inquiens, et dic filiis reliquiarum: manete in loco isto et ego protegam uos: responderunt illi: Non  faciemus, sed ad Aegyptum fugiemus. Ideoque dicit non requisierunt, qui licet requirerent uerbo, non requisierunt corde puro.

¬ªIpse autem sapiens,¬´ id est, Deus omnipotens quem aspernauerunt ¬ªadduxit¬´ super eos ¬ªmalum, et uerba sua¬´ que locutus est per os Isaie et Hieremie ¬ªnon abstulit,¬´ sed adduxit super eos Nabuchodonosor, sicut sequentia docebunt. ¬ªEt consurget¬´ in ira furoris sui ¬ªcontra domum pessimorum.¬´ Hoc est, contra illos qui in Aegyptum fugerunt, ¬ªet contra auxilium operantium iniquitatem,¬´ hoc est, contra Aegyptios, qui eis auxilium conati sunt prestare.

¬ªAegyptius¬´ rex, scilicet Pharao uafre, uel populus illius, ¬ªhomo est et non Deus, et equi eorum,¬´  in quibus illi confidebant, ¬ªcaro et non spiritus. Et Dominus inclinauit manum suam.¬´ Secundum metaphoram aurige loquitur. Sicut auriga qui regit currum uel quadrigam, quando uult ut equi celerius currant remittit habenas; sic Deus omnipotens iram et uindictam suam cito adduxit super Aegyptios et illos qui ad eos confugerant. Nam diximus superius quomodo Hieremias predixit eis quod Nabuchodonosor super Aegyptios, et super illos qui fugerant ad auxilium eorum uenerit; et quomodo omnes aut gladio, aut fame, aut captiuitate male perdiderit. ¬ªEt corruet¬´ inquit, ¬ªauxiliator¬´ Aegyptius a fortitudine Nabuchodonosor, ¬ªet cadet¬´ populus reliquiarum qui ad eum confugit, ¬ªcui prestabatur  auxilium, simulque omnes consumentur,¬´ et Aegyptii et Iudei qui in eis habebant fiduciam.

¬ªQuia hec dicit Dominus ad me.¬´ Locutus est superius de reliquiis que ierunt in Aegyptum, confidentes in fortitudine Pharaonis: nunc uero loquitur de illis qui ducti sunt in Babylonem cum Sedecia rege Iuda et principibus eius; sed post septuaginta annos, Domino miserante, reuersi sunt in Hierusalem sub Iesu sacerdote magno, et Zorobabel, et Esdra, aliisque principibus. Et promittit eis bona, dans duas similitudines quomodo a Domino illic protecti sunt, et dicit: ¬ªQuomodo si rugiat leo et catulus leonis super predam suam:¬´ et cetera. Sicut leo esuriens, si cernat gregem ouium currit et apprehendit arietem; cum occurrerit ei multitudo pastorum, non  terretur a uoce illorum, confidens uirtute uirium suarum; et sicut aues, ut defendant fetus suos, uolitant super nidos; et siue hominem seu serpentem uiderint auesque alias accedere ad pullos suos, pugnant rostro et unguibus, oblite imbecillitatis sue, et si aliud non possunt dolorem pectoris congeminant garrula uoce; ¬ªsic descendet Dominus exercituum, ut prelietur super montem Sion et super collem eius, et proteget illam protegens et liberans, transiens et saluans.¬´ Notandum quod non dicit contra montem Sion, sed super montem Sion stans pugnabit contra inimicos eius. Sic fecit temporibus illis cum Samaritani uoluerunt impedire ut non reedificaretur templum, et temporibus Machabeorum, quando paucis fidelibus multe uictorie a Domino collate  sunt. Dominus leoni comparatur, quia ipse est leo fortissimus qui tertia die surrexit, de quo dicit Ioannes Euangelista in Apocalypsi sua : ¬ªEcce uicit leo de tribu Iuda.¬´ Aut etiam assimilatur, sicut ipse dixit in Euangelio: Hierusalem, Hierusalem, que occidis prophetas qui ad te missi sunt: ¬ªQuoties uolui congregare filios tuos quemadmodum gallina pullos suos, sed noluisti .¬´ Et in Deuteronomio : ¬ªSicut aquila prouocans pullos suos, et extendit alas suas, et portauit eos,¬´ ceteraque huiusmodi quamplura.

¬ªConuertimini,¬´ filii Isrel, ¬ªsicut in profundum¬´ malorum, ¬ªrecesseratis.¬´ Locutus est parumper superius de illis qui reuersi sunt de captiuitate sub Iesu sacerdote magno. Iterum reuertitur ad  tempora Ezechie. Prophetia enim non seruat ordinem temporis, neque historie. Antequam Sennacherib cum Assyriis reuertens de Aegypto ueniret Hierusalem, premonuit propheta tribum Iuda et Beniamin, ut conuerterentur ad Deum suum, ut sicut in profundum malorum recesserant, sic conuerterentur ad Dominum in profundum bonorum toto mentis affectu, ne traderentur in manibus Assyriorum.

¬ªIn die enim illa abiiciet uir idola argenti sui, et idola auri sui, que fecerunt uobis manus uestre in peccatum.¬´ Hec uerba Spiritus sancti non iuxta historiam, sed spiritualiter, sunt intelligenda. Si conuersi fueritis, o filii Iuda et Beniamin, ad Dominum  Deum uestrum, et abieceritis idola uestra aurea et argentea, que fecistis uobis ad peccatum uestrum.

¬ªCadet Assur in gladio non uiri,¬´ hoc est Assyrius populus, ¬ªet gladius non hominis uorabit eum.¬´ Quando Sennacherib cum populo suo Assyriorum uenit contra Ezechiam et populum eius, nocte percussus est, quando interfecta sunt centum octoginta quinque millia ex eis , ¬ªet fugiet¬´ ipse Sennacherib ¬ªnon a facie gladii¬´ sed a timore Domini, ¬ªet iuuenes eius¬´ qui remanserint ¬ªuectigales erunt:¬´ hoc est tributarii Medis et Persis. Illud enim fortissimum regnum Assyriorum destructum est a Nabuchodonosor, et postea a Medis et Persis tam Assyriorum quam etiam Chaldeorum  sub Dario et Tyro, qui Belthasar interfecerunt.

¬ªEt fortitudo eius,¬´ hoc est multitudo Sennacherib ¬ªa torrente¬´ angeli ¬ªtransibit, et pauebunt fugientes principes eius.¬´ Nam, ut Hebrei tradunt sicut supra commemoratum est, non remanserunt ex omni illa multitudine nisi decem, qui reuersi sunt cum Sennacherib. ¬ªDixit Dominus:¬´ Quia periturus est Sennacherib et populus eius, si conuersi fueritis ad illum ¬ªcuius ignis est in Sion, et caminus eius in Hierusalem.¬´ Quantum ad litteram pertinet, ignis et caminus Domini fuit in Hierusalem, quia ibi erat templum in quo erant altaria in quorum uno ignis perpetuus nutriebatur, et in altero holocausta quotidie comburebantur. Quantum uero ad altiorem intellectum attinet; per Sion,  que interpretatur speculum siue speculatio, intelligitur sancta Ecclesia de gentibus ad fidem Christi coadunata; Hierusalem, que interpretatur uisio pacis, celestem patriam significat. Per ignem et caminum, intelligitur ardor amoris et dilectionis quo ardent et flagrant omnes electi erga Deum et proximum, tam in presenti seculo constituti, quam in superna Hierusalem. Quod enim per ignem significetur dilectio Dei et proximi, manifestat Dominus cum dicit: ¬ªIgnem ueni mittere in terram, et quid uolo nisi ut ardeat?¬´  Sed considerandum, quia ad comparationem camini ignis paruus potest esse, et quantum est inter ignem paruum et caminum maximum, tantum interest et multo amplius inter amorem et feruorem dilectionis Dei quem habent  modo electi in presenti seculo, et illum quem habent sancti iam coniuncti Domino in celo. Dixit ergo Dominus cuius ignis est, id est feruor dilectionis in Ecclesia posita adhuc in terra, et cuius caminus est, id est plenitudo dilectionis in celesti Hierusalem, cui dicere facere est: quia si proieceritis idola uestra, illum uestris bonis operibus placaueritis, ipse pugnabit pro uobis, et cadet Assur in gladio non uiri, sed deuorabitur ab igne celesti. Dicunt etiam aliqui doctorum alio modo istud quod dicitur: In die enim illa proiiciet uir idola argenti sui, hoc est cum ceciderit Assur in gladio non hominis, et fugerint pauentes principes eius, abiiciet uir idola argenti sui, et conuertetur ad Dominum. Hoc adimpletum est  temporibus Ezechie. Nam cum esset iustus, et liberasset eum Dominus de manibus Assyriorum, conuertit populum Iude a malis, in quibus pater eius fecit declinare Iudam et Beniamin a uia Domini . Et non solum illos conuertit ad ritum Dei, qui sub eius regimine degebant, uidelicet Iudam et Beniamin: uerum etiam per Ecclesias suas reuocauit illos qui remanserant in decem tribus.



CAPUT XXXII.

¬ªEcce in iustitia regnabit, et principes in iudicio preerunt.¬´ De Domino et apostolis eius loquitur modo sermo propheticus. Dominus ipse in iustitia regnat, quia ipse docet nos quomodo iuste et  recte uiuamus. Nam ipse est rex, qui regit mentes electorum suorum. Ipse est rex, qui daturus est electis suis regnum Patris in die iudicii, dicens: Percipite regnum, quod uobis paratum est ab origine mundi . In iustitia etiam regnabit Christus, quia personam alicuius hominis in iudicio non accipiet in secundo aduentu, sicuti nec in primo. Cuius principes appellantur apostoli, qui docti a ueritate et iustitia iudicium predicauerunt. Ipso spiritus iudicio per illorum predicationem repleta est omnis terra scientia Domini , nec ipsi etiam iudicantes personam alicuius accipient.

¬ªEt erit uir sicut qui absconditur a uento.¬´ De populo credentium loquitur modo, qui a Domino protegitur et defenditur ab incursu demonum, dans  inde tres similitudines: Sicut, inquiens, qui abscondit se in domo propter uentum ualidum et tempestatem nimiam et requiescit; et sicut qui sitit, cum inuenerit riuos aquarum bibit et refocillatur anima illius; et sicut qui ambulat per desertum urente sole cum inuenerit mire magnitudinis petram, sub umbra illius protegitur a calore nimio: sic erit qui crediderit protectus a rege Domino Deo et qui fugerit sub umbra sancte Ecclesie.

¬ªNon caligabunt oculi uidentium, et aures audientium,¬´ Christum ¬ªdiligenter auscultabunt,¬´ monita eius. uidentes et audientes appellantur isto in loco apostoli. Ipsi enim audierunt a Domino: ¬ªBeati oculi qui uident que uos uidetis, et aures que audiunt que uos auditis ,¬´ et cetera. Nam quod  prophete predixerunt, et in enigmate ac speculo uiderunt: isti et oculis corporis et oculis mentis uiderunt. Aures etiam possunt appellari apostolici uiri et credentes, qui libenter uerba Domini susceperunt. Dominus enim dicit in Euangelio: ¬ªQui habet aures audiendi, audiat .¬´ Similiter et Ioannes in Apocalypsi  sua loquens ad septem ecclesias.

¬ªCor stultorum intelliget scientiam, et lingua balborum uelociter loquetur et plane.¬´ Stulti appellabantur qui non habebant ante aduentum Domini scientiam neque fidem, uti fuerunt apostoli. Balbus est qui non potest expedite loqui, uel qui non habet perfectam fidem. Sed quid fecit Dominus ueniens in  mundum per incarnationis mysterium? uocauit stultos, inscios et illitteratos, et qui lumen uere fidei non habebant; repleuit illos sua sapientia, et per illos ad nichilum redegit sapientes huius seculi. ¬ªInfirma enim mundi elegit Deus, ut confunderet fortia .¬´ Potest et per cor stultorum populus gentilis intelligi, qui erat stultus, alienus scilicet a Christo ante predicationem apostolorum. Post ascensionem ergo Filii Dei ad celos, doctrina et miraculis apostolorum, de stultitia idolorum conuersi sunt ad ueram scientiam, et lingue incredulorum qui non nouerant dicere, Credo in Deum: iam fidem habentes rectam ceperunt laudare Deum plane, hoc est tranquilla mente.

¬ªNon uocabitur ultra hic qui insipiens est princeps,  neque fraudulentus appellabitur maior.¬´ Insipientes uocat philosophos humane sapientie, qui principatum uidebantur habere in populis, ut fuit Plato, Aristoteles, aliique quamplurimi, qui post Christi predicamenta stulti sunt reputati, quia omnem illorum sapientiam Christi transcendit doctrina. Et ideo illorum inanis doctrina stulta reputata est, sicut egregius predicator dicit: ¬ªSapientia huius mundi, stultitia est apud Deum .¬´ Et: ¬ªStultam fecit Deus sapientiam huius mundi.¬´ Christi uero sapientia floret, que corda reficit fidelium. Fraudulentus appellatur scriba et Phariseus, quia fraudabant legem Christi simplicibus ob suas traditiones, et etiam contra ipsum Dominum fraudulenti existentes. Isti enim, post aduentum Domini, neque principes  uocati sunt in sancta Ecclesia, neque maiores, que sancta Ecclesia non recepit in unitate sui, sed uictores, sed fundatos in ueritate, que est Christus.

¬ªStultus enim fatua loquitur, et cor eius faciet iniquitatem.¬´ Stultus iterum appellatur scriba et Phariseus. Fatua enim locuti sunt, quando dixerunt: ¬ªDemonium habes, et in Beelzebub eiicis demonia .¬´ Cor eorum iniquitatem fecit, cum dixerunt: ¬ªNon est hic homo a Deo qui sabbatum non custodit .¬´ ¬ªUt proferat simulationem, et loquatur ad Dominum fraudulenter.¬´ Simulatores illi erant, quia ostendebant se esse iustos, cum essent pleni iniquitate, quibus et Dominus dixit: ¬ªue uobis, scribe et Pharisei, et hypocrite, qui  similes estis sepulcris dealbatis.¬´ Fraudulenter locuti sunt, quando dixerunt: ¬ªMagister scimus, quia uerax es, et uiam Dei in ueritate doces,¬´ usque: ¬ªLicet censum dari Cesari, an non?¬´  Sed quid audierunt a Domino? Quid me  tentatis, hypocrite? ¬ªEt uacuam¬´ hoc est alienam a pane uerbi Dei ¬ªfaciet animam,¬´ id est mentem ¬ªesurientis¬´ ille scriba et Phariseus: ¬ªet potum,¬´ id est, scientiam ¬ªauferet.¬´ Populus namque Iudeorum uolebat a Domino percipere panem spiritualem et aquam, hoc est doctrinam salutarem, sed a scribis et Phariseis prohibebatur. Dicebant illi doctores, non doctores sed potius seductores: Cur recipitis predicationem huius, et cur creditis in illum? Non est iste  qui nobis promissus est in lege et prophetis. Christus cum uenerit, nemo scit unde sit . Mendaces mendacium loquebantur, quia a diabolo, qui mendax est et in ueritate non stetit, docti fuerant .

¬ªFraudulenti uasa pessima sunt.¬´ Fraudulentos appellat scribas et Phariseos, sicut et superius. uasa autem corda illorum, uel etiam subiectorum eorum, quorum corda ipsi sua doctrina praua et fraudulenta fecerant. Ex malis enim parentibus mali filii nascuntur, et ex pessimis magistris pessimi discipuli. Nam sicut uipera uiperam parit: sic scribe et Pharisei pessimos discipulos docuere. De quibus et dicitur: ¬ªGenimina uiperarum. Et: Generatio mala et adultera .¬´ ¬ªIpse enim,¬´  subaudis ordo scribarum et Phariseorum, ¬ªiniqua et falsa concinnauit,¬´ hoc est preparauit et cogitauit ¬ªad perdendos mites in sermone mendacii.¬´ Cogitationes peruersas cogitauerunt ad perdendos mites, id est simplices quosque quando dixerunt Nicodemo: ¬ªScrutare diligenter Scripturas, et uidebis quia a Galilea Christus non surget .¬´ Similiter quando dicebant ceco a Domino illuminato: Da gloriam Deo, id est nega quod accepisti, et noli dicere quia iehsu te illuminauit, sed Deus Pater . Ideo enim eos suis falsis documentis imbuebant: ut a uera Christi predicatione subtraherent. ¬ªCum loqueretur pauper,¬´ id est Christus, ¬ªiudicium¬´ hoc est discretionem, subaudis redarguebant eum. Pauperem autem uocat eum, quia, cum diues esset, pro nobis pauper  factus est, ut nos sua paupertate ditaret . Iudicium loquebatur, quando dicebat: ¬ªSi non facio opera Patris mei, nolite credere mihi .¬´ ¬ªPrinceps uero,¬´ id est Christus, ¬ªea que digna principe sunt, cogitabit, et ipse super duces stabit.¬´ Dominus iehsu ea que eo digna erant loquebatur et cogitabat, cum diceret: Ego a Deo processi et ueni, ego et Pater unum sumus. Et: Non sum missus nisi ad oues que perierunt domus Isrel. Duces uocantur apostoli, quia ipsi ducatum prebuerunt uniuersis credentibus, de quorum uno loquitur Psalmista: ¬ªTu uero homo unanimis dux meus et notus meus .¬´

¬ªMulieres opulente, surgite et audite.¬´ Loquitur propheta ad mulieres Iudeorum, que ducte sunt in  predationem a Romanis in ultima captiuitate, et precipit ut diligenter auscultent uerba illius. Per has mulieres, debemus intelligere synagogas Iudeorum uel urbes: uel etiam matronas nobiles et diuites, que ideo opulente dicuntur, quia abundauerunt operibus. Et quid dicit eis? O mulieres, que quondam fuistis opulente, nunc autem captiue tenemini, surgite. Iacenti uel sedenti dicitur, surge. Et ille iacebant in uolutabro uitiorum, torpentes a bono opere. Et quid est dicere Surgite, nisi ¬ªagite penitentiam? ¬´ ¬ªEt audite uocem meam,¬´ id est corde intelligite, et conscendite de uitiis ad uirtutes, de terrenis ad celestia. Filie que quondam fuistis confidentes in uestris diuitiis, percipite auribus eloquium  meum. Ipse sunt filie que et mulieres. Nam repetitio sermonis, confirmatio est rei de qua agitur.

¬ªPost dies enim et annum, et uos conturbabimini, confidentes¬´ in bonis uestris. Modo predicationis Domini appellat dies et annos. uerbi gratia: Duos annos et dimidium comprehendit in hoc, cum dicit dies. Tertium autem, cum dicit post dies, et adiungit annum. Potest etiam appellari omne spatium predicationis Domini, sicut dicit ipse Isaias alio in loco: Spiritus Domini super me, usque illud: Et predicare annum Domini ; et illud: Quia dies ultionis Domini, annus retributionis iudicii Sion . Post ascensionem enim Domini ad celos, ceperunt illi conturbari, licet non statim; tamen  quadragesimo secundo anno post eius ascensionem, dissipati et depredati sunt a Romanis. Ideoque quia noluerunt recipere predicationem Domini, et eum morti damnauerunt, alloquitur eos propheta ut reuertantur ad penitentiam: Reducite  ad memoriam, quia noluistis audire uerba salutifera, et uel in captiuitate posite reuertimini ad illum ut misereatur uestri, et dignetur uos aggregare intra sanctam et immaculatam Ecclesiam. ¬ªConsummata est enim uindemia, collectio ultra non ueniet,¬´ subaudis super uos. Collectionem et uindemiam uocat ultimam captiuitatem. Consummata est  uindemia, id est perfecta et adimpleta uestra captiuitas. Amplius etiam non erit necesse ut eatis in captiuitatem, quia per uniuersas nationes disperse estis.

 ¬ªObstupescite,¬´ hoc est, admiramini miseriam uestram. O miserrime mulieres Iudeorum que quondam ¬ªopulente¬´ fuistis, et abundastis opibus, ¬ªconturbamini¬´ miserrime, que confise fuistis in uestris diuitiis: hoc est penitentiam agite. ¬ªExuite uos,¬´ id est, nudate pectora uestra, ut in alia editione habetur, ¬ªet confundimini¬´ hoc est erubescite super uestram malitiam. ¬ªAccingite lumbos uestros¬´ cilicio penitentie, et plorate ut iram Domini placare possitis.

¬ªSuper ubera plangite,¬´ hoc est super filios uberum uestrorum, qui interfecti sunt fame, gladio et captiuitate, et dispersi per omnes gentes. Sic enim Dominus dixit eis: Filie Hierusalem, nolite flere super me, sed super uos ipsas flete, et super filios uestros  , et cetera que sequuntur. Nam illa maledictio qua dixerunt: Sanguis eius super nos et super filios nostros , protelata est super posteras generationes eorum. ¬ªSuper regione desiderabili,¬´ id est pro regione uestra desiderabili, lac et mel fluente, plangite: quia expulsi estis ab illa, exsules effecti longe lateque. ¬ªSuper uinea fertili,¬´ id est, pingui, subaudis plangite. Ista est uinea de qua alio in loco dicit: uinea enim Domini sabaoth domus Isrel est ; et: uineam de Aegypto transtulisti .

¬ªSuper humum populi mei uepres et spine ascendent, quanto magis super omnes domos gaudii ciuitatis exsultantis?¬´ Humum populi sui appellat  tribum Iuda et Beniamin, quia ibi erat templum et altaria, in quibus offerebatur mane et uespere sacrificium. Domos autem uocat ciuitates aliarum tribuum et dicit: Quia si super illam uenit calamitas, multo magis super alias ciuitates et regiones eorum. Cum enim destructa esset ciuitas et templum , ita ut Dominus predixit, ascenderunt spine et rumices illis in locis ubi ante gloria et dignitas summa erat.

¬ªDomus enim dimissa est,¬´ id est, templum derelictum est a Deo. ¬ªMultitudo urbis,¬´ id est multitudo domorum ¬ªrelicta est¬´ ab habitatoribus suis, sicut Dominus eis predixit: Ecce relinquetur uobis domus uestra deserta . ¬ªTenebre et palpatio¬´ dicit pro eo quod sunt tenebre palpabiles.  Tale quid legimus in Exodo: Facteque sunt tenebre palpabiles super terram Aegypti . Domus enim thesaurorum, et porticus, et atria que adherebant templo, despectiue spelunce uocantur modo. Cum enim spine et uepres conscendissent, facte sunt ibi tenebre. ¬ªGaudium onagrorum pascua gregum.¬´ subaudis erit ibi. Onager est asinus solitarius, per quem omnes bestias que solitudinem diligunt, et insuper aues que ibi longa tempora habitauerunt, intelligere debemus. Allegorice autem, per onagrum intelliguntur pagani, qui illam terram postea inhabitauerunt, et more bestiarum insensati fuerunt, adorantes uaria portenta demonum. Quod autem addit propheta:

¬ªDonec effundatur super nos spiritus de excelso,¬´  sic uidetur sonare, quasi aliquis ei diceret: Quamdiu erit ibi gaudium onagrorum, id est, quamdiu habitabunt ibi homines pagani et bestiales. At contra propheta: Tamdiu erit illud: donec Spiritus sanctus, qui super Apostolos die Pentecostes descendit , predicantibus Elia et Enoch, redeat ad nos, et emolliat corda nostra lapidea. Iunxit se beatus Isaias cum illis qui in aduentu Christi reperientur iusti, ideo ait super nos. ¬ªEt erit desertum in Chermel, et Chermel in saltum reputabitur.¬´ Chermel mons est prouincie Phenicis. Diximus iam superius, quia per desertum siue Libanum, qui interpretatur dealbatio seu candidatio, significaretur gentilitas que deserta est, hoc est derelicta erat a Deo. Sed dealbata est in baptismate per predicationem apostolorum,  et conuersa est in Chermel, qui interpretatur scientia circumcisionis. Quod enim carnaliter agebant, modo gentes ueraciter et spiritualiter adimplent per baptismum mutati in ueram circumcisionem. Iudei autem conuersi sunt in desertum siue in saltum, hoc est in infidelitatem gentilium. Hoc adimpletum est post Domini ascensionem, quando apostoli expulsi a Iudeis, profecti per omnes gentes predicauerunt ubique.

¬ªEt habitabit in solitudine,¬´ hoc est in gentilitate. ¬ªIudicium et iustitia,¬´ id est, Christus ¬ªin Chermel sedebit.¬´ Per iudicium, intellige iudicem iudicii, Dominum Iesum Christum, qui dixit: Pater non iudicat quemquam, sed omne iudicium dedit Filio  . Christus ergo in solitudine habitat, hoc est in cordibus gentilium per fidem et dilectionem, et ipse qui est iustitia et ueritas sedet in Chermel, hoc est in congregatione fidelium, qui ueram circumcisionem habent. Sic enim dicit Apostolus: Templum Dei sanctum est quod estis uos ; et: Habitare Christum per fidem in cordibus uestris ; et ipse Dominus: Qui manet in me, et ego in eo ; et per prophetam: Inhabitabo in illis et inambulabo . ¬ªEt erit opus iustitie pax,¬´ id est Christi, qui dixit: Pacem relinquo uobis, pacem meam do uobis : pro eo quod est dabo. Quia ad hoc uenit, ut mundum per suum sanguinem pacificaret Deo Patri. ¬ªEt cultus iustitie silentium.¬´ Cultus, hoc est religio Christi,  fides est et operatio non ficta. Quod autem dicit cultus iustitie erit silentium, ostendit quia gentiles qui Deum ubique presentem esse sentiunt, non in multiloquio credunt se exaudiri, sicut scribe et Pharisei, qui amant in angulis platearum et in competis orare, ut uideantur ab hominibus . ¬ªEt securitas usque in sempiternum.¬´ Et ubi est ista securitas? In Ecclesia, hoc est in congregatione fidelium. Sancti enim licet plerumque aduersa istius seculi tolerent, tamen in securitate habitant, certi de spe eterne remunerationis. Quia manentes adhuc in carne, celestia mente iam possident, dicentes cum Apostolo. ¬ªNostra conuersatio in celis est .¬´

 ¬ªEt sedebit populus meus in pulchritudine pacis, et in tabernaculis fiducie, et in requie opulenta.¬´ Populum dicit isto in loco non Iudaicum sed gentilem, qui modo sedet in Ecclesia ubi est maxima pulchritudo in decore fidei, et dignitas et pax unaque concordia. Ecclesia namque in pulchritudine sedet, habens episcopos, presbyteros, leuitas, ceterosque gradus quibus adornatur; et insuper tres ordines prelatorum uirginum et coniugatorum. Ista est clarissima pulchritudo. Et in tabernaculis fiducie. Sancta Ecclesia, cum sit una in fide, in baptismate, tamen diffusa est per quatuor istius mundi climata, habitans in tabernaculis fiducie. Et quomodo in tabernaculis fiducie? Quia in Christo fundata est, quia est lapis angularis , ex duobus populis copulans  sibi unam Ecclesiam. uel etiam in tabernaculis fiducie habitat mente non corpore, de quibus dixit Dominus, ¬ªIn domo Patris mei mansiones multe sunt .¬´ Dum enim sancti in terrenis nil ambiunt, sed toto mentis ardore celestia contemplantur, quasi in celestibus tabernaculis habitant in spe. ¬ªEt in requie opulenta,¬´ hoc est opibus plena. Sancta Ecclesia in requie opulenta sedet, quia pascitur mysteriis ueteris Testamenti et Noui. uel etiam in requie opulenta sedebit, cum uiderit Dominum Iesum Christum in gloria paterne maiestatis, quomodo Pater in Filio et Filius in Patre , et Spiritus sanctus in utroque. Et cum uiderit quomodo Christus in corpore suo, quod est Ecclesia, et  Ecclesia in illo manet, quando erit Deus omnia in omnibus .

¬ªGrando autem¬´ erit ¬ªin descensione saltus, et humilitate humiliabitur ciuitas.¬´ Saltum uocat iudaicum populum, qui in infidelitatem gentium conuersus est. Hoc etiam impletum est et impletur quotidie, ad extremum etiam in die iudicii implebitur. Grando, hoc est tempestas tribulationis et calamitatis super Iudeos uenit: quando interfecti sunt a Romanis, et ciuitas ac templum illorum succensum est, ipsique remanserunt ac per uniuersum mundi ambitum distracti sunt. Modo etiam grando miseriarum super illos est, quia in seruitutem gentium redacti sunt. Et quod grauius est, alieni a Deo existentes, quotidie miserrime illorum anime a diabolo  captiuantur. In die autem iudicii, super omnes qui Domini predicationem apostolorumque eius despexerunt et in infidelitatis errore permanserunt, ira et sententia Dei omnipotentis super illos ueniet, tradenturque igni perpetuo, cruciandi in corpore et in anima.

¬ªBeati qui seminatis super omnes aquas, immittentis pedem bouis et asini.¬´ Locutus est sermo diuinus hactenus de subuersione et miseria Iudeorum; conuertit se iterum ad apostolos et predicatores sanctos, qui ad fidem uocauerunt, dicens: Beati qui seminatis uerbum Euangelii super omnes aquas, id est super corda omnium gentium, immittentes pedem, hoc est actionem bouis et asini in uincula preceptorum Dei. Per bouem, quod est mundum  animal et iugum trahit, iudaicus populus designatur, quia precepta Dei longa per tempora custodiens mundus exstitit, et graue iugum legis sustinuit. Asinus autem, qui immundus est, significat gentiles, qui per idololatrie cultum immundi et iniqui exstiterunt: longe semoti a cognitione et seruitio Dei. Dicit ergo sermo diuinus: Beati estis, o sancti predicatores, qui doctrinam Euangelii et uerbum fidei seminatis super corda Iudeorum et gentilium, immittentes, hoc est introducentes actionem et operationem illorum in uincula preceptorum celestium, ut ex duobus populis unam sanctam et immaculatam Ecclesiam Domino edificare possitis.



CAPUT XXXIII.

 ¬ªue qui predaris, nonne et ipse predaberis? Et qui spernis, nonne et ipse sperneris?¬´ Contra Senacherib modo loquitur. Nam ipse omnes prouincias et regiones que in circuitu suo erant depredatus est, et insuper decem tribus, ad ultimum omnes ciuitates Iude et Beniamin preter Hierusalem: atque ob huiuscemodi causam elatus in superbiam gloriabatur sua uirtute et potentia omnia hec fecisse, non recolens quod propter peccata eorum tradidisset eos Dominus in conculcatione: ideoque dirigitur contra eum sermo diuinus: O Sennacherib superbissime, tu qui predaris alios, utique predaberis ab aliis. Et qui spernis, hoc est despicis omnes gentes, sperneris et contemneris. ¬ªCum consummaueris depredationem¬´  Aegypti, uel Iudee, etiam partem Hierusalem quam Sobna tradidit. ¬ªDepredaberis, cum fatigatus desieris contemnere, contemneris.¬´ Et hoc adimpletum est, sicut hic predicitur . Siquidem cum ueniret fatigatus de Aegypto ob tedium multorum super Hierusalem et contra regem Ezechiam, egressus angelus Domini  interfecit in castris illius centum octoginta quinque millia hominum. Potest etiam et hoc referri ad omnes qui impie agunt, et depredantur domos pauperum et pupillorum, et ad ipsum insuper diabolum. Qui enim rapinam semper exercent et superbiam sectantur, aliisque malis implicati sunt, si fructus dignos penitentie non fecerint , licet in presenti temporaliter non puniantur, tamen  post finitum huius uite cursum, humiliabuntur sententia, et iudicii penas exsoluent.

¬ªDomine, miserere nostri, te exspectauimus: esto brachium nostrum in mane, et salus nostra in tempore tribulationis.¬´ Loquitur modo Isaias propheta ex persona populi Hierusalem, qui obsidebatur ab exercitu Sennacherib, et exorat Dominum, dicens: Domine, miserere nostri, et libera nos de manibus Assyriorum, et ciuitatem istam protege: quia te exspectauimus in fide ut nos liberes. Non quesiuimus idola et sculptilia, quia non possunt nobis prodesse, sed te qui es solus potens. Esto brachium eorum in mane. Aliqui codices habent brachium nostrum. Sed si dixerimus, secundum beatum Hieronymum: esto brachium eorum, erit sensus: Esto brachium,  id est expugnatio eorum et repulsio. Si autem dixerimus nostrum, erit sensus: Esto brachium nostrum, hoc est fortitudo et defensio nostra, et defende nos tua uirtute et potentia. Non est autem pretermittendum, quare dicat in mane. Cum interfectus est exercitus Assyriorum eo modo quo superius dictum est, illi qui remanserant ex Sennacherib non cognouerunt quod factum erat in castris eorum, quousque mane surgerent, et uiderent omnia corpora combusta. Tunc nimio timore perculsi fugerunt in terram suam. Et ideo quia illi mane cognouerunt quod erat gestum, et mane fugam petierunt, dicit propheta: Esto brachium eorum in mane, hoc est expugnatio et repulsio, et salus nostra in tempore tribulationis.

 ¬ªA uoce angeli fugerunt populi, ab exaltatione tua disperse sunt gentes.¬´ Nonnulli angelum Michelem autumant fuisse, qui constitutus est princeps Iudaici populi, sicut in uolumine Danielis habetur: Nemo est, inquit, adiutor meus in omnibus nis, nisi Michel princeps uester . Quidam uero dicunt Gabrielem fuisse, qui Dei fortitudo interpretatur, eo quod ipse presit populis. Idipsum et doctores Iudeorum affirmant, quod ipse percusserit illa tot millia Assyriorum, et illorum corda que remanserunt terrore nimio impleuerit . Et hoc est quod dicit, a uoce angeli, id est a terrore Gabrielis fugerunt populi, id est decem duces qui remanserant, qui etiam cum ipso Sennacherib uenerant.  Ideo autem dicit: Ab exaltatione tua, Domine, disperse sunt gentes: quia omnipotens Deus tunc exaltatus est et magnus predicatus, ab omnibus qui audierunt quod sua uirtute tot millia hominum contra se superbientium, per unum angelum suum strauerit. Tunc omnipotens Deus aliquando exaltari dicitur, cum se ulciscitur de hostibus suis: quia qui noluerunt illum cognoscere tempore tranquillitatis, cognoscent tempore tribulationis.

¬ªEt congregabuntur spolia uestra sicut colligitur bruchus, uelut cum fosse plene fuerint de eo.¬´ In quibusdam codicibus reperitur spolia nostra. Si dixerimus spolia uestra, erit sensus: O miseri et superbissimi Assyrii., cum ueneritis contra Hierusalem, congregabuntur spolia uestra a Iudeis, et implebuntur  eorum domus spoliis: sicut impletur fossa ex multitudine bruchorum. Si autem legerimus spolia nostra, erit sensus: O Iudei qui habitatis in Hierusalem, nolite timere a facie Assyriorum: quia omnia spolia et omnes diuitie illorum iam nostre sunt, et colligentur a nobis sicut colligitur bruchus. Ex locusta nascitur bruchus, qui ita uocatur quousque alas habeat. Sed cum ceperint ei iam ale succrescere ac nisus fuerit uolitare, uocatur athelech. Cum uero plenissime poterit uolare, efficitur iterum locusta. Et est multo grauior bruchus quam locusta et athelech, quia desunt ei ale nec potest cito ambulare: ideoque ubicunque uenerit, penitus comedit fruges. Solent autem homines illarum regionum ad quas locuste ueniunt, eas congregare in fossas, et  operire humo: ut si hoc uenerit quatenus a uento proiiciantur in mare, et ab undis proiiciantur in terram, et fetibus illarum oriantur bruchi. Sic enim sepe fit ut ex ouis nascantur, que adhuc in uentre matris erant.

¬ªMagnificatus est Dominus, quoniam habitauit in excelso.¬´ Magnificatus est, id est magnus predicatus et laudatus ab Ezechia, et ab illis qui uictoriam Domini uiderunt de hostibus suis . In excelso autem habitabit, uel in templo glorie sue, in Hierusalem . uel etiam in excerso celorum, uel in cordibus electorum, qui ad celestia anhelant. ¬ªImpleuit Sion iudicio et iustitia:¬´ quia Ezechias rex iuste iudicauit populum habitantem in Sion, hoc est in Hierusalem, reuocans illum  ad cultum Dei ab idololatria. Et hoc per internam inspirationem actum est, ut ipse iuste uiueret, et plebem Domini iuste iudicaret. Quod autem addit propheta:

¬ªEt erit fides in temporibus tuis,¬´ duplici modo intelligi potest. Quidam enim codices habent in temporibus suis. Sed si dixerimus tuis, erit sensus, ut alloquatur propheta Ezechiam: O Ezechia, cum percusserit Deus inimicos tuos, erit fides, hoc est, probabitur in temporibus suis. Si autem legerimus suis, erit sensus: Cum liberauerit Deus omnipotens populum suum a timore hostium, probabitur fides obsessi populi in temporibus suis. In hoc enim probata est, quia relinquentes idola seruierunt Domino cum deuotione mentis. ¬ªDiuitie salutis¬´ Iudicia populi  ¬ªsapientia et scientia¬´ fuit. Inter sapientiam et scientiam beatus Augustinus hanc discretionem facit, quod sapientia diuinarum rerum est intelligentia, scientia autem humanarum. Et ille populus sapientiam habuit, quia conuersus est de iniquitate ad iustitiam, de idololatria ad cultum et seruitutem Dei. Scientiam habuit, quia non tradidit se Assyrio cum multa mala ei minatus esset. ¬ªTimor Domini ipse thesaurus eius,¬´ id est salutis. Sine timore enim Domini, neque sapientia, neque scientia aliquid proderit, neque salus adipisci potest. Initium quippe sapientie timor Domini . Et Tobias ad filium: Habebis  multa bona, si timueris Deum .

¬ªEcce uidentes clamabunt foris: angeli pacis  amare flebunt.¬´ Reuertitur sermo diuinus ad ultimam captiuitatem. Isti sunt uidentes de quibus superius dixit: Beati qui seminatis super omnes aquas.  Et de quibus Dominus dixit: Beati oculi qui uident que uos uidetis . Et ad Iudeos: Ecce ego mitto ad uos prophetas, et sapientes, et scribas . Ipsi enim fuerunt angeli pacis, hoc est nuntii qui nuntiauerunt uerba Christi, qui est pax uera, et qui dixit eis: ¬ªPacem relinquo uobis, pacem meam do uobis .¬´ Et qui nos pacificauit Deo Patri et sanctis angelis . Apostoli ergo, post ascensionem Domini, imminente tempore captiuitatis, iam non clamabant in Hierusalem annuntiantes uerbum Euangelii, sed foris, hoc est gentibus quibus cum ipsi spreuissent eos, dixerunt  apostoli : uobis quidem oportebat primum loqui uerbum Domini; sed quia repulistis illud, ecce conuertimur ad gentes. Angeli autem pacis, hoc est apostoli nuntii pacis et Euangelii amare fleuerunt, propter incredulitatem Iudeorum, de quorum stirpe descenderant, condolentes perditioni illorum et malitie. De quorum numero unus dicit : Tristitia est mihi magna et continuus dolor cordi meo pro fratribus meis qui sunt Isrelite. Optabam ego anathema esse pro eis, hoc est interfici pro salute illorum.

¬ªDissipate sunt uie Hierusalem, cessauit transiens per eam.¬´ Hoc factum est post uastationem Romanorum; ideo dissipate sunt uie, quia defuit qui ueniret ad templum tempore solennitatis, sicut dicit Hieremias:  uie Sion lugent, eo quod non sit qui ueniat ad solennitatem . ¬ªIrritum factum est pactum¬´ quod pepigit Deus cum Abraham et patribus eorum, dicens: ¬ªMultiplicabo semen tuum sicut stellas celi. .¬´ Et per quemdam prophetam: Habitatis in loco isto amodo et usque in seculum . Et ad Salomonem: Erit nomen meum ibi usque in sempiternum. ¬ªProiecit ciuitates¬´ illorum, ¬ªnon reputauit¬´ eos esse ¬ªhomines.¬´ Ideo reputati sunt a Domino ad instar iumentorum, quia illi non cognoscentes se homines esse, bestiarum more uixerunt luxuriose uiuentes, omnique immunditia pullulantes. ¬ªLuxit et elanguit terra.¬´ Luxit, id est defecit. Tabefacta est non  terra, sed habitantes in ea. ¬ªConfusus est Libanus, et obsurduit:¬´ non dubium quin per Libanum significetur templum. De quo legimus in Zacaria: ¬ªAperi, Libane, portas tuas, et deuoret ignis cedros tuas ;¬´ et in Ezechiele: ¬ªAquila magnarum alarum uenit ad Libanum, et tulit medullam cedri .¬´ Illud ergo templum, in quo antea exaudiebantur preces postulantium, in surditatem redactum est tempore ultime captiuitatis propter peccata populi, quia licet orarent Dominum ut misereretur eorum, non meruerunt exaudiri propter necem Filii Dei et apostolorum eius. ¬ªEt factus est Saron sicut desertum, et concussa est Basan et Carmelus.¬´ Saronas appellatur omnis prouincia inter Ioppen et Liddam, in qua latissimi campi fertilesque tenduntur.  Basan quoque regio est trans Iordanem que fuit Og regis, quam tradidit Moses duabus tribubus ac dimidie ad possidendum, et interpretatur uberrima uel pinguis. Carmelus autem mons est terre repromissionis fertilissimus; et per Basan et Saronas ac Carmelum, debemus intelligere omnem fertilitatem terre Iudeorum, que omnia amiserunt, quia Dominum cum suis discipulis spreuerunt.

¬ªNunc consurgam, dicit Dominus¬´ de nimia pace mea ad percutiendum et interficiendum Iudaicum populum. ¬ªNunc exsultabor,¬´ hoc est glorificabor a gentibus, cum uiderint me hoc fecisse, ¬ªet subleuabor,¬´ id est magnus predicabor: Potest et hoc referri ad resurrectionem ascensionemque Domini. Nunc consurgam, inquit Dominus, ab inferis deuicto  mortis imperio. Et exaltabor et subleuabor ascendendo ad Patrem.

¬ªConcipietis ardorem,¬´ O miseri Iudei, cum ego ascendero ad celos, concipietis ardorem, hoc est feruore inuidie replebimini, audientes nomen meum predicari ab apostolis meis . Sic enim in Actibus apostolorum legimus: Quia uidentes turbas, Iudei repleti sunt zelo inuidie . ¬ªParietis stipulam,¬´ id est uerba blasphemie, que pro nichilo ita ducentur, ut stipula. Legimus enim, quia contradicebant his que a Paulo dicebantur, blasphemantes. Dicamus et aliter: Concipietis ardorem, hoc est angustiam et malam uoluntatem, et parietis uerba inania uel operationem iniquam. Tamen et conceptum et partum, hoc est cogitationem et operationem,  deuorabit utrumque, uel ignis Romanorum aduentus, uel ignis gehenne tribulationis in die iudicii. ¬ªSpiritus uester,¬´ id est mala uestra uoluptas, ¬ªut ignis uorabit uos, et erunt populi quasi de incendio cinis.¬´ Sicut ex multitudine lignorum post incendium ad indicium pauci remanent cineres, ita ex multitudine Iudeorum post finitam captiuitatem pauci remanserunt Iudei . ¬ªSpine congregate,¬´ hoc est peccata Iudeorum coadunata igni perpetuo comburentur. Peccata enim, cum consummata fuerint, generant mortem. Quod spine significent punctiones peccatorum, demonstratur illo in loco, ubi dicitur: ¬ªTerra tua,¬´ hoc est caro tua, ¬ªspinas germinabit tibi .¬´

 ¬ªAudite,¬´ o gentiles ¬ªqui longe estis¬´ ab hac terra, uel a Deo ¬ªque fecerim, et cognoscite uicini,¬´ Moabite et alie gentes, que fecerim ego; quomodo ultus sum me de inimicis meis Iudeis. uastatione Iudeorum peracta, conuertit se sermo diuinus ad gentes.

¬ªContriti sunt,¬´ id est, deleti ¬ªin Sion,¬´ hoc est in Hierusalem ¬ªpeccatores:¬´ qui Dominum suum interfecerunt. ¬ªPossedit timor hypocritas,¬´ scribas scilibet et Phariseos, propter aduentum Romanorum.

Quibus et dixit: ¬ªue uobis, scribe et Pharisei, hypocrite .¬´ ¬ªQuis poterit habitare¬´ hoc est esse ¬ªde uobis¬´ fidelibus ¬ªcum igne deuorante?¬´ Alloquitur sermo propheticus uel iustos gentiles post Dei magnalia narrata. Ignem appellat Deum omnipotentem,  de quo dicit Moses: Deus ignis consumens est. Et ipse Dominus in Euangelio: ¬ªIgnem ueni mittere in terram .¬´ Ipse enim est ignis, quia igne tribulationis contriuit Iudeos, et in die iudicii omnes reprobos damnabit igne sue sententie. ¬ªAut quis habitabit ex uobis cum ardoribus sempiternis?¬´ Ardor Deus omnipotens est, quia ipse facit ardere corda electorum ad amorem suum, et ipse consumet peccata penitentium igne sancti Spiritus.

¬ªQui ambulat in iustitiis,¬´ hoc est, qui proficit in uirtutibus, ¬ªet loquitur ueritatem,¬´ subaudis ille poterit habitare cum Deo. Iustitia est fides, spes, caritas, cetereque uirtutes que in iustitia consistunt. Loqui ueritatem est, non cum dolo et fraude, sed cum fide recta. ¬ªQui proiicit auaritiam ex calumnia,  et excutit manus suas ab omni munere.¬´ Auaritiam appellat cupiditatem malam. Calumnia est aliquando accusatio falsa. Sed isto in loco pro damno ponitur. Qui ergo non habet cupiditatem malam ex damno alterius, et excutit manus suas ab omni munere, subaudis ille poterit habitare cum Deo. Ideo autem dicit ab omni munere, quia est munus a manu et munus ab ore. Munus a manu, est a dando et accipiendo; munus ab ore laus humana et fauor nichil proficiens. ¬ªQui obturat aures suas ne audiat sanguinem,¬´ id est ne consentiat peccatum et non faciat, ¬ªet claudit oculos suos ne uideat malum,¬´ hoc est qui auertit oculos a concupiscentia: ille talis poterit habitare cum Deo.

¬ªEt habitabit in excelsis,¬´ id est in eterna felicitate  cum Christo. Felix namque conscientia, que nec consentit, nec facit. ¬ªMunimenta saxorum sublimitas eius.¬´ Saxa uocantur sancti propter soliditatem fidei in Christo fundata, quorum exemplis et dictis instruimur, ut celestia et sublimia petamus. ¬ªPanis ei datus est, aque eius fideles sunt.¬´ Propter merita sua datus est panis et aqua, hoc est doctrina diuinarum Scripturarum, que in obscuris locis est panis, et aqua in apertioribus. Aque autem eius fideles sunt, quia doctrina diuina uera est.

¬ªRegem¬´ scilicet Dominum omnipotentem, ¬ªin decore,¬´ hoc est in splendore diuinitatis sue ¬ªuidebunt oculi eius,¬´ id est, oculi omnium sanctorum post diem iudicii. ¬ªCernent terram oculi eius,¬´ hoc  est soliditatem eterne quietis nunc in spe, tunc autem in re. De hac terra dicit Psalmista: Credo uidere bona Domini in terra uiuentium .

¬ªCor tuum,¬´ id est mens tua, o iuste ¬ªmeditabitur timorem.¬´ Difficile sanctitas sine timore custoditur; unde dicitur: Sapientia est timere Deum . Et Simeon iustus legitur fuisse et timoratus. ¬ªUbi est litteratus, ubi est uerba legis ponderans, ubi doctor paruulorum?¬´ Interrogat sermo diuinus iustum, ubi sit litteratus, id est grammaticus Iudeorum, uel gentium philosophi humane sapientie, et ubi sit legis uerba ponderans scriba et Phariseus, qui sua interpretatione falsa legem onerabant et ponderabant, et ubi sit modo doctor paruulorum, id est, scriba insipientium Iudeorum.

 ¬ªPopulum impudentem non uidebis,¬´ o iuste, in celesti Hierusalem, neque populum alti et profundi sermonis uidebis ibi, ita ut non possis intelligere disertitudinem lingue eius. ¬ªIn quo¬´ subauditur philosopho uel gentili ¬ªnon est sapientia uera.¬´ Populum impudentem uocat Platonem, Aristotelem, ceterosque gentium philosophos, qui inuerecundose miscuerunt falsa ueris. Similiter populum altitudinis habentem disertitudinem lingue appellat philosophos humane sapientie, qui diserte et polite loquuntur, aliqui secundum Tullium, aliqui secundum Aristotelem, qui tantummodo pompam habent uerborum, non scientiam diuinorum mysteriorum.

¬ªRespice Sion ciuitatem solemnitatis nostre.¬´ Alloquitur Isaias propheta iustum de quo supra locutus  est, et iungit se numero electorum, loquens de Hierusalem celesti: O iuste, cui supradictum est, cor tuum meditabitur timorem, et populum impudentem non uidebis: respice celestem Sion ciuitatem solemnitatis et letitie perpetue. ¬ªOculi tui uidebunt,¬´ o iuste, ¬ªHierusalem opulentam.¬´ Ac si diceret aliis uerbis: Qui modo contemplaris eam mente, tunc uidebis illam in ueritate opulentam, hoc est opibus plenam de uisione omnipotentis Dei. ¬ªTabernaculum quod nequaquam transferri poterit, nec auferentur claui eius in sempiternum.¬´ Nunc de presenti Ecclesia loquitur, quam prefigurabat tabernaculum uetus: que ideo transferri non poterit, neque moueri, ita ut corruat, quia solidata est supra firmam petram, de qua dicit Apostolus: ¬ªPetra  autem erat Christus .¬´ Habuerunt Iudei tabernaculum, sed portatum est de loco ad locum: de cremo uidelicet in Silo, de Silo in Nobe, de Nobe in Hierusalem, et de Hierusalem  delatum ad sepulcrum Mosi ab Hieremia. Istud uero tabernaculum, hoc est presens Ecclesia, non transferetur de loco ad locum, id est non mutabitur de bono ad malum, quia sessionem habet Christum et est fixa super eum. Quod autem dicit, non auferentur claui eius, per metaphoram loquitur. Sicuti tabernaculum uel tentorium siue papilio firmatur clauis, extenditur funiculis: sic sancta Ecclesia solidatur clauis, id est doctoribus sanctis, quorum miraculis eruditur: et extenditur  funiculis, hoc est, diuinorum eloquiorum fundatis.

¬ªQuia ibi¬´ hoc est, in cordibus electorum suorum, ¬ªmagnificus est Dominus Deus noster:¬´ et non in conuenticulis hereticorum, neque in synagogis Iudeorum, ¬ªlocus fluuiorum,¬´ subaudis est ibi et ¬ªriui altissimi et patentes.¬´ Fluuios appellat prophetas et apostolos, qui a uero fonte sumpserunt que nobis protulerunt. Riuos autem patentes, expositores sanctarum Scripturarum, qui nobis ea que a prophetis et apostolis obscure prolata sunt, ipsi patenter fecerunt, ut Hieronymus, Augustinus, et Gregorius. ¬ªNon transibit per eum,¬´ subaudis tabernaculum, quod est congregatio electorum, ¬ªnauis remigium,¬´ id est, diabolus, ¬ªneque trieris  magna transgreditur eum,¬´ subaudis populum sanctum Dei. Trieris nauis est tres ordines remorum habens. Significat diabolum in isto loco propter superbiam, qui tres partes istius orbis, Asiam, Europam, Africamque ante aduentum Domini suo sub imperio subiugatas habebat.

¬ªDominus enim iudex noster, Dominus legifer noster, Dominus rex noster, ipse saluabit nos,¬´ subaudis a diabolo. uox electorum in penitenti Ecclesia adhuc commorantium. Iudex noster Deus omnipotens est, quia ipse est discretor iudicii, et ipse iudicabit orbem uniuersum in equitate. Legifer etiam noster est, quia ipse dedit nobis legem naturalem, que est: Quod tibi non uis fieri, alii ne feceris. Et legem per Mosen. Ad extremum uero legem euangelice  ueritatis.

¬ªLaxati sunt funiculi tui, sed non preualebunt.¬´ Hactenus locutus est de Hierusalem celesti, et de Ecclesia presentis seculi. Nunc uero reuertitur ad terrenam Hierusalem, loquens de ea sub specie nauis. Laxati sunt funiculi tui, pro eo quod est omnis fortitudo populi tui laxabitur, et extendetur, nitens pugnare contra Romanos: sed non preualebit, quia Dominus adducet eos ad tui internecionem. ¬ªSic erit malus tuus,¬´ hoc est templum inclytum tuum, in quo quondam pendebant uela pretiosissima. ¬ªUt dilatare signum non queas,¬´ id est, ut non appareat in quo loco primitus constructum fuit, quia non relinquetur ex eo lapis super lapidem. ¬ªTunc,¬´ id est, cum Hierusalem fuerit succensa et  templum, ¬ªdiuidentur spolia predarum multarum¬´ a Romanis, hoc est omnes diuitie et cuncta bona Iudeorum. ¬ªClaudi diripient predam, nec dicet uicinus, Elangui,¬´ id est, non dicet Romanus Romano, Infirmus sum: quia Christus ministrabit eis uires, ut possint delere gentem inimicando. Claudi appellantur Romani, non quod claudi essent, sed hoc quod contra Iudeos egerunt non suis uiribus illud adimpleuerunt, sed Dei potentia. ¬ªPopulus,¬´ subaudis Romanus, ¬ªqui habitat in ea¬´ terra, hoc est qui sub sua potestate tenet eam redactam. ¬ªAuferetur ab eo iniquitas.¬´ Et est sensus: Si populus Romanus dignus esset et aliquod peccatum exinde haberet, quod Iudeos interfecit et eorum terram incoluit,  auferetur ab eo iniquitas eius ex hoc facto, quia Domini uindictam exercuit.



CAPUT XXXIu.

¬ªAccedite, gentes, et audite; et populi attendite.¬´ De die iudicii generalis sententia loquitur, et uocat omnes gentes ut audiant iustam retributionem Iudeis redditam. uocat etiam terram et plenitudinem eius, id est, omnes homines, et dicit:

¬ªQuia indignatio,¬´ id est, uindicta ¬ªDomini super omnes gentes.¬´ Non super gentes in quascunque specialiter ira Domini deseuiet in die iudicii, sed super omnes reprobos. Quod autem addit: ¬ªEt furor super uniuersam militiam eorum,¬´ id est, reproborum, de angelis malignis intelligendum est,  qui per spatia eris istius discurrunt, et cum quibus Apostolus dicit nos habere luctamen . Interfecit eos Christus sententia sua dicens: ¬ªIte, maledicti, in ignem eternum .¬´ ¬ªEt dedit eis occisionem,¬´ hoc est ire permisit in eternam damnationem.

¬ªInterfecti eorum proiicientur¬´ in infernum ¬ªet de cadaueribus eorum ascendet fetor.¬´ Quos diabolus suadendo et mali homines male uiuendo, et prauis exemplis docendo interfecerunt non in corpore sed in anima, proiicientur in die iudicii pariter cum his a quibus decepti sunt in eternam damnationem cruciandi: et dabunt ex se malum odorem, quia et in corpore et in anima cruciabuntur.

¬ªTabescent montes a sanguine eorum, et tabescet  omnis militia celorum.¬´ Montes appellat in isto loco reges et principes et tyrannos istius seculi, ut fuit Nabuchodonosor, qui multarum gentium sanguinem super subiectum sibi populum fudit: ut fuerunt interfectores sanctorum martyrum. Militiam uero celi angulos istius eris qui singulis regnis principantur, sicut in Danielis libro  cognoscere possumus, in quo legitur de principe Persarum et principe Grecorum. Et egregius predicator: Non est  nobis colluctatio aduersus carnem et sanguinem, sed aduersus principes et potestates, aduersus mundi rectores . Deficient enim reges pro malis subiectorum suorum quia ipsi fuerunt auctores iniquitatum eorum: et deficient demones principes diuersarum gentium, quorum  malo consilio et deceptu et reges peccauerunt et subiecti perierunt. ¬ªEt complicabuntur sicut liber celi, et omnis militia eorum,¬´ subaudis celorum, ¬ªdefluet, sicut defluit folium de uinea et de ficu,¬´ appropinquante hyeme, ¬ªquoniam inebriatus est in celo gladius meus.¬´

Pluralem numerum posuit pro singulari cum dixit celi, quia de isto ere hoc intelligendum est. Celum enim appellatur er usitato more. Unde et uolucres celi dicimus. Militia celi defluet, id est, sol et luna et stelle, uel etiam maligni spiritus. Non enim defluent ita sidera ut cadant, sed adueniente uera luce Christo obtenebrabuntur illa: unde et Saluator dicit; ¬ªStelle cadent de celo ,¬´ id est,  cadere uidebuntur. Spiritus uero maligni defluent, quia amittent omnem potestatem, et recludentur in inferno. Complicabitur enim iste er, quia igne inuoluetur, et uidebitur complicari sicut liber. uideamus et aliter de complicatione celorum. Non dicit interire celos, sed complicari quasi librum: ut postquam omnia peccata aperta fuerint, complicentur qui prius aperti fuerant, ut nequaquam ultra scribantur in eis delicta malorum. De huiuscemodi libris Daniel dicit : ¬ªIudicium sedit, et libri aperti sunt, in quibus descripta erant opera singulorum.¬´ Hec autem omnia fient quia inebriatus est, id est, repletus est gladius in celo meus, hoc est in isto ere, ad perdendos demones et omnes reprobos. Gladius  meus inebriatus est malitia hominum,  hoc est sententia uel ultio siue uindicta ad perdendos reprobos consummata est. ¬ªEcce super Idumeam descendat gladius meus, et super populum interfectionis mee ad iudicium,¬´ subaudis damnationis ueniet. Idumea, que interpretatur terrena, significat hunc mundum. Damnatis enim demonibus in ere, ueniet uindicta super reprobos in terra.

¬ªGladius,¬´ id est, uindicta, ¬ªDomini repletus est sanguine,¬´ hoc est peccatis hominum. ¬ªIncrassatus,¬´ id est, repletus. ¬ªAdipe,¬´ id est, iniquitate ¬ªImpiorum,¬´ id est, ¬ªde sanguine agnorum et hircorum,¬´ subaudis repletus est. Agni uocantur in isto loco non mansueti et iusti, sed impotentes et uulgares homines. Hirci autem appellantur potentes et principes istius seculi; id est, quodquod subiungit,  de sanguine medullatorum. Sed per hircos possumus intelligere libidinosos. Dies enim iudicii super omnes conditiones, et super omnia genera ueniet super liberos et seruos, super reges principesque ac subiectos, super potentes et impotentes, et super omnes qui in sua iniquitate mortui sunt. ¬ªuictima enim Domini,¬´ id est, uindicta. ¬ªIn Bosra, et interfectio magna in terra Edom.¬´ Bosra, que interpretatur munita uel circumdata siue firmata, et Edom, qui interpretatur terrenus siue sanguineus, significat hunc mundum qui munitus est et circumdatus aquis, subaudis plenus sanguine et malitia hominum.

¬ªEt descendent¬´ in infernum ¬ªunicornes cum eis¬´ de quibus superius dictum est, ¬ªet tauri cum potentibus.¬´  Unicornes appellantur reges et imperatores, qui monarchiam totius mundi habuerunt: ut fuit Octauianus, Nero, ceterique imperatores Romanorum. Tauri uocantur reguli: comites, et principes. Potentes uero, amici et consiliarii regum, et nobiles quique. Reges enim terrene uiuentes cum suis principibus et amicis sui similibus in infernum descendent: ut sicut fuerunt uniti in malis, sic sint coniuncti in penis. ¬ªInebriatur terra,¬´ id est, infernus ¬ªsanguine eorum,¬´ id est, malitia reproborum, ¬ªet humus¬´ hoc est barathrum eterne damnationis replebitur, ¬ªadipe,¬´ id est, superbia ¬ªpinguium¬´ hominum.

¬ªQuia dies ultionis Domini annus retributionum  iudicii Sion,¬´ subaudis ueniet. Ista que hic dicuntur, non pertinent ad superiora. Post generalem totius orbis consummationem, reuertitur sermo propheticus ad Hierusalem, cui in tempore illo loquebatur, et uastationem eius pleno sermone describit, que a Romanis facta est. Dies ultionis Domini est uindicatio sanguinis Christi. Annum retributionum iudicii Sion, appellat omne tempus predicationis Christi, hoc est trium annorum et dimidii: quo tempore contempserunt habitatores Sion recipere saluatorem suum et legislatorem, quo etiam tempore morti eum tradiderunt. Iste est annus, de quo in subsequentibus dicit Isaias  ex persona Filii Dei: ¬ªSpiritus Domini super me eo quod unxerit me, euangelizare pauperibus misit me, et uocare  annum acceptabilem Domino.¬´

¬ªEt conuertentur torrentes eius in picem, et humus eius in sulphur.¬´ Propter nimiam Romanorum seuitiam et crebra incendia, quibus omnis terra repromissionis uallata est: insuper et ciuitas sed et templum igne consumptum est: torrentes et humus eius dicuntur conuersa esse in picem et sulphur. ¬ªEt erit terra eius in picem ardentem, nocte et die non exstinguetur.¬´ Per noctem et diem continuatio temporis intelligenda est. Notandum autem, quod non ideo hoc dicit ut illa terra semper ardeat: sed propter nimiam tribulationem Iudeorum, et desolationem illius terre. ¬ªIn sempiternum ascendet fumus eius¬´ hoc est signum exterminii et calamitatis illorum ¬ªa generatione¬´ illa qua hec facta sunt,  ¬ªin generationem¬´ ultimam, subaudis uindicta Dei omnipotentis habitabit super illos. ¬ªDesolabitur in secula seculorum,¬´ id est, in solitudinem redigetur usque in secula seculorum. ¬ªNon erit uir¬´ Iudeus ¬ªtransiens per eam.¬´ Multi quidam Iudeorum post illam ultimam captiuitatem transierunt per eam, sed libere non sicut antea soliti erant, neque postea ibi habitauerunt. Posuerunt enim Romani legem, ut non permitterent quemquam Iudeorum reuerti in terram natiuitatis sue.

¬ªEt possidebunt illam,¬´ subaudis, terram Iudeorum. ¬ªOnocrotalus et eritius, et ibix, et coruus habitabunt in ea.¬´ Onocrotalus auis aquatica est inimica serpentibus, rostrum acutissimum habens et longum, quas dicit Iosephus a Mose delatas in bello  contra Aethiopes, propter multitudinem serpentium quibus repleta erat terra, per quam progredi debebat contra Aethiopes. Ascendit enim super caput serpentis, et ictu rostri interficit eum. He aues uel animalia solitudinem querunt, et post desolationem hominum habitauerunt ibi ubi antea templum et sedes regia erant. ¬ªEt extendetur super eam,¬´ subaudis terram, ¬ªmensura,¬´ id est, Dei sententia, ut non sit habitatio Iudeorum ibi, sed demonum: ¬ªut redigatur ad nichilum, et perpendiculum in desolationem¬´ subaudis redigatur. Perpendiculum est quo cementarii maceriam ad rectitudinem reducunt, et illa terra in arbitrio sententie Dei posita est in solitudine.

 ¬ªNobiles eius,¬´ id est, apostoli et credentes ¬ªnon erunt ibi¬´ cum uenerit captiuitas et calamitas: ¬ªregem¬´ Christum ¬ªpotius uocabunt, et omnes principes eius,¬´ id est, sacerdotes et Pharisei ¬ªerunt in nichilum.¬´ Quando Romani uenerunt super Isrel, iam erant apostoli dispersi per quadripartitum orbem. Credentes quoque et sancti qui illic commanebant, admoniti a Sancto Spiritu transierunt Iordanem ad regnum Agrippe regis, qui pacem habebat cum Romanis.

¬ªOrientur in domibus eius¬´ quondam pulcherrimis et diuitiis plenis, ¬ªspine et urtice, et paliurus im!in munitionibus¬´ eius, subaudis nascetur. Paliurus genus est cardui, acutissimos aculeos habens. ¬ªEt erit ibi cubile draconum, et pascua struthionum.¬´  Struthio auis est solitudinem querens.

¬ªEt occurrent demonia onocentauris, et pilosus clamabit alter ad alterum.¬´ Quidam codices habent, occurrent demonia, ita diuidentes ut subaudiatur sibi. Onocentaurus et pilosus clamabit alter ad alterum. Sed melius est ita distinguendum, occurent demonia onocentauris. Onocentaurus compositum nomen est ex Greco et Latino, ab eo quod est onos et taurus. Onos namque Greca lingua dicitur asinus. Onocentaurus monstrum est, quod inchoatur ab asino et desinit in taurum. Per asinum, quod est animal promptum ad libidinem explendam, designantur homines libidinosi, qui semper in fetore luxurie iacent. Per taurum uero superbi. His demones occurrere dicuntur, quia fauent eis suadendo in corde per  prauam suggestionem, ut deterius agant, quasi bene agentes. Pilosos alii dicunt esse simias, quidam homines syluaticos. Alii incubones demones qui cum feminis ceunt. ¬ªIbi cubauit lamia, et inuenit sibi requiem ericius.¬´ Lamia monstrum est, habens faciem totumque corpus femineum perpulchrum, pedes tamen habet equinos.

¬ªRequirite tamen diligenter in libro Domini et legite.¬´ Librum Domini dicit propheta hunc, quem ipse a Domino percipiens conscripsit. Et euocat eos qui futuri erant, ut legerent ista. ¬ªUnum ex eis,¬´ subaudis monstris supradictis, ¬ªnon defuit. Alter alterum non quesiuit,¬´ id est, neque masculus feminam, neque femina masculum, quia Dominus adduxit eos omnes ad illum locum. ¬ªQuia quod ex  ore meo procedit.¬´ uox prophete. ¬ªIlle,¬´ id est Christus, ¬ªmandauit,¬´ hoc est precepit, ¬ªet spiritus eius,¬´ id est Spiritus sanctus, ¬ªipse congregauit ea¬´ animantia ipse Spiritus.

¬ªEt misit eis sortem,¬´ subaudis habitationis, ubi cuncta discrete manerent. ¬ªEt manus eius,¬´ id est, potentia eius, ¬ªdiuisit eam,¬´ subaudis terram ¬ªin mensuram,¬´ hoc est in deserto possessionis ubi scilicet habitarent dracones, ubi lamia, ubi struthio, ubi diuerse bestie, in generationem et generationem habitabunt in ea. Quantum ad litteram attinet, iste aues uel animalia non sunt usque modo ibi, licet ad tempus fuerint. Quantum uero ad spiritualem intellectum, per aues bestias debemus intelligere omnes  qui illam terram ex eo tempore incolunt, more bestiarum uiuentes, et diuersa portenta adorantes.



CAPUT XXXu.

¬ªLetabitur deserta et inuia, et exsultabit solitudo, et florebit quasi lilium.¬´ Hactenus de uastatione Iudeorum, nunc de gentium conuersione loquitur. Deserta appellatur gentilitas, quia derelicta erat a Deo propter corruptam naturalem legem et propter idololatriam. Inuia erat, quia non erat in Christo qui dixit: ¬ªEgo sum uia, ueritas, et uita .¬´ Inuia etiam erat, quia non transierant per eam propheta, non apostolus, non quilibet doctor uiam ueritatis ei ostendens. Relicta ergo Iudea letabitur gentilitas, et gaudebit et florebit quasi lilium. Sicut  lilium dum emittit flores, bonum odorem reddit: sic gentilitas ueniens ad fidem, odorem uirtutum ex se protulit. Sic enim dicit egregius predicator: Christi bonus odor sumus Deo in omni loco .

¬ªGerminans,¬´ subaudis fidem et spem, ¬ªgerminabit¬´ operationem, ¬ªet exsultabit letabunda et laudans¬´ Creatorem suum. Que antea in merore peccatorum consistebat, conuersa ad fidem cepit exsultare et gaudere in Domino. Sic dicit Apostolus: ¬ªLetare sterilis que non paris, erumpe in letitiam et clama .¬´ ¬ªGloria Libani data est ei, decor Carmeli et Saron.¬´ Templum appellat hic Libanum, sicut superius dictum est, Carmelum uero et Saron, fertilitatem terre repromissionis. Gloria enim que quondam erat in illo templo et cultus, modo habetur in  sancta Ecclesia, et multo amplior. ¬ªIpsi¬´ fideles ¬ªuidebunt gloriam Domini,¬´ id est, diuinitatem Patris et Filii et Spiritus sancti, ¬ªet decorem Dei nostri,¬´ id est, quomodo Pater in Filio est et Filius in Patre et Spiritus sanctus in utroque, nunc uident in spe, tunc uidebunt in re.

¬ªConfortate manus dissolutas, et genua debilia roborate.¬´ Alloquitur apostolos et sequaces eorum de quibus superius dixit, Ipsi uidebunt gloriam Domini, ut confortent manus gentilium a bono opere uacuas, et dicit: O apostoli mei, confortate manus gentilium fatigatas ex malitia, et genua debilia roborate, id est, gressus a Dei cultu claudicantes, firmate in fide.

¬ªDicite,¬´ o doctores mei, pusillanimibus gentilibus in fide: ¬ªConfortamini,¬´ hoc est spem uestram  in Christo ponite, ¬ªet nolite timere¬´ diabolum. ¬ªEcce Deus uester,¬´ o fideles, ¬ªultionem adducet retributionis.¬´ Alloquitur propheta gentiles firmatos in fide: Ecce, inquit, Deus uester uindictam reddet malis in die iudicii dignam merito, ¬ªet ueniet ut saluet uos¬´ in sua magna misericordia, qui predicationem apostolorum eius recepistis et opere impleuistis.

¬ªTunc aperientur oculi cecorum, et aures surdorum patebunt.¬´ Ad primum Domini aduentum referenda sunt ista. Corporaliter quidem hoc adimpleuit Dominus: sicut dixit discipulis Ioannis: ¬ªEuntes renuntiate Ioanni, quia ceci uident, surdi audiunt, leprosi mundantur ¬´, et cetera que ibi  continentur. Spiritualiter quotidie adimpletur in sanctam Ecclesiam, dum aliquis infidelis oculos mentis cecatos homines, et aures ad audiendum uerbum Dei obturatas, conuertitur ad Christum, et baptizatus aquam baptismi salutaris illuminatur. Oculi enim gentilium, qui obcecati erant ad cognoscendum Creatorem suum, predicatione apostolorum illuminati sunt. Similiter et aures eorum que ad audiendum uerbum Dei aperte minime fuerant, predicantibus apostolis auditum meruerunt recipere.

¬ªTunc saliet sicut ceruus claudus, et aperta erit lingua mutorum.¬´ Gentilis quisque qui gressus fidei nondum habens in opere Dei claudicabat, ueniens ad fidem quasi ceruus saltum dabit, dum de infidelitate ad fidem, de uitiis ad uirtutes, de terrenis ad celestia  transilierit, et in uirtutibus crescere studuerit. Ponamus unum ex omnibus Paulum quondam persecutorem Ecclesie, nunc apostolum et doctorem gentium, et uideamus quam magnum saltum dedit. Nam qui erat infidelis et persecutor Christianorum, transiliuit de perfidia ad fidem, de iniquitate ad cultum uere iustitie. Transiliensque de uirtute in uirtutem, dixit: ¬ªCupio dissolui et cum Christo esse .¬´ Lingua etiam malorum, que non habebat confessionem uere fidei, sed muta erat ad confitendum peccata sua et laudandum Creatorem suum, predicantibus apostolis aperta est ad fidem rectam confitendam. ¬ªQuia scisse sunt,¬´ hoc est aperte sunt ¬ªin deserto aque.¬´ Ideo aperta est lingua mutorum, quia aperte sunt in deserto quondam gentilium aque baptismi  salutaris, ¬ªet torrentes in solitudine¬´ gentium exorti sunt, hoc est diuerse gratie spirituales, uel doctrine ueteris et Noui Testamenti.

¬ªEt que erat arida,¬´ id est, gentilitas a fide Dei, ¬ªin stagnum,¬´ subaudis conuersa est, id est, in scientiam ueteris et Noui Testamenti. ¬ªEt sitiens in fontes aquarum¬´ conuersa est, hoc est in doctrinam diuinorum eloquiorum. ¬ªIn cubilibus,¬´ id est, in cordibus gentilium ¬ªin quibus prius dracones,¬´ id est, demones ¬ªhabitabant, orietur uiror calami et iunci.¬´ Per calamum quo Scriptura antiquitus complebatur, significatur doctorum predicatio. Per iuncum intenta subditorum auditio. Calamus enim et iuncus super aquas nascuntur, et uiriditatem retinent. Sic et corda gentilium intenta ad audiendum uerbum Dei, tunc  uiriditatem habent, quando quod aure percipiunt opere adimplere satagunt.

¬ªEt erit ibi,¬´ subaudis in solitudine gentium, ¬ªsemita et uia,¬´ hoc est Christus, qui dixit: ¬ªEgo sum uia, ueritas, et uita .¬´ ¬ªEt illa uia sancta uocabitur. Non transibit per eam,¬´ subaudis Ecclesiam, ¬ªpollutus¬´ diabolus, qui inquinatus est sanguine multorum et omni spurcitia. ¬ªEt hec erit uobis discreta uia,¬´ hoc est plana fides Christi, ¬ªita ut stulti¬´ quondam gentiles, qui pro Creatore adorabant creaturam, ¬ªnon errent per eam¬´ conuersi ad fidem Christi.

¬ªNon erit ibi leo,¬´ princeps scilicet demonum de quo dicit Apostolus: ¬ªQuia aduersarius noster diabolus  tanquam leo rugiens circuit, querens quem deuoret .¬´ ¬ªEt mala bestia,¬´ id est, satellites diaboli, ¬ªnon ascendet per eam,¬´ hoc est, per congregationem fidelium. ¬ªNec inuenietur ibi¬´ in cordibus electorum, quia per confessionem fidei expulsus est. ¬ªEt ambulabunt¬´ de uirtute in uirtutem, ¬ªqui liberati fuerint¬´ a uinculis peccatorum, et ab errore ¬ªet redempti a Domino¬´ sanguine ueri agni, ac deinde ¬ªconuertentur¬´ ad penitentiam, et postea ¬ªuenient in Sion,¬´ hoc est, in Hierusalem celestem ¬ªcum laude¬´ Creatoris sui, ¬ªet letitia sempiterna¬´ pro spe eterne remunerationis, erit ¬ªsuper capita eorum,¬´ id est, in mentibus eorum. Quidam codices habent: et ambulabunt qui liberati fuerint, et redempti a Domino conuertentur. Ita diuidentes. Sed  falso scriptum est: Beatus enim Hieronymus ita exponit, sicuti superius dictum est: ¬ªGaudium et letitiam obtinebunt¬´ cum uenerint in Hierusalem celestem, ¬ªet fugiet¬´ ab eis ¬ªdolor et gemitus.¬´ Quia licet gemant et lugeant inter erumnas istius seculi pro suis erratibus uel aliorum, tamen in spe letantur pro remuneratione quam percepturi sunt. Et tunc letabuntur in re, possidentes iam gaudia uite eterne.



CAPUT XXXuI.

¬ªEt factum est in quarto decimo anno regis Ezechie, ascendit Sennacherib, rex Assyriorum, super omnes ciuitates Iude munitas, et cepit eas.¬´ Iam decem tribubus ductis in captiuitatem, et omnibus  ciuitatibus Iude uastatis, peruenitur ad Hierusalem. Sed in hoc loco questio non modica est: Quis fuerit iste Sennacherib? Nam sicut historia regum manifestat et Paralipomenon , septimo anno regni Ezechie uenit Salmanasar rex Assyriorum, et transtulit maximam partem populi decem tribuum ultra montes Medorum et Persarum: cum quibus et Tobias uir iustus ductus est in captiuitatem, sicut in libro eius habetur. Sic enim dicitur ibi: Cum captus esset Tobias in diebus Salmanasar  Post Salmanasar autem uenit iterum Ful, qui et ipse partem populi captiuauit. Deinde Teglat, Phallasar, et Sargon, successerunt in regnum Assyriorum usque ad Sennacherib. Si ergo septimo anno regni Ezechie primum ducte sunt decem tribus in  captiuitatem a Salmanasar, quod uerissimum est: quomodo potest esse, ut inter spatium octo annorum, tot reges sibi in uno anno successerint? Iuncti enim octo cum sex quatuordecim faciunt. Dicit beatus Hieronymus: Quia traditio Iudeorume est, quod unus homo Sennacherib, scilicet tot nominibus nuncupatus sit. Ipse est enim uocatus Salmanasar, et Ful, ipse Teglat, Phallasar, et Sargon, et Sennacherib. Quod a ueritate non uidetur discrepare.

¬ªEt misit rex Assyriorum Rapsacem de Lachis.¬´ Lachis ciuitas erat Iudee, quam expugnabat tunc Sennacherib. Misit ergo Rapsacem ¬ªad Ezechiam in manu graui,¬´ id est, in multitudine exercitus. ¬ªStetitque in aque ductu piscine superioris, in uia  agri fullonis,¬´ hoc est, ubi fullo manebat. Piscina superior dicitur, quia erat ibi et alia inferior.

¬ªEt egressus est ad eum Eliachim qui erat super domum Domini,¬´ hoc est, summus pontifex. Iste est Eliachim qui successit post superbissimum Sobnam in sacerdotii dignitatem, de quo superius dixit Dominus: Ecce ego uocabo Eliachim seruum meum, et erit mihi in sacerdotem . Egressus est etiam ¬ªet Sobna scriba,¬´ id est, grammaticus. Non debemus putare quod iste sit Sobna cui superius dictum est a propheta: Quid tu hic, aut quasi quis hic? Egressus est ¬ªet Ie filius Asaph a commentariis.¬´ A commentariis uocabatur qui gesta rerum conscribebat, id est, cancellarius. Et iste et Ie a cancellariis siue a commentariis quibus preerat ueniens,  iuit cum supradictis.

¬ªEt dixit ad eos Rapsaces: Dicite Ezechie: Hec dicit rex magnus Assyriorum.¬´ uerba Dei que sepe a patre suo audierat dicente: Hec dicit Dominus, propter potentie dignitatem suo regi dabat: et ut sermo illius maiori auctoritate roboraretur. ¬ªQue est ista fiducia in qua confidis, aut quo consilio uel fortitudine rebellare disponis?¬´ Ex persona regis ista loquebatur Rapsaces. Primum siquidem factus est Ezechias tributarius, sed postea rebellauit, nolens reddere tributum. Ideo dicit, aut in qua fortitudine rebellare disponis: atque ob hanc causam quia ab eo recessit, ueniebat contra eum.

¬ªEcce confidis super baculum arundineum confractum istum, super Aegyptum.¬´ Ob copiam aquarum  Nili fluuii, subaudis ubi multe arundines sunt: per quas subsannando designat fortitudinem Aegypti, ¬ªsic Pharao rex Aegypti¬´ impotens est.

¬ªQuod si responderis mihi: In Domino Deo nostro confidimus: nonne est ipse cui abstulit Ezechias excelsa et altaria, et dixit Iude et Hierusalem: Coram altari isto adorabitis, quod est in templo Domini?¬´ Sic uerba regis sui narrabat iste, quasi presens esset uterque rex, et conflictum inter se haberent. Ezechias rex suo tempore destruxit aras et simulacra que fecerat pater eius Achaz. Sed quod ille causa religionis egit, hoc Rapsaces in malam partem mutauerat.

¬ªEt nunc trade te,¬´ o Ezechia, ¬ªdomino meo, et dabo tibi duo millia equorum, nec poteris prebere  ex te;¬´ hoc est, ex tuis militibus ¬ªascensores eorum.¬´ Ex persona regis ista dicebat. Non de imbecillitate uenit populo Iudeorum equitandi carere scientia, sed de obseruatione mandatorum Dei, qui per Mosen super regem Isrel precepit dicens: Non multiplicabit sibi equos et currus, neque uxores plurimas : quod quia Salomon egit, incidit in iram Domini. Poterat enim Ezechias habere currus et equos, sed ob hanc causam omisit, timens incidere in peccatum.

¬ªEt nunc,¬´ id est, ¬ªnunquid modo sine Domino¬´ hoc est, sine iussu et uoluntate Domini, ¬ªascendi?¬´

¬ªLoquere ad seruos tuos Syra lingua,¬´ id est, Chaldaica.  ¬ªIntelligimus enim¬´ eam Hebraice. Loquebatur ille Perside, quia in schola patris sui Isaie hoc didicerat. Ideo hoc dixerunt, ne incuteret terrorem suis uerbis populo astanti super murum.

¬ªNunquid ad Dominum tuum et ad te misit me Dominus meus, et non potius ad uiros qui sedent super muros ut comedant stercora sua, et bibant urinam pedum suorum uobiscum?¬´ In superbiam elatus ob eorum humilitatem, unum e supradictis nuntiis taliter alloquitur. Urinam pedum dicit, quia ad pedes tendit. Sensus talis est: Tandiu erit obsessa ciuitas hec, quousque compulsi fame, stercora et urinam pedum suorum consumant in proprios usus: ut qui non fuerit ab hostibus interemptus, famis inopia pereat.

 ¬ªEt clamabat uoce magna¬´ Iudaice, ut terreret populum suis minis: ¬ªAudite uerbum regis magni Assyriorum.¬´ Superbe hoc protulit, et cum nimia arrogantia.

¬ªNon seducat uos Ezechias, quia non poterit eruere uos,¬´ blasphemia Rapsacis testimonium Ezechie est, quod captis cunctis Iudee urbibus confisus in Domino sit. Audierat enim ille perfidus quod confortasset Ezechias populum Domini, ne timeret a facie Assyriorum dicens: Nolite metuere neque paueatis, multo enim plures sunt nobiscum quam cum illis. Cum illis est brachium carneum, nobiscum autem Dominus Deus noster, qui auxiliator erit nostri et pugnabit pro nobis. His et huiuscemodi uerbis confortatus est populus.

 ¬ªFacite nobis benedictionem,¬´ hoc est, laudate me, benedicete me. uel, ut in alia editione habetur, facite quod uobis utile est, ut me recipientes pax uobis remaneat. ¬ªEt comedite unusquisque bona terre uestre cum securitate, donec ueniam,¬´ subaudis, de Aegypto quo decretum habeo ire.

¬ªEt tollam uos ad terram que est ut terra uestra.¬´ Non dicit nomen regionis quam eis promittit, quia equalem terre repromissionis inuenire non poterat, sed similitudinem pollicetur. Beatus tamen Hieronymus dicit, terram Medorum similitudinem quamdam habere terre repromissionis in cultu et situ, et non est dubium quin illam eis promiserit.

¬ªUbi est Deus Emath, et Ephath, ubi est Deus urbis Sepharuaim?¬´ Subaudis contriti sunt. He  ciuitates diuersos Deos colentes perierunt. Ac si diceret aliis uerbis: Si multi dii non potuerunt resistere mihi, unus Deus poterit? Ex hoc autem quod dicit ¬ªnunquid liberauerunt Samariam de manu mea?¬´ Ostenditur decem tribus, in quarum medio erat urbs regalis, multos Deos coluisse antequam in captiuitatem ducerentur, et ideo perierunt.

¬ªEt siluerunt et non responderunt ei uerbum.¬´ Quare non responderunt, manifestatur cum subiungitur. ¬ªMandauerat enim eis rex, Ne respondeatis ei.¬´ uel etiam ideo non responderunt, quia recordati sunt illud Salomonis: Ne respondeas stulto iuxta stultitiam suam, ne uidearis eius esse similis . Et illud: Ne succendas carbones.  Idcirco etiam non responderunt ei, ne illum ad maiorem blasphemiam prouocarent contra Dominum, et nec terrorem suis uerbis inferret populo hec audienti.

¬ªEt ingressi sunt scissis uestibus ad regem.¬´ Consuetudo erat illius populi, ut si quando audiret blasphemiam contra Dominum, scinderet uestimenta sua. Sic legimus fecisse principem sacerdotum quando Dominus dixit: ¬ªAmodo uidebitis filium hominis uenientem in nubibus .¬´ Sic fecerunt etiam Paulus et Barnabas Licaonie, quando illi offerentes ei coronas adorare uolebant ut Deum .



CAPUT XXXuII.

¬ªEt factum est, cum audisset rex Ezechias uerba  ista, scidit uestimenta et obuolutus est sacco,¬´ id est, pro purpura uilibus uestimentis, ¬ªet intrauit in domum Domini.¬´ Illi sciderunt uestimenta sua propter blasphemiam quam audierunt: iste qui peccatis suis impedientibus reputauit obsidionem et uastationem euenire.

¬ªHec dicit Ezechias.¬´ Non dicit: hec dicit rex Ezechias, sed tantummodo cum humilitate protulit: hec dicit Ezechias. ¬ªDies tribulationis,¬´ subaudis nostri, ¬ªet correptionis Dei et blasphemie,¬´ hostium ¬ªdies hec. Quia uenerunt filii usque ad partum, et uirtus non est pariendi: si quomodo,¬´ id est fortassis ¬ªaudiat Dominus Deus tuus.¬´ Et est sensus: Sicut mulier tempore parturitionis cum nequit emittere partum, angustatur carens consilio  quid facere possit: sic nos modo obsessi undique ignoramus quid agere debeamus. uel etiam alio modo: Filii nostri consilia sunt nostra, et quando concipimus consilium et illud opere non ualemus adimplere, grauiter angustiamur: sic illi consilium pariebant, sed opere implere minime ualebant. ¬ªLeua ergo orationem ad Dominum Deum tuum pro reliquiis, que reperte sunt tantum in Hierusalem.¬´ Iam enim decem tribus ducte erant in captiuitatem, et omnes ciuitates Iude et Beniamin uastate. Pars etiam inferior ciuitatis tradita fuerat in manus hostium per manum Sobne impiissimi pontificis, qui iam sacerdotale officium compleuerat. Ideoque dicit pro reliquiis que reperte sunt:

¬ªEt uenerunt serui regis Ezechie ad Isaiam.¬´  Iam dicti uiri serui uocantur. Reuera enim omnes duces serui uocantur, exceptis consiliariis qui amici regis uocantur. Unde cum dicitur: Quare non isti cum amico tuo?

¬ªEt dixit ad eos Isaias.¬´ Preuenit propheta nuntios illius, quia per spiritum quo futura predicebat cognouit quid actum esset, quid Rapsaces dixerat, et quid ei rex mandabat. ¬ªHec dicetis Domino uestro,¬´ subaudis, non meo. ¬ªHec dicit Dominus meus.¬´ Pueri uocantur duces regum qui obsequuntur regibus suis.

¬ªEcce ego dabo ei spiritum¬´ et reuertetur ad terram suam, hoc est, in Chaldeam, dabo ei spiritum non sanctum sed malignum, ¬ªet audire faciam  ei nuntium.¬´ In subsequentibus uidebimus, quia de Taracha rege Aethiopum dixit.

¬ªReuersus est autem Rapsaces.¬´ Domino permittente uenit, et illo precipiente recessit ¬ªEt inuenit regem suum preliantem aduersus Lobnam, superata iam Lachis.¬´ Lobna ciuitas fuit Iudee. Nam in Lachis creditum esse, unde missus fuerat ad Hierusalem: sed iam recesserat inde secutusque est eum in Lobnam.

¬ªEt audiuit Sennacherib de Taracha rege.¬´ Iste est nuntius de quo dictum est superius.

¬ªEcce tu audisti omnia que fecerunt reges Assyriorum¬´ patres mei, qui multas Deo permittente uastauerunt regiones, ¬ªBozan, et Aran, et reges Assyriorum¬´ fuerunt potentissimi, ¬ªet filios Eden,¬´  subaudis subuerterunt. Eden regio est orientis. Ana et Aua gentes uel ciuitates nobilissime.

¬ªEt tulit Ezechias libros,¬´ id est, epulas quas miserat ad eum Sennacherib.

¬ªEt ascendit in domum Domini, et orauit dicens.¬´ Ideo dicitur ascendisse in domum Domini, quia in superioribus erat. Primum quando ascendit in domum Domini scissa ueste, obsessa ciuitate, non legimus eum orasse Dominum, quia propter peccata sua reputabat hoc euenire. Iam uero securior de liberatione orat, dicens:

¬ªDomine exercituum qui es Dominus omnium¬´ et angelorum et hominum, ¬ªinclina aurem tuam et audi, aperi oculos tuos et uide, et uindica.¬´ Inclinare dicitur Deus omnipotens aurem, quando exaudit  orantes. Et aperire oculos dicitur, quando miseretur.

¬ªEt dederunt deos eorum igni,¬´ id est, idola propter que perierunt, ¬ªnon enim erant dii.¬´ Exponit quare perierint. Despexit eos Sennacherib.

¬ªSubsannauit te,¬´ id est irrisit, te uirgo filia Sion. ¬ªPost te caput mouit filia Hierusalem.¬´ Populus Hierosolymitanus ideo uirgo appellatur, et filia, quia cunctis gentibus simulacra adorantibus mortuorum hominum, iste conseruauit solus castitatem religionis Dei, et unius Dei cultum. uirginitas enim non solum corporis, uerum etiam et mentis est. Tunc despexit et irrisit ille populus Sennacherib et Assyrios, quando Eliachim et ceteri missi Ezechie non responderunt nuntiis illius. Postea autem  interfectis Assyriis, et redeunte Sennacherib cum ignominia, captiuauit filia Sion siue Hierusalem, subsannando et inconculcando ei.

¬ªCui exprobasti, et quem blasphemasti,¬´ per seruos tuos? uox Ezechie sub irrisione ad Sennacherib. ¬ªSuper quem leuasti altitudinem oculorum tuorum ad sanctum Isrel,¬´ id est, contra Deum omnipotentem, non contra me. Hoc proprie superborum est, ut supercilia erigant.

¬ªDixisti,¬´ o Sennacherib, ¬ªascendam Altitudinem montium, iuga Libani, et succidam excelsa, et thronum eius, et electas abietes illius.¬´ Per cedros metaphorice et abietes, superbia, regna, et reges diuersarum gentium qui sub eius dominio constiterunt,  designantur. Per Libanum autem et summitatem uel altitudinem eius Hierusalem et templum, ad quod ipse uoluit ascendere. Per saltum Carmeli, populus Hierosolymitanus.

¬ªEgo fodi et bibi aquam, et exsiccaui uestigio pedis mei omnes riuos aggerum.¬´ Tanta fuit multitudo exercitus illius, ut omnia fluenta terre Iudee exsiccauerit: et ideo compulsi puteos sibi foderunt. Metaphorice autem per riuos alueorum et per aquam debemus intelligere regna et regiones quas ipse exsiccauit, habitatoribus earum interfectis.

¬ªNunquid non audisti,¬´ id est nunquid, non intellexisti, o Isaia, ¬ªque olim fecerim ei,¬´ hoc est, que ei predestinauerim? uox Dei ad prophetam de Sennacherib. ¬ªEx diebus antiquis,¬´ id est, a principio  creaturarum ¬ªego plasmaui illud,¬´ subaudis malum, quod Sennacherib ab uniuersis gentibus illatum est. ¬ªEt nunc¬´ quod in predestinatione mea erat ¬ªadduxi¬´ super eum, ut qualia fecit, talia recipiat. ¬ªFactum est¬´ illud malum ¬ªin eradicationem collium impugnantium, et ciuitatum munitarum.¬´ Per colles reges et principes qui ab inuicem inter se dimicant, debemus intelligere illos quos ueniens Sennacherib Domino permittente, non propter istius merita, sed pro eorum peccatis eradicauit. In eradicationem etiam ciuitatum munitarum fuit.

¬ªHabitatores earum¬´ terrarum uel ciuitatum ¬ªbreuiata manu contremuerunt,¬´ id est, non prebente me more solito illis auxilium, et retracto meo adiutorio ab illis, ¬ªconfusi sunt¬´ et in suis malis  consumpti. Ideo non comparantur oliue et uinee fructuosisque arboribus: sed feno et gramini herbisque, que frugibus impedimenta prestant, et ante marcescunt quam ad maturitatem perueniant. ¬ªFacit sunt¬´ habitatores scilicet earum ciuitatum ¬ªsicut fenum agri et gramen pascue, et sicut herba tectorum.¬´ Gramen in hoc loco herba est, que apud nos trinua uocatur. Per fenum et reliqua que hic dicuntur, debemus intelligere populos, qui cito peccatis impedientibus perierunt, antequam tempus mortis eorum aduenisset, traditi in manus Sennacherib. ¬ªHabitationem tuam.¬´ Babylonem uidelicet, cognoui, o Sennacherib, ¬ªet egressum tuum¬´ inde ¬ªet introitum tuum¬´ in terram repromissionis ¬ªet insaniam tuam¬´ hoc est dementiam ¬ªcontra me.¬´  Tunc insaniuit, quando dixit: Quis Deus poterit uos liberare de manu mea?

¬ªPonam ergo circulum in naribus tuis.¬´ Per frenum et circulum, potentiam diuinitatis debemus intelligere. Ac si diceret aliis uerbis: Os tuum blasphemum potentia uirtutis mee infrenabo, et reducam te ab Hierusalem in terram tuam cum ignominia.

¬ªTibi autem,¬´ o Ezechia. ¬ªHoc erit signum¬´ salutis tue. Alloquitur propheta Ezechiam regem, quid agere debeat. ¬ªComede hoc anno, tu et populus tuus, que sponte nascuntur,¬´ id est, que prius seueras quam ueniret Assyrius ¬ªet in anno secundo pomis uescere.¬´ Illo tempore cum iam tempus messionis instaret, uenerunt Assyrii et conculcauerunt  messes, uineta, et oliueta eorum. Et ob nimiam obsessionem uastatis segetibus, quod postmodum ex granis reparatum est habuerunt primo anno in uictum, similiter anno secundo: quia anno obsessionis serere non potuerunt que repererunt ex frugibus et pomis sumpserunt. ¬ªIn anno autem tertio,¬´ fugato iam Assyrio cum securitate, ¬ªseminate et metite, et plantate uineas¬´ iterum quas uastauerunt et eradicauerunt Assyrii.

¬ªEt mittet,¬´ subaudis genus hominum, ¬ªquod saluatum fuerat¬´ a Domino ¬ªde domo Iuda, et quod reliquum est mittet radicem deorsum, et faciet fructum sursum.¬´ Sicut arbor deorsum mittit radicem suo tempore, et pomis repletur sursum: sic omnis terra duarum tribuum ex paruo populo repleta est.  Ideo autem addit:

¬ªDe Sion et de Hierusalem exibunt reliquie¬´ quia decem tribus et omnes ciuitates Iude uastate erant. ¬ªZelus Domini,¬´ id est, feruor amoris et misericordie, ¬ªfaciet istud¬´ quod superius dictum est, non illorum meritum.

¬ªNon intrabit ciuitatem hanc.¬´ Obsedit quidem eam, sed non intrabit in illam. ¬ªNon faciet ibi sagittam¬´ ut interficiat ibi aliquem.

¬ªEt protegam ciuitatem istam, ut saluem eam propter me,¬´ non propter uestrum meritum, ¬ªsed propter Dauid seruum meum.¬´ Cum dicit propter Dauid, ostendit aliquos ibi esse qui habebant aliquid meriti et fidei Dauid, et per hoc datur intelligi, quia pro bonis patrum miseretur Dominus omnipotens  malis filiis.

¬ªEgressus est autem angelus Domini,¬´ subaudis a loco suo, ¬ªet percussit Assyriorum octoginta quinque millia.¬´ Non gladio materiali interfecit eos, sed Dei potentia. Sine uulnere interfecti sunt, et redacti in cinerem. ¬ªEt surrexerunt mane,¬´ uidelicet Sennacherib cum paucis, decem scilicet uiris tantummodo, ut Iudei tradunt, ¬ªet ecce omnes¬´ illi interfecti erant ¬ªcadauera mortuorum.¬´

¬ªEt egressus est Sennacherib de finibus Iude, et abiit in terram suam Niniuen ciuitatem. Et factum est cum adoraret in templo Nesrach deum suum, Adramelech et Sarasar filii eius percusserunt eum.¬´ Queritur, quare non periit cum populo cui preerat, cum illorum malitia ob quam perierunt iussu illius  facta esset. Ad quod dicendum, quia in hoc nequior ostensus est, quod non fuit dignus mori in terra Domini, sed in sua, et coram deo suo a filiis suis interfici. Sic et Pharao inter decem plagas reseruatus est, ut Dominus amplius glorificaretur. Queri etiam potest, que causa exstiterit, ut a filiis suis interficeretur? Hebreorum traditio est habuisse eum plurimas uxores, ex quibus tres filios habebat: Adramelech, et Sarasan, et Assaradon. Sed quia matrem Assaradon pre ceteris diligebat, decreuit illum in regnum succedere sibi. uidentes autem illi duo se exheredatos, interfecerunt patrem suum. Et quia iam gubernacula regni tenebat Assaradon frater eorum, fugerunt in terram Ararad, que est regio Armenie.



CAPUT XXXuIII.


¬ªIn diebus illis¬´ quibus interfectus est Assyrius, ¬ªegrotauit Ezechias grauissima infirmitate.¬´ Hic non manifestatur, quare egrotauerit, uel quare infirmatus sit. Sed in libro Regum et Paralipomenon apertius ostenditur ideo eum egrotasse, quod non cantauit Domino laudes neque retulit ei gratias de uictoria sibi ab illo collata, sed in superbiam se erexit . ¬ªDispone domui tue,¬´ id est, ordina, qui tibi succedere debeat in regnum.

¬ªEt conuertit faciem suam ad parietem,¬´ domus sue uel templi, ne a circumstantibus audiretur gemitus eius, et uiderentur lacryme.

¬ªIn ueritate ambulaui coram te,¬´ hoc est, in  cultu religionis ¬ªin corde perfecto,¬´ non claudicans post idola. Quod bonum fuit in oculis Domini feci, quia idola que pater eius fecerat destruxit. Et ostia domus Domini, que clauserat impius genitor eius, ipse aperuit, et serpentem eneum qui erat in Gabaon, quem Iudei adorabant, minutatim confregit et in uentum sparsit. ¬ªEt fleuit fletu magno Ezechias.¬´ Ideo flebat, quia sine filiis erat. Et uidebat in se deperire propter peccata sua promissionem illam, que ad Dauid a Domino facta est: ¬ªCum dormieris cum patribus tuis, suscitabo semen tuum quod egredietur de lumbis tuis, et ponam illud super thronum Isrel in sempiternum. Et erit mihi in filium, et ego ero illi in patrem .¬´

¬ªEcce ego adiiciam super dies tuos quindecim  annos.¬´ In predestinatione Dei primum dati sunt illi, sed superbia et peccatis suis impedientibus subtracti sunt ei, propter humilitatem suam uero restituti. Dicunt quidam, quod duobus modis potest homo anticipare terminum uite sue, uel male uiuendo ut propter peccata sua non mereatur peruenire ad illum: uel etiam ut bene et iuste uiuendo et seipsum affligendo ante tempus uite sue, ob premia meritorum suorum uocari mereatur a Domino ad gaudia uite eterne.

¬ªHoc tibi erit signum.¬´ Iudei semper signa querunt. ¬ªEt reuersus est sol decem lineis.¬´ Ab undecima uel decima hora subito rediit in primam, et pene duplicata est dies.

¬ªScriptura Ezechie, cum egrotasset et conualuisset  de infirmitate sua.¬´ In septuaginta interpretibus habetur oratio, sed potius ista est ueritas rei, quia ueritatem narrat: Cum omnipotens Deus pius et misericors uictoriam dedisset Ezechie de hostibus suis sine aliquo labore, et ei gratias pro munere sibi collato non retulisset, in infirmitatem deuenit ut qui noluit de prosperitate decantare laudes, depromeret postmodum de sua calamitate. Et postquam conualuit, dixit quid secum cogitarit positus in angustia.

¬ªEgo dixi,¬´ subaudis tempore angustie mee. ¬ªIn dimidio dierum meorum: uadam ad portas inferi.¬´ Non complebo numerum meorum dierum, ut perueniam ad senectutem bonam sicut patres mei: subaudis  potius moriar, et ibo ad infernum. Illuc enim nouerat omnes ante aduentum Domini descendere, sed aliter pios, aliter impios.

¬ªQuesiui residuum annorum meorum,¬´ id est, quesiui orando sublatos mihi ob peccatum superbie annos a Deo. ¬ªDixi¬´ apud me, positus in infirmitate. ¬ªNon uidebo Deum Deum in terra uiuentium.¬´

¬ªNon aspiciam hominem ultra, et habitatorem quietis.¬´ Quidam codices habent Dominum Deum: sed falso scriptum est. Bis enim repeti debet Deum, sicut beatus Hieronymus dicit. Quidam etiam diuidunt ita: Non aspiciam hominem ultra, et habitatorem, terminantes ibi uersum; et ad sequentia iungunt: Quieuit generatio mea. Et beatus quidem Hieronymus propter ambiguitatem uerbi primum ita  transtulit, sed postea correxit habitatorem quietis. Sensus huius uersiculi talis est: Si descendero ad inferni claustra, et ibi damnatus fuero propter mea scelera: non uidebo Dominum, id est, Deum omnipotentem in terra uiuentium, hoc est, in requie iustorum et in celesti beatitudine. Non aspiciam hominem ultra, si damnatus fuero eternaliter in penis inferni: non uidebo postmodum quomodo Filius Dei, qui nobis repromissus est, uerus Deus et uerus homo consistat. uel etiam non uidebo quemlibet sanctorum in gloria eternitatis. Non uidebo etiam habitatorem quietis. uera quies et uera exsultatio uite eterne est, contemplatio et uisio Trinitatis. Quis est habitator eterne uite, nisi ipse Deus omnipotens et electi illius? Non uidebo  quemlibet sanctum  habitatorem quietis, qui ibi habitans a malis omnibus requiescit.

¬ªGeneratio mea ablata est a me,¬´ hoc est, filii qui mihi succedere debuerant, non sunt ¬ªet conuoluta est a me quasi tabernaculum pastorum;¬´ Sicut tabernaculum plicatur, et magnitudo eius non patet: sic magnitudo generis mei periit, quia desunt filii qui eam administrent.

¬ªPrecisa est uelut a texente uita mea.¬´ Dat aliam comparationem. Et est sensus: Sicut femina telam imperfectam, quam perficere debuerat, precidit: sic mea etas imperfecta preciditur et subtrahitur a me, in iuuenili etate adhuc posito. ¬ªDe mane usque ad uesperam finies me.¬´ More febricitantis uel alicuius egroti   locutus est: qui mane afflictus dicit in corde suo: ueniente uespere, aut moriar, aut mutabitur infirmitas mea. Et ueniente uespere, dicit: Mane aut moriar, aut tolerabilius mihi erit. Sic iste dicebat positus in infirmitate, cum diceret:

¬ªSperabam usque ad mane, quasi leo sic contriuit omnia ossa mea.¬´ Leoni comparat Ezechias Deum omnipotentem. Sicut leo , cuncta comminuit edendo non solum carnes, uerumetiam et ossa: sic ego non solum corporis uerumetiam uires amissas habeo ossium pre graui infirmitate.

¬ªDe mane usque ad uesperam finies me.¬´ Suspensus eloquebatur. Ac si diceret: Aut mane aut  uespere finem mihi dabis, ¬ªSicut pullus hirundinis sic clamabo;¬´ uelut clamat pullus hirundinis ad patrem et matrem, ut audiatur et percipiat escam, et sicut gemit columba: sic ego in clamore et gemitu perstiti ad Deum, ut redderet mihi sanitatem.

¬ªAttenuati sunt oculi mei,¬´ hoc est, tenues effecti sunt, dum prospicerem in celum ad Deum meum, qui me suis attriuerat flagellis.

¬ªDomine, uim patior.¬´ uox obsecrantis est. Plus quam dignus sim affligor, et ultra quam uires sufferre possint. ¬ªSponde pro me.¬´ Quidam codices habent responde pro me, sed falso scriptum est. Melius est enim sponde, quia sic exponit beatus Hieronymus. Ac si diceret: si quid erraui. conuertar ad melius; tu sponde pro me; hoc est, sis mihi fideiussor,  et accipe me in fide et protectione tua. ¬ªNon est enim uolentis, neque currentis, sed miserentis Dei .¬´ ¬ªQuid dicam,¬´ subaudis factori meo, cum iuste sustineam ista? ¬ªAut quid respondebit mihi¬´ iste qui fecit me, et quod uoluit tribuit mihi? Sustinenda ergo sunt mihi omnia quecunque decreuerit.

¬ªRecogitabo tibi omnes annos meos,¬´ hoc est, ad memoriam reducam omnes dies felicitatis mee, et considerabo omnes fuisse amaros, quia presens tribulatio nil boni sentit ex his omnibus. Reuera, ut beatus Hieronymus dicit: humana felicitas nullius est securitatis.

¬ªDomine, sic uiuitur.¬´ Quidam codices habent si  sic uiuitur, sed non est ita. Philosophatus est enim rex de statu huius uite, ut beatus Hieronymus dicit. ¬ªDomine, sic uiuitur,¬´ id est, tam fragilis et caduca est humana felicitas, ¬ªcorripies me¬´ in tuo flagello, ¬ªet uiuificabis me,¬´ reddendo mihi uitam et sanitatem.

¬ªEcce in pace,¬´ subaudis Hierusalem et populi mei, qui modo non impugnantur ab hostibus, tribulatio mea mihi importabilis est. Ideo dicit in pace, quia, iam percusso Assyrio, pax magna erat in populo.

¬ªTu autem eruisti animam meam¬´ ne iret modo ad inferos propter superbiam et peccata mea plurima; ¬ªproiecisti post tergum tuum omnia peccata mea,¬´ hoc est, abstulisti malum a tua presentia,  et posuisti retrorsum, ne modo condemnares me.

¬ªQuia non infernus confitebitur tibi, neque mors laudabit te.¬´ Per infernum in hoc loco reprobos intelligamus; per mortem uero diabolum. Hi namque qui ad inferni claustra descendunt, damnandi sunt sine fine. Non agunt penitentiam ibi, nec ferunt laudes omnipotenti Deo: quia non est speciosa laus in ore peccatoris. ¬ªNon exspectabunt qui descendunt in lacum,¬´ hoc est in infernum, ¬ªueritatem tuam;¬´ ueritas Filius Dei est qui dixit: ¬ªEgo sum ueritas .¬´ Sancti qui ante aduentum Domini descendebant in infernum, ad secretiora loca resptolabantur aduentum illius, ut mererentur liberari a cruciatibus gehenne. Impii autem qui  eternis cruciatibus sunt traditi, non habent spem reuocandi ad superos, positi in desperationem.

¬ªuiuens uiuens ipse confitebitur tibi,¬´ id est, ipse laudabit te. Et est sensus: qui ita uiuit in tua protectione in requie perpetua, ut ego quietus ab hostibus, laudabit te, ¬ªsicut et ego hodie¬´ in presenti laudo et glorifico te. ¬ªPater bonus filiis suis notam faciet ueritatem tuam,¬´ hoc est, uerum religionis cultum docebit. Per patrem boni reges intelguntur, ut Dauid, Ezechias, qui docuerunt filios suos seruare legem Domini; uel etiam sancti et religiosi uiri, qui subditis suis notam faciunt iustitiam Domini.

¬ªDomine, saluum, me fac¬´ a Sennacherib, et a morte eterna, ¬ªet psalmos nostros cantabimus tibi.¬´  Domine, si me et populum meum saluaueris, cantabimus tibi laudes. Quod usque hodie Iudei faciunt, licet non prosit illis. Attamen uersa uice fideles in sancta Ecclesia usque hodie faciunt.

¬ªEt iussit Isaias¬´ ministris regis ¬ªut tollerent massam de ficis, et cataplasmarent super uulnus, et sanaretur.¬´ Cataplasmare est calefacere uel fomentare. Dicit beatus Hieronymus, quod morbo regio laborauerit, cui contraria esse dicuntur omnia, siue in cibo, siue in tactu dulcia. Sed ut Dei potentia notior fieret, contrariis curatus est docente Isaia. Hic autem notandum est, quod non totum corpus inde fomentauerunt, sed tantummodo uulnus quod ei tantum erat a Domino, excepto morbo regio quem eruginem dicimus.

 ¬ªEt dixit Ezechias: Quod erit signum, quia ascendam ad domum Domini.¬´ Ordo preposterus est. Ante enim ista prolata sunt, quam illa que precesserunt de sanitate et de oratione superius exposita.



CAPUT XXXIX.

¬ªIn tempore illo,¬´ postquam interfectus est Assyrius, et sanitatem adeptus est Ezechias, ¬ªmisit Merodach Baladan, filius Baladach rex Babylonis, libros,¬´ hoc est epistolas, ¬ªet munera ad Ezechiam.¬´ Superius dictum est, quod Assaradon, filius Sennacherib, qui imperabat Assyriis et Babyloniis, successit patri in regnum. Et hic dicitur quia Merodach Baladan misit in Hierusalem nuntios ad Ezechiam, uiuente adhuc Assaradon, qui rex erat Babyloniorum.  Sed sciendum est in isto loco, diuisum tunc fuisse regnum Assyriorum ac Babyloniorum, et regnabat unusquisque in suo. Ferunt historie quod iste Merodach Baladan fuerit pater Nabuchodonosor potentissimi regis, qui postea omnia illa regna sibi subiugauit et uniuit, ut fuerant prius. Et quare uenerunt illi nuntii ad Ezechiam? Propter portentum quod uiderant in sole. Erant enim astrologi. Et cum non possent cognoscere per suam artem, quare hoc euenerit ut a decima hora retrograderetur ad primam, uenerunt in Hierusalem, ut a prophetis uel a sapientibus scirent que causa exstiterit.

¬ªEt ostendit eis cellam aromatum.¬´ Epiphanius Cyprius dicit: cellam aromatum magnam et preclaram  esse domum, in qua sepeliebantur corpora regum, et erant in sepulcris eorum et super et circa multa aromata. ¬ªOstendit etiam eis argenti et auri¬´ subaudis thesauros ¬ªet odoramentorum¬´ que erant apud illos tunc temporis multa, ¬ªet apothecas¬´ id est cellaria substantie sue. ¬ªNon fuit uerbum, quod non ostendit eis.¬´ Mos est sacre Scripture uerbum ponere sepe pro re, ut isto in loco. In domo sua dicit, in thesauris suis; in potestate autem sua, in thesauris domus Domini, in quo offendit.

¬ªQuid dixerunt uiri isti et unde uenerunt ad te?¬´ Duo interrogat Propheta, sed responsum est ei quod pertinet ad superbiam humanam, non quod ad laudem Dei pro portento propter quod uenerant. ¬ªDe terra longinqua uenerunt ad me, de Babylone,¬´ que potentissima est urbs. Terrarum prolixitas superbiam  et fastum auxit. Dicit beatus Hieronymus, quia cum supercilio legendum est istud, quod rex superbe protulit, dicens: De terra loginqua uenerunt ad me. Debuerat dicere: Ad laudandum Deum uenerunt pro magnitudine signi.

¬ªOmnia que in domo mea sunt, uiderunt,¬´ subaudis pretiosa. ¬ªNon fuit res¬´ quantumlibet chara et honesta ¬ªquam non ostenderim eis in thesauris meis.¬´ Siluit de thesauris domus Domini quos manifestauit alienigenis, in quo offendit, timens ne forte a Propheta reprehenderetur.

¬ªEcce dies ueniunt,¬´ dicit Dominus, ¬ªet auferentur omnia que in domo tua sunt in Babylonem,¬´ que non tuo labore congregata sunt, sed patrum tuorum. Predicitur retributio sceleris, ut qui secreta  Domini alienis nudauerat, ab eadem gente et domus eius in exterminium esset itura, cum omnibus bonis patrum priscorum que tenebat et suis: uerum etiam et domus Domini propter peccatum illius populi destruenda. ¬ªNon relinquetur quidquam ex eis, dicit Dominus.¬´ Ecce fixa sententia.

¬ªEt de filiis tuis qui exibunt de te,¬´ hoc est, qui de germine tuo erunt, ¬ªtollent et erunt eunuchi in palatio regis Babylonis.¬´ Ferunt Hebrei hanc prophetiam impletam in tribus pueris, et Daniele qui in eo commemoratur libro, quando captus est Ioachim filius Iosie, et ductus est populus in Babylonem cum quibus Daniel et socii eius ierunt, qui postea facti sunt eunuchi in palatio regis. Non est enim putandum  quod truncati fuissent corpore, sed positi in ministerio casti exstiterunt. De talibus Dominus dicit in Euangelio: ¬ªMulti se castrauerunt propter regnum Dei .¬´

¬ªFiat tantum pax,¬´ ut dum uixero non impugner a Sennacherib, ¬ªet ueritas,¬´ id est uerus Dei cultus, ¬ªin diebus meis.¬´ Non recte. Debuerat enim confiteri peccatum suum ut Dauid, et iram Domini amouere a posteris suis, aut compati, ut Moses populo, quando delere se petiit de libro uite ob scelus populi ad mortem destinati, inquiens: ¬ªAut dimitte eis hanc noxam, aut dele me de libro quem scripsisti .¬´ Ideoque non respondit ei Propheta, sed uersus ad populum dixit:



CAPUT XL.


¬ªConsolamini, consolamini popule meus, dicit Dominus uester.¬´ Et est sensus: O popule Dei qui estis credentes ex Iudeis, consolamini in Christo: quia rex uester non compatitur nec sibi, nec uobis. Potest et ad gentes referri, de quibus dicit Dominus per Zacariam: ¬ªEcce ego congregabo populum Orientis, et erunt mihi in populum, et ego illis in Deum .¬´

¬ªLoquimini ad cor Hierusalem, et aduocate eam.¬´ Alloquitur propheta Eliachim, ceterosque fideles qui illo tempore erant. uel etiam apostolos doctoresque gentium, et dicit: O Eliachim, ceterique fideles, uel apostoli, loquimini ad cor Hierusalem. Ad cor loquitur, qui mestum uel tristem blande alloquitur et  consolatur. Sicut legimus de Sichem filio Emor quando corrupit Dinam: ¬ªLocutus est autem Sichem ad cor eius, et consolatus est eam .¬´ Notandum autem quod dicit: Aduocate eam, Hierusalem scilicet uel gentilitatem subaudiendum est a tribulatione uel tristitia ad gaudium, a malo ad bonum, ab idololatria ad luctum penitentie. ¬ªQuoniam completa est malitia eius.¬´ Malitia non semper pro peccato ponitur, sed pro afflictione. Ut illud quod Dominus dixit per Prophetam: ¬ªSi est malum in ciuitate,¬´ id est afflictio, ¬ªquod Dominus non fecit .¬´ Completa est ergo malitia eius, id est afflictio persecutionis que euenit in morte martyrum, et modo Deo dante abest. ¬ªDimissa est iniquitas  illius,¬´ hoc est: si aliquando peccauit, dimissum est ei, et pertinet hoc proprie ad gentiles uel Iudeos, qui, ad fidem Domini uenientes, per baptismi regenerationem mundati sunt. uel in martyrio ubi sic dimissa sunt illis peccata, uelut in baptismo. ¬ªSuscepit de manu Domini duplicia,¬´ subaudis tormenta. Si ad Hierusalem hoc referamus, duplicia recepit a Chaldeis et Romanis, et periit corpore et anima. Si ad Ecclesiam dupliciter a persecutoribus recepit, quia corpore cruciata est et in animo angustiam sustinebat tempore persecutionis, ideoque dimissa est iniquitas eius.

¬ªuox clamantis,¬´ subaudis Christi per Ioannem, ¬ªin deserto¬´ Iudee. Ioannes uox appellatur, quia uerbum precessit. uel etiam uox Christi ad apostolos  clamantis in deserto Iudeorum uel gentium. Sicut enim Ioannes deserte ac destitute Iudee clamabat, penitentiam agite: sic apostoli in deserto gentilium predicabant uerbum salutis, audientes a Domino: ¬ªEuntes, predicate Euangelium omni creature .¬´ ¬ªParate uiam Domini,¬´ id est, talem operationem facite ut Deo placeat, recte credendo et bene operando, ut ipse possit uenire ad uos. ¬ªRectas facite in solitudine,¬´ id est, in deserto gentilium ¬ªsemitas Dei nostri.¬´ Possunt non incongrue per semitas cogitationes intelligi, sicut et per uiam actiones, et sit sensus: ut illi qui Christum ad se uenire optant, non solum sint mundi corpore, uerum etiam corde. Precipitur autem hoc illis qui in de  serto Iudee credebant in Christum, uel qui in solitudine gentilium degebant.

¬ªOmnis uallis exaltabitur,¬´ id est simplices Iudei credentes, uel gentiles, in fide recta et operatione sancta magnificati sunt, ¬ªet omnis mons et collis humiliabitur,¬´ hoc est scribe et pharisei, et reges peruersi ut Nero, et qui ante et post fuerunt, uelut colles humiliati sunt, in profundum laci ruentes. Et hoc est quod Dominus dixit: ¬ªOmnis qui se exaltat, humiliabitur .¬´ ¬ªEt erunt praua in directa.¬´ Praua, id est, tortuosa corda publicanorum et phariseorum, qui uenerunt per predicationem Domini et apostolorum eius ad fidem: facta sunt recta ad bona opera peragenda. ¬ªEt aspera,¬´ id est intractabilia et dura corda scribarum et phariseorum,  et gentilium, ¬ªin uias planas,¬´ hoc est in mollitudinem et lenitatem conuersa sunt, dum uenirent ad fidem, ut Mattheus narrat.

¬ªEt reuelabitur gloria Domini,¬´ id est manifestabitur. Gloria Dei Patris Filius est: Dominus, uidelicet iehsu Christus. De quo dicit in psalmo Deus Pater: ¬ªExsurge gloria mea .¬´ Predicantibus enim apostolis, manifestatus est Filius Dei in gentibus. ¬ªEt uidebit omnis caro,¬´ id est omnis homo, ¬ªsalutare Dei.¬´ Hoc ad diem iudicii pertinet. Loquens namque Propheta de primo aduentu Christi, tetendit oculum mentis ad secundum. Nam in primo aduentu non uiderunt eum omnes, in secundo uero conspecturi sunt illum omnes, et qui uiderunt et qui non uiderunt. ¬ªOs Domini locutum est,¬´ id est prophete,  per quos predixit ea que futura sunt. Quod autem dixit et uidebit, potest et ita intelligi: uidebit omnis caro, id est, tunc intelligent omnes que Dominus per prophetas suos predixit uera esse.

¬ªuox dicentis¬´ subaudis Christi ad Isaiam: ¬ªClama¬´ subaudis plebi Isrelite: uel ad omne genus hominum. ¬ªEt dixi: Quid clamabo?¬´ Non sine causa dixit, quid clamabo? Quoniam uidit Dominum sedentem super solium excelsum, et audiuit a Domino quem mittam, respondit: Ecce ego, mitte me. Et quia tunc dura nuntiauit populo suo, timebat et nunc similia nuntiare. Ideoque non sponte obtulit sicut superius, sed requisiuit rem operis. Dictumque est ei a Domino. ¬ªOmnis caro,¬´ id est omnis homo ¬ªfenum, et omnis gloria eius¬´ quam in presenti possidet  ¬ªquasi flos agri,¬´ tam sanitas quam iuuentus, quamque etiam diuitie temporales. Et est sensus: sicut fenum nascendo habet uiriditatem, pullulando decorem, abscissum autem siccatur, et in puluerem redigitur: sic homo per successiones etatum amittit uiriditatem uigoris et decorem, et desinit esse.

¬ªExsiccatum est fenum et cecidit flos, quia Spiritus Dei sufflauit in eo.¬´ Fenum subito producitur ex terra et subito decidit, quia uentus urens et estus ardens siccauit illud. Similiter homo subito nascitur, et subito cadit in mortem, quia spiritus Dei, hoc est sententia omnipotentis Dei, abstulit ei uitam presentem. ¬ªuere fenum est populus.¬´ Modo exponit quod supra ait. Dicit beatus Hieronymus, quia quando  iuueni prosperi uidentur successus, et seruit uitiis et maxime libidini, quasi in flore est. Cum uero subito preoccupat eum sententia Dei, redigitur ad nichilum.

¬ªuerbum autem Domini manet in eternum,¬´ hoc est Christus Filius Dei, cum corpore suo quod est Ecclesia, que ei adheret per fidem et operationem: regnabit in eternum. De hoc uerbo dicit Ioannes: ¬ªIn principio erat uerbum .¬´

¬ªSuper montem excelsum ascende, que euangelizas Sion.¬´ Quidam codices habent qui euangelizas genere masculino, sed falso scriptum est. Beatus enim Hieronymus feminino genere exponit, dicens in Hebraica ueritate, et in Septuaginta interpretibus ita haberi. Constructio autem huius uersiculi  hec est: O Sion, que euangelizas bona et doces, ascende super montem excelsum, hoc est super Christum qui est mons montium, et sublimitas uirtutum, id est, predica que Christus docuit. Similia loquitur ad Hierusalem: O ¬ªHierusalem que euangelizas,¬´ id est que annuntias bona, ¬ªexalta in fortitudine uocem tuam:¬´ ut a multis audiri possis, exalta predicationem tuam. ¬ªNoli timere¬´ persecutorum seuitiam, et diaboli astutiam. Per Sion et Hierusalem, chorum apostolorum et doctorum uult intelligi: et alloquitur eos sermo diuinus, ut ea predicent et annuntient, que a Domino audierint et a Spiritu sancto perceperunt. Dicit namque explanator huius sermonis: Quia omnis predicator ad culmina uirtutum debet conscendere, ut suo exemplo  auditorum corda ad superna appetenda eleuentur ¬ªDic ciuitatibus Iude,¬´ o chorus doctorum, id est synagogis, uel populo Iudeorum, uel uniuersali Ecclesie: ¬ªEcce Deus uester.¬´ O Iudei qui uobis repromissus est in lege et prophetis, et quem uos exspectabatis, iam uenit. Iam nos redemit de laqueo mortis: tantum credite in eum. Et uos, o gentiles, credite in eum qui iam uenit, hoc est in Iesum, quem uobis repromisit Iacob patriarcha, dicens: ¬ªEt ipse erit exspectatio gentium .¬´

¬ªEcce Dominus Deus in fortitudine ueniet, et brachium eius dominabitur,¬´ id est fortitudo eius. uox apostolorum de secundo Domini aduentu: Ecce  Dominus Deus quem contempsistis, o Iudei et gentes, uenientem in humilitate et in forma serui,  ueniet in potentia iudicii. Sicut ipse dicit: ¬ªCum uenerit Filius hominis in potestate magna et maiestate .¬´ ¬ªEcce merces eius cum eo,¬´ hoc est retributio bonorum, et damnatio reproborum. ¬ªEt opus illius coram eo,¬´ id est iudicii potestas, sicut ipse dixit: ¬ªuenturus est enim Filius hominis in gloria Patris sui, et reddet unicuique secundum opera sua .¬´ Et iterum: ¬ªPater non iudicat quemquam, sed omne iudicium dedit Filio .¬´

¬ªSicut pastor gregem suum pascet.¬´ uox Prophete de primo Domini aduentu. Acsi diceret aliis uerbis: Ille qui postea in maiestate uenturus est iudicare uniuersum orbem in equitate, prius ueniet in  forma pastoris, sicut ipse dicit: ¬ªEgo sum pastor bonus .¬´ Ipse est enim pastor bonus qui nunc faciat electos suos per mentis contemplationem: tunc uero satiabit perfecta uisione, primum docendo, post introducendo ad gaudia eterna. ¬ªIn brachio suo,¬´ hoc est, in fortitudine sua, ¬ªcongregabit agnos,¬´ id est colliget simplices, mansuetos, et innocentes, et nouiter ad fidem suam uenientes: non superbos et tumidos. ¬ªIn sinu suo,¬´ hoc est in protectione sua ¬ªleuabit¬´ subaudis electos suos ad celestia, qui innocentiam agni imitantur: ¬ªFetas ipse portabit.¬´ Per fetas oues, possumus intelligere apostolos et apostolicos uiros, qui spirituales filios quotidie in Ecclesia pariunt sua predicatione, exemplis et miraculis, et adhuc parturiunt salutem plurimorum, et dicunt cum Apostolo: ¬ªFilioli mei quos  iterum parturio .¬´ Et iterum: ¬ªPer Euangelium, inquit, ego uos genui .¬´

¬ªQuis mensus est pugillo aquas, et celos palmo ponderauit?¬´ Pugillum contractis digitis pugnum dicimus. Palmus autem est extenta manus, per transuersum a summitate pollicis, usque ad summitatem minimi digiti. Predicta est igitur supra uocatio gentium, et retributio earum. Nunc uero, ne aliquis diffideret de uocatione illarum, his uerbis magnitudo uocantis exprimitur. Quod autem pugillus Domino omnipotenti et palmus ascribitur, non est intelligendum quod ille qui spiritus est humana habeat officia membrorum: sed quedam est similitudo, ad exprimendam potentie  eius magnitudinem. Quis enim metiri potest omnes aquas, aut in pondere celum terramque redigere? Nullus nisi is qui ex nichilo omnia fecit. ¬ªQuis appendit tribus digitis molem terre,¬´ id est quis suspendit terram super nichilum, nisi potestas Trinitatis, Pater et Filius et Spiritus sanctus? ¬ªEt quis librauit,¬´ id est suspendit ¬ªin pondere montes, et colles in statera,¬´ id est in pondus redegit?

¬ªQuis adiuuit spiritum Domini,¬´ in creatione scilicet omnis creature, que trina maiestate est facta? Nullus. Ille enim qui dat fortitudinem fellis, nullius indiget auxilio. ¬ªAut quis consiliarius eius fuit ,¬´ id est Spiritui sancto, ¬ªet ostendit illi,¬´ subaudis quid ageret?  Nullus nisi Pater et Filius, quorum una est potestas, inseparabilis Deitas: et qui tres in personis, unum sunt in Deitate. Consiliarius est Spiritui sancto, qui illi dat salubre consilium, in quo habitat idem Spiritus sanctus.

¬ªCum quo iniit consilium¬´ ille Spiritus sanctus qualiter operari debuisset, ¬ªet instruxit et docuit eum semitam iustitie,¬´ id est rectitudinem operationis, ¬ªet erudiuit eum scientia, et uiam prudentie ostendit illi?¬´ Nullus. Prudentia est in appetendis bonis, et uitandis malis.

¬ªEcce gentes¬´ idola colentes, uel omne humanum genus ad comparationem Dei, ¬ªquasi stilla situle¬´ et quasi momentum statere reputate sunt.  Sicuti modica stilla a situla decidens a portante pro nichilo ducitur, ¬ªet sicut momentum statere¬´ quod leui pondere in aliam partem declinatur: sic omnes gentes eternitati Dei comparate pro nichilo ¬ªreputantur.¬´ Momentum a motu dicitur. Est autem momentum minima inclinatio libre, et celerrima in aliquam partem, que fit ex paruo pondere. ¬ªEcce insule¬´ omnium terrarum que in fluminibus sunt, uel omnes gentes, ut per insulas gentes intelligamus, ¬ªquasi puluis exiguus¬´ comparatione Dei, qui in radio solis uidetur, et potius sentitur in oculis quam uideatur.

¬ªEt Libanus non sufficiet ad succedendum, et animalia eius ad holocaustum.¬´ Ut reuocet gentes ab idololatria, ideo talia loquitur. Libanus mons  est mire magnitudinis, uberrimis pascuis abundans cuius ligna omnia et pecora ibi pascentia, non satis esse queunt Domini sacrificiis. Et est similitudo quedam. Acsi diceret aliis uerbis: Etiam si omnia animalia immolaueritis, et ligna succenderitis ad comburenda holocausta, non sufficient ad placandam tante maiestatis potentiam.

¬ªOmnes gentes,¬´ subaudis que sub celo sunt, ¬ªquasi non sint, sic sunt coram eo,¬´ hoc est, in comparatione illius qui omnia implet.

¬ªCui ergo similem fecistis Deum¬´ uiuum, o gentiles, ex omnibus simulacris manufactis, ¬ªaut quam imaginem ponetis ei¬´ ex omnibus diis uestris, qui spiritus est?

¬ªNunquid sculptile conflauit faber? aut aurifex  figurauit illud¬´ simulacrum auro, ut possit simile esse Deo qui ubique est? Acsi diceret: Nunquid sculpendo fecit eum aliquis, et non ipse qui omnia fecit a nemine est factus? Hec uox Dei omnipotentis stultitiam gentium redarguit, ut recedant a cultura simulacrorum.

¬ªForte lignum,¬´ id est durabile ¬ªelegit artifex sapiens¬´ ut faciat inde deum suum. Ex lignis imputribilibus, et ex auro, et argento, aliisque metallis faciebant antiqui simulacra, ut longa per tempora durare possent. His uerbis ostenditur, quod nullum robur sit in idolis ad Dei comparationem.

¬ªNunquid non scitis,¬´ o gentes, per naturalem legem, et cognitionem, creaturarum me eternum, et idolum nichil esse? ¬ªNunquid non audistis¬´ legem  que per Mosen data est? ¬ªNunquid non annuntiatum est¬´ ab initio uobis in libro Genesis capite decimo septimo, quod ego sum Deus solus uiuus? ¬ªNunquid non intellexistis fundamenta terre,¬´ subaudis quia super tenue elementum fundata sunt?

¬ªQui sedet,¬´ id est qui habitat ¬ªsuper gyrum¬´ hoc est super circuitum ¬ªet habitatores eius,¬´ id est terre, sunt ad eius comparationem siue angelorum ¬ªquasi locuste.¬´ Consideremus ab oriente usque ad occidentem, et a meridie usque ad septentrionem, omnia genera hominum inter hec climata habitantia: et uidebimus quia, ad comparationem Dei, qui omnia implet et ubique est, parua sunt et modica. ¬ªQui extendit uelut nichilum celos,¬´  subaudis subtilissimos, et tenuissimos, sicut fumum, ¬ªet expandit eos sicut tabernaculum ad inhabitandum.¬´ Sic sunt celi a Deo parati, ut desuper habitet multitudo angelorum et hominum electorum: subtus uero multitudo hominum, quasi sub tabernaculo.

¬ªQui dat secretorum scrutatores quasi non sint, iudices terre uelut inane fecit.¬´ Scrutatores secretorum uocat philosophos, qui scrutati sunt statum uite presentis, naturas animalium et arborum, terre marisque. Iudices uero terre, reges et principes huius seculi intelliguntur: quos omnes ad nichilum redigit. Ubi est illa multitudo Hebreorum, que fuit in eremo? Ubi sunt tot reges, qui fuerunt cum exercitibus suis a primordio mundi usque nunc? Sic sunt quasi non fuerint.

 ¬ªEt quidem neque plantato, neque sato, neque radicato,¬´ hoc est firmato ¬ªet in terra trunco eorum,¬´ id est in presenti uita statuarum ¬ªrepente flauit in eos, et aruerunt,¬´ hoc est, Christi sententia uenit super eos, et mortui sunt ¬ªet turbo quasi stipulam auferet eos,¬´ reges uidelicet, et principes, ac potentes a statu uite presentis, qui non habuerunt semper esse et posse: caro enim fuerunt. Quidam codices habent: Neque plantatus, neque radicatus truncus eorum: sed melius est ut dicamus per ablatiuum: neque sato, neque radicato. Sicut tempestas aufert stipulam, sic Deus omnipotens sua potentia tollit ab hac uita reprobos.

¬ªEt cui assimilastis me, et adequastis me, dicit Sanctus,¬´ id est Deus? Allocutio increpatiua, tam  ad Iudeos quam ad gentiles idola colentes. Cui assimilastis me , o Iudei, uel gentiles ex omnibus diis uestris?

¬ªLeuate in excelso,¬´ hoc est in celum, ¬ªoculos uestros et uidete,¬´ id est intelligite ¬ªquis creauit hec¬´ que ibi consistunt. Ut si aliter non uultis, per creaturam intelligatis Creatorem. ¬ªQui educit in numero militiam eorum,¬´ id est celorum, id est qui habet per numerum angelos et stellas; ¬ªet omnes¬´ sanctos, uel stellas ¬ªex nomine uocat,¬´ subaudis ille creauit hec. Militiam celi duobus modis intelligimus, uel angelos, uel sidera. Psalmista enim de hoc dicit: ¬ªQui numerat multitudinem stellarum .¬´ Et Daniel: ¬ªMillia millium ministrabant ei .¬´ ¬ªPre multitudine fortitudinis  et roboris eius,¬´ id est Dei omnipotentis, ¬ªneque unum¬´ ex his que diximus ¬ªreliquum fuit,¬´ id est alienum a numero eius. Hic ostenditur quod Deus omnipotens omnia uisibilia et inuisibilia cognoscit, et cuncta in numero, et pondere, et mensura fecit.

¬ªQuare dicis Iacob,¬´ id est due tribus ¬ªet loqueris Isrel,¬´ hoc est decem tribus, ¬ªabscondita est uia mea a Domino, et a Deo meo iudicium meum transiuit?¬´ Quando Propheta hec loquebatur, decem tribus iam ducte erant in captiuitatem, et due a huc morabantur in terra repromissionis. Et quod ille decem dicebant ducte in Assyrios, et due dicture erant, quando in Babylonem ducende erant:  hoc predicebat Propheta. Dicebant enim: Abscondita est uia mea a Domino, hoc est, non uidet iustitiam meam, et bona opera. Et a Deo meo iudicium meum transiuit, id est, non iuste me iudicauit: quia permisit me duci in captiuitatem, cum ego bona fecerim. Et est sensus: Ad Deum terrena non pertinent, et sedens in celo non considerat quid unusquisque nostrum faciat: ideoque nos iniuste ab hostibus opprimimur. Et sicut pisces in aquis huc illucque natant, et sicut bestie et animalia hac illacque discurrunt, non habentes pastorem neque rectorem, sic nos positi in terram non habemus qui nos regat et defendat, quia non est Domino cura de nobis: insuper nec nos uidet.

¬ªNunquid non scitis¬´ id est, non creditis, ¬ªaut  non audistis¬´ in Scripturis ¬ªDeus sempiternus¬´ unus ¬ªDominus qui creauit terminos terre¬´ ex nichilo ¬ªnon deficiet,¬´ ut homo, quia spiritus est, ¬ªneque laborabit,¬´ quia omnium creaturarum Dominus est, et omnia continet, omniaque sua maiestate dispensat! ¬ªnec est¬´ cuilibet mortalium ¬ªinuestigatio sapientie eius,¬´ quia omnia nouit. Et quomodo tu dicis, quod iudicium non intelligit, et uie tue abscondite sunt ab eo. ¬ªQui dat lasso¬´ homini ¬ªuirtutem,¬´ subaudis fidei, uel uires corporis. ¬ªEt his qui non sunt¬´ in malitia, ut quondam ¬ªfortitudinem¬´ bone operationis. Nam Deus omnipotens tante fortitudinis est, ut non solum ipse non indigeat alterius auxilio: sed etiam in se sperantibus fortitudinem omnibus tribuit. ¬ªDeficient pueri et laborabunt, et  iuuenes in infirmitate cadent:¬´ letatur homo in pueritia, et iuuentute, et sanitate, sed laborat in infirmitate et senectute, et cito decidet. Deus autem qui eternus semper est et semper esse habet, nichil horum patitur, quia unus idemque semper est et immutabilis. Allegorice autem: illi qui non sunt in fide solidati et pueriliter uiuunt, deficient et laborabunt, id est, in presenti labor erit eis presens cura, et corruent post ex toto damnati.

¬ªQui autem sperant in Domino, mutabunt fortitudinem.¬´ Notandum quod non dicit perdent fortitudinem, sed mutabunt: hoc est fortitudinem peccati mutabunt in fortitudinem bone operationis. Qui enim non in suis uiribus habent fiduciam, sed spem, subaudis in Deo, et eius misericordiam prestolantur,  illi sine dubio mutant fortitudinem. Quia sicut fuerunt fortes ad perpetranda mala, ita tunc fortes ad peragenda bona, et toleranda aduersa pro nomine Christi. Sic legimus multos sanctos egisse. Ponamus, uerbi gratia, unum ex multis Paulum quondam fortissimum persecutorem, postmodum uero fortissimum predicatorem. Qui quanto amplius fuit fortis primum ad persequendos electos, tanto postea exstitit feruentior ad predicandum gentibus, et uocandum eas ad fidem. Aliter: qui sperant in Domino, hoc est in spe eterne beatitudinis, mutabunt fortitudinem post mortem carnis, facti incorruptibiles.

¬ªAssument pennas sicut aquile,¬´ hoc est innouationem future uite, uel possibilitatem, ut possint  obuiam ire Domino in era. Dicunt doctores: Quia natura est aquile ut senio confecta cum non possit predam capere, incuruato rostro et contractis ungulis, accensa ira tandiu scilicet dura et alta atterit rostrum, ut solummodo uestigium maneat. Atque ita pili sui, et omne innouatur corpus, et plume illius: sic sancti qui se hic attriuerunt mortificando seipsos, innouabuntur per incorruptionem, contemplantes solem iustitie Christum: sicut solem aquila irreuerberatis oculis. Et cum ad terminum uite uenerint, tunc incipiunt uiuere, cum uidentur finire uitam. ¬ªCurrent¬´ migrando ad Christum, ¬ªet non laborabunt¬´ quia uisio sancte Trinitatis erit eis omnia. ¬ªAmbulabunt¬´ de uirtute in uirtutem ¬ªet non deficient¬´ in eternum uicturi cum Domino.



CAPUT XLI.


¬ªTaceant ad me insule, et gentes mutent fortitudinem.¬´ uox Dei. Tale quid in Exodo legimus: Audi Isrel, et tace. Insule dicuntur eo quod in salo, hoc est in mari, sint posite. Et insulas debemus intelligere gentes, que a salsis amarisque fluctibus huius seculi tunduntur. Taceant, inquit, insule ad hoc ut audiant me primum, hoc est gentes per apostolos. ¬ªEt mutent fortitudinem.¬´ Quomodo debent mutare gentes fortitudinem? Eo modo quo superius diximus, ut qui fortes fuerunt in malo, sint fortiores ad bona opera peragenda. Beatus Gregorius dicit aliam esse fortitudinem electorum, aliam reproborum. Fortitudo electorum est uincere concupiscentiam carnis, libidinem  uidelicet, appetitum terrenarum rerum, aliaque uitia. Et si necessitas se opposuerit, pro Christi nomine tormenta mortis libenter sufferre. Fortitudo autem reproborum est, homicidia adimplere, per rapinam aliorum bona auferre et insuper pro lucris temporalibus mortis periculo se opponere. ¬ªAccedant,¬´ subaudis gentes ad me credendo, ¬ªet tunc loquantur¬´ id est quod crediderunt aliis predicent. ¬ªSimiliter ad iudicium properemus¬´ ut discernant inter me factorem suum, et idola ab illis manufacta: et disputent, utrum omnium Deus iuste omnia agat.

¬ªQuis suscitauit ab Oriente iustum,¬´ hoc est Christum? uox Dei Patris, sua interrogatione gentes docentis quod ignorant. Ab Oriente Deus Pater suscitauit Dominum nostrum Iesum Christum, quia in Orientis  partibus Iudea consistit, in qua illum primum incarnari constituit. ¬ªuocauit eum ut sequeretur¬´ id est, ut eius uoluntati pareret. Secutus est Filius Patrem, quia in omnibus uoluntati eius paruit. Et quidquid egit, omnia ad gloriam illius retulit, et peccatum non fecit, nec dolus inuentus est in ore eius. Suscitauit etiam eum ab Oriente : quando in ipso terre Iudee loco fecit eum resurgere a mortuis, et perduxit nomen illius per apostolos in omnes gentes, et fines orbis terre. uocauit etiam tertia die de sepulcro, secundum illud quod psalmo quadragesimo quarto Psalmista ipse dicit ad Filium: ¬ªExsurge gloria mea ,¬´ et cetera. Secutus est enim Filius, quia uoci eius obediens tertia die a  mortuis resurrexit, secundum quod Patri respondit: Exsurgam diluculo. ¬ªDabit.¬´ Deus subaudis Pater ¬ªin conspectu eius,¬´ id est Filii, ¬ªgentes¬´ et populos, uidelicet, qui in eum credituri sunt ¬ªet reges obtinebit¬´ per predicationem apostolorum suorum. Multi enim reges et principes predicantibus apostolis ad fidem Domini uenerunt. ¬ªDabit¬´ Deus Pater omnipotens ¬ªgladio eius,¬´ hoc est doctrine euangelice Filii sui, contrarias potestates ¬ªquasi puluerem, sicut stipulam raptam a uento dabit arcui eius,¬´ hoc est potestati illius omnes aduersarios eius. Euangelica doctrina gladius est, et uerbum predicationis, que secat diuidit suos obseruatores a collegio reproborum. De hoc gladio dicit Apostolus: ¬ªEt gladius, quod est uerbum Dei .¬´

 ¬ªPersequetur eos,¬´ reges uidelicet et principes gentium, qui in eum credere noluerunt; ¬ªtransibit in pace¬´ de mundo ad Patrem, uocans cunctos ad pacem, ut reconcilientur Deo: ¬ªsemita in pedibus eius non apparebit,¬´ id est, laborem uie non sentiet, nec aliquam imbecillitatis humane lassitudinem.

¬ªQuis operatus est hec et fecit?¬´ Hoc est ea que superius diximus. Quis uidelicet reges et principes tradidit arcui, et gladio Filii Dei? ¬ªEt quis uocauit¬´ ab Oriente iustum ¬ªuocans generationes,¬´ subaudis ad fidem ¬ªab exordio mundi?¬´ Utique ille, qui cunctis tacentibus sibimetipsi respondit, dicens :

¬ªEgo Dominus primus,¬´ id est ante quem nullus,  ¬ªet nouissimus¬´ post quem nullus, ¬ªEgo sum¬´ qui hec omnia futura predixi et opere adimpleui. Iste est qui in Apocalypsi Ioannis loquitur: ¬ªEgo sum Alpha et Omega, hoc est principium et finis .¬´

¬ªuiderunt¬´ Deum per fidem ¬ªinsule,¬´ id est gentes Ecclesie, que mundi huius sustinent tempestates, ¬ªet timuerunt¬´ eum quia initium sapientie timor Domini. Et sine timore difficile aut nullatenus uirtutes custodiuntur. ¬ªExtrema terre obstupuerunt,¬´ subaudis audientes predicationem apostolorum. In omnem enim terram exiuit sonus eorum; ¬ªappropinquauerunt,¬´ subaudis ad Deum per fidem ¬ªet accesserunt¬´ gentes non loco sed merito, quia longe erant ab illo.

 ¬ªUnusquisque¬´ subaudis credentium ¬ªproximo suo¬´ hoc est fratri suo credenti ¬ªauxiliabitur, et fratri suo dicet: Confortare¬´ in fide Christi. Gentilis quispiam conuersus ad fidem Christi, confortatus est iam in illo. Ferramentum adhuc non pleniter solidatum, in Deo confortabitur.

¬ªConfortauit faber erarius percutiens formam simulacris malleo, qui cudebat tunc temporis¬´ quando idola colebant ¬ªdicens: Glutino¬´ hoc est, solidamento ¬ªbonum est,¬´ istud glutinum, ¬ªet confortauit eum¬´ subaudis Deum suum in ¬ªclauis ut non moueatur¬´ subaudis si uenerit uentus. Et sensus huius uersiculi talis est: Ille qui perfectus fuerat in fide, auxiliabitur fratri suo dicens: uides ista idola, frater, certe  non sunt dii: sed opera manuum hominum surda et muta, confortare in fide Dei uiui et ueri.

¬ªEt tu Isrel, serue meus Iacob, quem elegi semen Abraham amici mei, in quo,¬´ id est, in Abraham ¬ªapprehendi te.¬´ Iudei hoc de se intelligunt, eo quod ex semine Abrahe recesserint: sed melius est ut ad spiritualem Isrel illud referamus, hoc est ad apostolos qui ex semine Abrahe propagati sunt. Blandientisque affectu alloquitur ipsum chorum apostolorum dicens: Et tu Isrel serue meus. Prophetia non seruat ordinem historie. Post uocationem enim gentium quedam uiderunt insule, et timuerunt. uocantur et apostoli, et confortantur ab illo . De istis loquitur et Euangelium, quia elegit duodecim discipulos quos apostolos nominauit . Et  notandum, quia primum uocantur serui, deinde in amicitiam introducuntur. Antea enim accepimus spiritum seruitutis in timorem, et postea electi in amicitiam Dei iungimur. Semen Abrahe uocantur, quia non solum secundum carnem de illius origine descenderunt: sed quia fidem Abrahe habuerunt, et obedientes Deo exstiterunt. In illo, hoc est in Abraham, apprehendit eos ab extremis terre, et a longinquis eius finibus uocauit eos: quia de uniuersis nationibus congregauit Iudeos in quibus dispersi erant, et multi ex eis per predicationem apostolorum crediderunt. Tibi autem, o chorus apostolorum, qui es seruus meus et electus meus, qui predicaturus es gentibus et persecutiones plurimas pro nomine meo passurus, dico:

 ¬ªNe timeas¬´ a facie persecutorum ¬ªquia tecum sum ego¬´ sicut dixi tibi in Euangelio: ¬ªEcce ego uobiscum sum omnibus diebus usque ad consummationem seculi .¬´ ¬ªNe declines a me, quia ego Deus tuus,¬´ subaudis sum ueritas et uita. Non erres, ne te falsa persuasio decipiat, quod tuis uiribus peritus syluam gentium penetres, et ferocissimas nationes ad mansuetudinem Euangelii uoces . ¬ªConfortaui te, et auxiliatus sum tui¬´ o chorus apostolorum: ¬ªet suscepit te dextera iusti mei,¬´ id est, potentia Filii mei confortaui te.

¬ªOmnes,¬´ subaudis Iudei siue gentiles ¬ªqui pugnant aduersum te, erunt quasi non sint, quia peribunt¬´ a facie uestra.

¬ªEgo Dominus apprehendens manum tuam,¬´ id  est operationem tuam, et ego adiuui te, pro eo quod est adiuuabo te.

¬ªNoli timere, uermis Iacob, qui mortui estis ex Isrel¬´ subaudis peccato. uermis appellatur chorus apostolorum propter humilitatem, imitans illum qui dicit in psalmo: ¬ªEgo autem sum uermis, et non homo .¬´ Sicut enim uermis terram penetrat, ita sermo apostolicus gentium corda penetrauit. Mortui sunt ex illis peccato, qui dicunt cum apostolo: ¬ªQuotidie morior propter uestram gloriam, fratres .¬´ Et: ¬ªuiuo autem iam non ego, uiuit uero in me Christus .¬´ ¬ªPosui te quasi plaustrum triturans nouum, habens rostra serrantia.¬´ Sepius iam supra dictum est, quid sit plaustrum triturans,  et quare habeat rostra serrantia. Altiori uero intelligentia hoc significat, quia predicatio apostolorum conterit contrarias potestates, et spiritualem nequitiam eleuantem se contra scientiam Dei. ¬ªTriturabis montes, et colles comminues.¬´ Per montes, reges et potestates istius seculi designantur, sicuti per colles minoris potentie et dignitatis principes, qui propter lucra temporalia in superbiam eriguntur. Possumus etiam dicere, quod ecclesiasticus uir habet euangelice predicationis rostra serrantia, ut conterat incredulorum durissima corda.

¬ªEt uentilabit eos,¬´ separans triticum a paleis, id est, omnes electos ab hereticorum coniunctione. ¬ªEt uentus tollet eos,¬´ id est, ipsorum superbia interficiet eos. ¬ªEt tu exsultabis in Domino¬´ cum uideris  demones egredi, et humiles corde exaltari ad culmina uirtutum. ualde enim gauisi sunt apostoli, cum per predicationem suam uiderunt gentes ab errore ad fidem conuerti.

¬ªEgeni et pauperes querunt aquas, et non sunt: lingua eorum siti aruit.¬´ Gentiles appellantur egeni et pauperes, quia non habebant legem, et prophetas nec apostolos, neque aliquem doctorem qui eos ad gaudia patrie celestis inuitaret, et qui eis panem spiritualem porrigeret. Egeni gentiles et pauperes querunt aquas, id est doctrinam spiritualem, a suis philosophis, et non sunt in illis doctrine spirituales. Ideoque lingua eorum siti aruit sine lege ac prophetarum oraculis. Propterea Dominus Deus Isrel non eos penitus dereliquit, nec in eternum passus est  sitire: sed aperuit in supinis collibus flumina, et in medio camporum fontes. Colles in isto loco in bonam partem intelliguntur.

¬ªAperiam in supinis¬´ hoc est in inquinatis, uel humilibus gentibus, ¬ªflumina,¬´ hoc est doctrinam ueteris et Noui Testamenti. Aperuit Deus omnipotens in humilibus hominibus scientiam diuinorum eloquiorum, ut fuit Hieronymus, Augustinus, Ambrosius, ceterique doctores qui nobis mysteria diuina patefecerunt, sumentes aquas ab illo qui dixit per Ieremiam: ¬ªMe derelinquerunt fontem aque uiue ,¬´ id est, dona gratie Spiritus sancti. De hoc etiam flumine dicit Psalmista: ¬ªFluminis impetus letificat ciuitatem Dei:¬´ et ¬ªflumen Dei repletum est aquis¬´ . Quod autem dicit ¬ªet in medio  camporum fontes,¬´ idipsum est ut superius diximus. ¬ªPonam desertum¬´ hoc est gentilitatem ¬ªin stagna aquarum,¬´ id est influentia Scripturarum ¬ªet terram inuiam in riuos aquarum.¬´ Terra inuia appellatur gentilitas, quia, ante aduentum Filii Dei, nullus fuerat ad eam missus propheta, nullus apostolus: et non erat in illo qui dixit: ¬ªEgo sum uia, et uita, et ueritas .¬´ ¬ªDabo in solitudine myrtum, et spinam, et lignum oliue.¬´ Postquam date sunt in deserto uel in solitudine gentium aque, ceperunt arbores ibi oriri. uideamus quid nobis innuant istarum arborum nomina. Cedrus arbor est miri odoris et imputribilis, per quod significantur sanctissimi uiri miracula patrantes, in eternum uicturi, et bonum  odorem reddentes; qui dicunt cum Apostolo: ¬ªChristi bonus odor sumus Deo in omni loco .¬´ Quod autem addit spinam, in Septuaginta habetur seta: Est autem seta arbor similitudinem albe spine habens, mire leuitatis et mire fortitudinis, mireque pulchritudinis exsistens et imputribilis, ex cuius ligno Arca fabricata est. Unde et regio, siue terra in qua nascitur, Sethim appellatur. Spina primo parenti nostro data est pro pena, dicente Domino: ¬ªTerra tua spinas et tribulos germinabit tibi .¬´ Sed postea gentilitati data est pro gloria. Quid ergo per spinam que pungit, nisi predicatores sancti in isto loco intelliguntur: quia illorum peccata non palpant, sed manifeste redarguunt. Cum ergo quilibet sanctus predicator disputat de uitiis et  uirtutibus, de pena reproborum et gloria electorum, auditorum suorum corda quibusdam punctionibus stimulat, prouocans eos ad compunctionem penitentie. ¬ªMyrtum.¬´ Myrtus aromatica arbor est et imputribilis. Cuius succo membra fessa solidantur et reparantur, per quam designantur sancti predicatores, qui sua predicatione et consolatione infirmorum corda ad bona opera agenda confirmant et solidant, dicentes cum Apostolo: ¬ªBenedictus Deus et Pater Domini nostri Iesu Christi, qui consolatur nos in omni tribulatione nostra, ut possimus et ipsi consolari eos qui in omni pressura sunt .¬´ ¬ªLignum oliue.¬´ Eleos Grece, dicitur misericordia; et per lignum oliue intelliguntur eleemosynarii, qui lucidi sunt ex misericordia sicut oleum. Misericordia  nostra est esurientem pascere, sitientem potare, nudum uestire, et in omni tribulatione et angustia fratri subuenire, inscium docere , et alia huiuscemodi. De istis talibus dicit Dominus: ¬ªBeati misericordes, quoniam ipsi Deum uidebunt, et misericordiam consequentur: Et esuriui, et dedistis mihi manducare .¬´ ¬ªPonam in deserto gentium abietem, ulmum et buxum simul.¬´ Abies arbor est mire altitudinis, ex qua pix conficitur. Quid ergo per abietem cuius caput pene usque ad nubes assurgit, nisi predicatores sancti, qui adhuc positi in terra corpore, mente celestia possident? dicentes cum Apostolo: ¬ªNostra conuersatio in celis est .¬´ Ulmus arbor est infructuosa. Solet tamen aliquando uitem gestare cum botro, significanturque per ulmum  diuites istius seculi, qui officium predicandi non habent, miracula non faciunt, nisi tantummodo fidem simplicem habentes, suis operibus et diuitiis sustentant illum qui uerbum predicationis et sibi et aliis administrat, et insuper ab incursione hostium, si necesse fuerit, tuentur. Buxus arbor est humilis, uiriditate gaudens: et dicunt aliqui quod imputribilis sit. Per buxum ergo significantur sancti qui humilitatem Domini sectantur, et uiriditate fidei pollent, ipsamque uiriditatem fidei quam habent, floribus bonorum operum adornant. Hec omnia que diximus, si bene perpendimus, in sancta Ecclesia inueniemus. Et quare hoc dedit Dominus in deserto gentilium?

 ¬ªUt uideant¬´ illi qui imperfecti adhuc sunt, cedrum, hoc est et clarissimis sanctorum miraculis et odore uirtutum coruscantes, ¬ªet sciant, quia Dominus fecit¬´ hoc est, cedrum dedit in solitudinem, ¬ªet recogitent¬´ hoc est et reducant in memoriam miracula et bona opera illius ¬ªet intelligant pariter,¬´ id est intelligentes imitentur illum, uerbi gratia: uidentes cedrum, hoc est quemlibet sanctum miraculis coruscantem, et bonum odorem ex se reddentem: studeant quantum ualent cum Dei adiutorio illum imitari. Similiter uidentes abietem, id est quemlibet sanctum in terram morantem corpore, et mentis contemplatione ad celestia anhelantem, imitentur illum despicientes terrena et superna appetentes.

 ¬ªPrope facite iudicium uestrum, dicit Dominus, afferte, si quid forte habetis, dicit rex Iacob.¬´ Quomodo diximus duplicem esse Iacob et Isrel, non credentium uidelicet, et credentium in Dominum saluatorem: ita duplex intelligenda est gentilitas: in credentibus et non credentibus. Loquiturque in isto loco sermo diuinus ad eos, qui ex gentibus in Dominum credere noluerunt per predicationem apostolorum, et prouocantur ad iudicium, quare noluerunt uidere et scire et recogitare ac intelligere, quia manus Domini, id est potestas et fortitudo illius, fecit crescere in solitudine cedrum, ut imitarentur illam ceterasque arbores, per quas significantur ordines electorum. Prope facite,  iudicium uestrum, dicit Dominus, id est, appropinquate ad iudicium, et  iudicemur simul. Quid est quod debui uobis facere et non feci? Ego dedi in solitudine cedrum, hoc est uirum preclarum, miracula patrantem, et bonum odorem de se reddentem, et noluisti imitari illum. Afferte, si quid forte  idolum habetis, dixit rex Iacob. Accedant  idola uestra fortissima, in quibus confiditis, uel, afferte unum quod fortius omnibus est, et iudicemus quis debeat coli. Ego qui feci uos et redemi, an qui factus est a uobis?

¬ªAccedant¬´ idola uestra ¬ªet nuntient nobis que futura sunt,¬´ uel de aduentu Filii mei, uel de redemptione gentium, et expulsione sua. ¬ªPrima que fuerunt annuntiate, et ponemus cor nostrum, et sciemus nouissima eorum.¬´ Apostropham facit  ad idola, que nec audiendi, nec respondendi facultatem possident, sed insensibilia sunt. O idola, si potestis priora annuntiare, hoc est quomodo uel qualiter ego et Filius meus cum sancto Spiritu omnia fecimus ex nichilo. ¬ªEt futura,¬´ aduentum uidelicet Filii mei, et uocationem gentium, et uestram expulsionem a cordibus hominum annuntiate, et ponemus cor nostrum, id est uoluntatem nostram, ut uos habeamus pro diis ueris, et sciemus nouissima eorum, hoc est cum annuntiaueritis nobis priora, tunc sciemus nouissima eorum, id est ad quam fidem perueniant.

¬ªQue uentura sunt indicate nobis,¬´ o idola, hoc est, aduentum Filii mei, et cetera que superius dicta  sunt. ¬ªBene quoque aut male  facite,¬´ o idola, ¬ªet loquamur, et uideamus simul¬´ quis Deus coli debeat ab hominibus. His uerbis ostenditur, quia post aduentum Filii Dei omnia idola conticuerunt, et nichil de Christo potuerunt predicere, nichilque de ruina et subuersione suorum templorum. Si enim non potuerunt suum interitum predicere, quomodo aliis mala uel bona potuerunt nuntiare? Aliud quoque signum est, idola deos non esse, quod nec bene possunt facere, nec male. Non quod idola, uel demones assidentes idolis, mala sepe non fecerunt, sed quia nisi potestas concessa eis fuerit a Domino, hoc facere non possint. Demones enim ingrediebantur in simulacris, et, Domino permittente, sepe futura predicebant. Maxime uero talia dabant  responsa, ut dupliciter posset intelligi. Ut est illud:

Aio te Aeacida Romanos uincere posse.
¬ªLoquamur simul,¬´ id est, sicut ego loquor futura, ita loquantur et illi.

¬ªEcce uos estis ex nichilo,¬´ o idola, subaudis, quia ab hominibus facta estis qui nichil sunt. Paulus apostolus dicit: ¬ªQuia idolum nichil est, et fabricatores idolorum nichil sunt .¬´ Ut in Psalmo habetur: ¬ªSimiles illis fiant qui faciunt ea ,¬´ hoc est nichil sunt idola, et quantum ad cultum pertinet, qui faciunt ea nichil sunt. ¬ªEt opus uestrum,¬´ hoc est idola, ¬ªex eo quod non est,¬´ id est, hoc quod in deos fabricati estis, nichil est, quia non sunt dii. Possumus etiam hoc referre ad idola, quod dicit: Ecce uos estis ex nichilo: sicut dictum  habemus, et hoc quod dicit opus uestrum ex eo quod non est, ad cultores idolorum, quantum pertinet ad materiam unde idola fiebant, uidelicet aurum uel aliud huiusmodi, aliquid erat, sed ipse cultus nichil erat. Insuper et ad comparationem auri et eris, uel illius unde fiebant, nichil erat. ¬ªAbominatio est, qui elegit uos,¬´ hoc est abiectio et detestatio, ille homo, qui conflauit uos, o idola.

¬ªSuscitaui ab aquilone, ueniet ab ortu solis.¬´ uox Dei Patris. Aquilo est uentus frigidus et contrarius, et significat diabolum. Suscitauit ergo Deus Pater gentiles ab aquilone degentes, hoc est qui frigus erroris patiebantur, quorum corda non ardebant amore dilectionis Dei et proximi. Et ueniet,  subaudis Christus ab ortu solis, in quem credent. Ab ortu solis uenire dicitur, quia Iudea in Orientis partibus est. Ille ueniet ab ortu solis, de quo supra dictum est: ¬ªQui suscitauit ab Oriente iustum ;¬´ et alio loco: ¬ªEcce uir oriens nomen eius .¬´ Ideoque suscitabit gentes de infidelitate ad fidem, ut credant in eum, qui uenit ab ortu solis. Et quare dicit Dominum uenire ab ortu solis ad gentes, cum ipse non predicauerit gentibus? uenit quidem per apostolos suos, quia omnia que apostoli operati sunt, per ipsum et in nomine eius et in laudem eius fecerunt. Et nisi ipse uenisset et illuminasset corda gentium, in uanum expenderent predicationem suam. ¬ªuocauit nomen meum,¬´ subaudis, ille qui ueniet ab ortu solis, ¬ªet adducet,¬´  id est rediget ¬ªmagistratus quasi lutum,¬´ hoc est, principes huius mundi uel demones, qui magisterium tenebant super genus humanum. ¬ªEt uelut plastes conculcans humum.¬´ Plastes est figulus, fabricator arcuum. Sicut figulus conculcat lutum, et humum ad componendas ollas: sic Dominus iehsu in suo aduentu conculcauit et redegit ad nichilum omnem potentiam istius seculi: ut faceret exinde quoddam uas in honorem, quoddam in contumeliam.

¬ªQuis annuntiauit ab exordio ut sciamus et a principio,¬´ creaturarum predixit futura ¬ªut dicamus quia iustus est.¬´ Et est sensus: Quis Deus fuit in gentibus, ut annuntiaret aduentum Filii Dei? Si est aliquis Deus qui hec fecerit, dicemus quia iustus  est. ¬ªNon est enim neque annuntians¬´ tempora preterita ¬ªneque predicens¬´ futura ex omnibus diis uestris: ¬ªneque audiens sermones uestros,¬´ quia muti et surdi sunt. Hoc est quod iam superius diximus, quia post aduentum Domini et postquam fides eius cepit dilatari per orbem, demones que responsa ante soliti erant dare, conticuerunt.

¬ªPrimus ad Sion dicet: Ecce adsum, et Hierusalem euangelistam dabo.¬´ Per Sion  et per Hierusalem  significatur chorus predicatorum, et uniuersalis Ecclesia. Primus, hoc est primogenitus meus Filius, dicit ad Sion, id est, ad sanctos apostolos et predicatores: Ecce adsum, o apostoli mei, et Hierusalem euangelistam  dabo, hoc est sanctos qui erunt in Ecclesia, dabo, ut sint predicatores et annuntiatores ueritatis. Euangelista dicitur bonus interpretator, et posuit unum pro multis.

¬ªEt uidi ego¬´ Deus omnipotens ¬ªet non erat neque ex istis,¬´ subaudis simulacris uel demonibus ¬ªquisquam, qui iniret consilium,¬´ hoc est qui intraret in consilium, ¬ªet interrogatus¬´ a cultoribus suis, ¬ªresponderet uerbum.¬´ Licet enim interrogaretur, non tamen poterat respondere.

¬ªEcce omnes,¬´ subaudis cultores idolorum, ¬ªiniusti.¬´ ¬ªEt uana opera eorum,¬´ id est, cultus eorum uelut ¬ªuentus et inane simulacrum eorum,¬´ hoc est inutile.



CAPUT XLII.

 ¬ªEcce seruus meus, suscipiam eum.¬´ uox Dei Patris de Filio. Dominus iehsu Christus Deus et homo est. In quantum ad diuinitatem pertinet Deus est, ceternus et consubstantialis Patri. Secundum humanitatem uero seruus appellatur, quia minoratus est paulo minus ab angelis. Seruus etiam uocatus est, quia ¬ªcum in forma Dei esset, humiliauit se formam serui accipiens .¬´ Deus omnipotens Pater seruum, uidelicet Dominum nostrum Iesum Christum quadragesimo die resurrectionis suscepit, eleuans eum supra omnia sidera et super omnes celos, et collocans in dextra maiestatis sue. ¬ªElectus meus, complacuit sibi in illo anima mea.¬´ Electus est Deo Patri Dominus iehsu, sicut tempore  baptimatis et etiam in monte uox protulit missa a Patre: ¬ªHic est Filius meus dilectus in quo mihi complacui ,¬´ id est, in quo placitum meum posui. Electus est, quia in illo est omnis plenitudo uirtutum , imo ipse est Dei uirtus et Dei sapientia. Deus Pater omnipotens non habet animam, sed pro uoluntate in hoc loco posuit. Et hoc est quod dicit, complacuit sibi in illo anima mea, hoc est, complacuit uoluntati mee, ut habitaret in illo. ¬ªDedi spiritum meum super eum,¬´ uel a die conceptionis, sicut dixit angelus Marie: ¬ªSpiritus sanctus superueniet in te .¬´ uel etiam tempore baptismatis, quando in specie columbe super eum requieuit. ¬ªIudicium gentibus proferet¬´ quod antea ignorabant. Quare non dicit et Iudeis, cum  potius ipse per semetipsum iudicium illis et iustitiam nuntiauerit? Quia Iudei pro nichilo duxerunt eius predicationem, et pauci eorum in eum crediderunt. Gentes autem postquam errorem suum ab apostolis audierunt, quanquam Dominum presentem non uidissent, credere in eum et conuerti a uia sua mala moram non fecerunt.

¬ªNon clamabit,¬´ id est, non subleuabit in altum uocem suam, quia erit mitis et mansuetus. Sicut alio loco scriptum est : ¬ªSicut ouis ad occisionem ducetur, et uelut agnus coram tondente se, obmutescet.¬´ ¬ªNeque accipiet personam,¬´ subaudis in iudicio, sed iustum iudicium iudicabit. ¬ªNeque audietur foris uox eius,¬´ subaudis a Iudea uel Galilea. Licet enim legimus predicasse eum et appropinquasse  terminis Tyri et Sidonis et Cesaree Philippi, que ciuitates erant gentium, nusquam inuenimus scriptum ingressum esse in ciuitates uel regiones: sed in Iudea et Galilea, et maxime circa Hierusalem.

¬ªCalamum quassatum non conteret, et linum fumigans non exstinguet.¬´ Per calamum, qui extrinsecus est nitidus et intrinsecus uacuus, possumus intelligere regnum Iudeorum: quod in scribis et phariseis extrinsecus per simulationem nitidum erat, intrinsecus autem uacuum a bono opere. uel etiam nitidum, quia idola non colebat illo in tempore: sed uacuum quia fidem non habebat. Per linum fumigans ex quo sacerdotalia uestimenta fiebant,  significatur sacerdotium Iudeorum, quod iam deficiebat, et quasi fumigabat. ueniens ergo Dominus, et inueniens regnum Iudeorum conquassatum  et sacerdotium eorum iam exstinctioni proximum non contriuit, neque exstinxit, sed uocauit omnes ad penitentiam, dicens: ¬ªPenitentiam agite, appropinquabit enim regnum celorum .¬´ ¬ªIn ueritate educet iudicium,¬´ subaudis in die iudicii, quando reddet unicuique secundum opera sua. In die enim iudicii sola Filii persona apparebit. Et qui damnatus est iniuste, reddet unicuique iusto examine secundum quod gessit, siue bonum siue malum.

 ¬ªNon erit tristis, neque turbulentus.¬´ Omni tempore hilaris, semperque iucundus exstitit. ¬ªDonec ponat in terra iudicium,¬´ hoc est, in die iudicii super terrenos homines. ¬ªEt legem eius insule exspectabunt.¬´ Manifestius habetur in Septuaginta interpretibus: Et in nomine eius gentes sperabunt legem. Non debemus accipere legem Moysi, sed legem Euangelicam. Quare insule gentes uocentur, superius dictum est. ¬ªHec dicit Dominus Deus creans celos¬´ cum non essent, ¬ªet extendens¬´ habitationem angelorum. ¬ªFirmans terram¬´ super tenuissimum elementum, ¬ªet que germinantur ex ea,¬´ subaudis creans, ¬ªdans flatum¬´ hoc est, animam, ¬ªpopulo qui est super eam.¬´ De hoc flatu dicitur in Genesi, quia ¬ªinsufflauit Deus in faciem Ade spiraculum uite  ,¬´ id est, animam dedit ei, ¬ªspiritum calcantibus eam,¬´ subaudis terram. Hoc de sancto Spiritu est intelligendum. Illi enim merentur Spiritum sanctum accipere, qui terrena desideria calcant, et sapientiam carnis sue subiiciunt potestati. Ambiguum erat, quis superiora dixerat de aduentu Filii Dei, quod est: Ecce seruus meus, suscipiam, eum, et cetera que ibi dicuntur: ideoque uniuersitatis creatorem et Dominum manifestius ostendit ita dixisse, cum subiunxit: Hec dicit Dominus Deus creator omnium rerum. Hoc etiam sciendum est, et dicendum illo in loco ubi dicit, dans flatum populo: quia sicut in principio creaturarum animam creauit ex nichilo, quam dedit primo homini : ita quotidie creat  nouas animas, quas tribuit nascentibus hominibus.

¬ªEgo Dominus uocaui te in iustitia, et apprehendi manum tuam.¬´ Ille qui omnia que superius diximus fecit, alloquitur Filium suum, dicens: Ego Deus Pater uocaui te ex Oriente in Occidentem, hoc est, de Iudea in omnes gentes, in iustitia, id est, cum iustitia per predicationem apostolorum, et apprehendi manum tuam, id est, suscepi operationem. Omnia que operatus est Filius, Pater per ipsum operatus est, sicut ipse dicit: ¬ªPater in me manens, ipse facit opera .¬´ ¬ªEt seruaui te,¬´ hoc est, a morte reuocaui te ad uitam, quia tu omnia conseruasti que a me audisti. ¬ªEt  dedi te in fedus populi Isrel,¬´ id est, in societatem amicitie Iudaici populi, in eis scilicet qui in te credere uoluerunt, quibus te uenturum ante promiseram. ¬ªIn lucem gentium,¬´ subaudis, qui in tenebris infidelitatis, et in umbra mortis sedebant.

¬ªUt aperires oculos cecorum,¬´ qui antea Dominum non uidebant, ¬ªet educeres de conclusione,¬´ subaudis, peccatorum, ¬ªuinctum¬´ populum gentilem. Funibus enim peccatorum suorum unusquisque constringitur, sicut Salomon dicit Sap. XuII. Et in Euangelio, mulierem quam Satanas uinxerat, Dominus soluit . ¬ªDe domo carceris¬´ subaudis, educeres ¬ªin tenebris sedentes¬´ qui in  nocte erroris et infidelitatis, et caligine peccatorum positi erant.

¬ªEgo Dominus. Hoc est nomen meum,¬´ subaudis, ut Dominus uocer ab omnibus, quia dominor omni creature. ¬ªGloriam meam alteri non dabo.¬´ Non excludit Filium a gloria sua, quia ipse Filius dicit in Euangelio: ¬ªClarifica me, Pater,  apud temetipsum, claritate quam habui priusquam mundus esset .¬´ Non enim dixit, gloriam meam nulli dabo; quia si dixisset, exclusisset utique Filium: sed gloriam meam alteri non dabo, subaudis preter te cui dedi, et cui daturus sum. Sic enim respondit Filio, ad ea que dixerat Filius: Et glorificaui, et iterum glorificabo. Ut sciamus plenius per hanc sententiam non excludi  Filium a gloria Dei Patris, sed idola, sequentia uerba testantur. ¬ªEt laudem meam¬´ inquit ¬ªsculptilibus¬´ subaudis, non dabo.

¬ªQue prima fuerunt ecce uenerunt, noua quoque ego annuntio.¬´ Que fuerunt illa prima que locutus est? Per patriarchas, per Mosen, ceterosque prophetas, de aduentu uidelicet suo. Nouam autem uocat predicationem Euangelii, uocationem gentium, nouitatem fidei. Et est sensus: Que locutus sum per prophetas de natiuitate mea, de predicatione, de miraculis meis, de passione, de resurrectione, uniuersa completa sunt. Nunc autem annuntio uobis noua, uocationem gentium, reprobationem Iudeorum, et subuersionem Hierusalem. ¬ªAntequam oriantur, audita uobis faciam.¬´ Ideo  annuntio uobis noua, ut quemadmodum priora cernitis rebus expleta: sic et ea que nunc predico, credatis esse uentura.

¬ªCantate Domino canticum nouum.¬´ Qui sunt isti quibus precipitur cantare Domino canticum nouum? Apostoli, et apostolici uiri. Canticum autem nouum, euangelica predicatio est. Precipitur autem apostolis sanctis et predicatoribus sanctis, ut cantent canticum nouum, doctrinam scilicet Euangelii predicent nequaquam in uetustate littere, sed in nouitate spiritus. Nec solum in ueteri instrumento, sed etiam in nouo. ¬ªEt laudem eius resonent ad extrema terre,¬´ hoc est, uniuerso mundo annuntient laudem natiuitatis eius, passionis, resurrectionis, ascensionisque ad celos. ¬ªQui descenditis in mare, et plenitudo eius,  insule et habitatores earum,¬´ subaudis cantate canticum nouum, laudesque eius narrate. Qui sint illi qui canere debeant, Euangelii sequentia manifestant. Qui descenditis, inquit, in mare, et nauigatis illud . Apostoli in littore iuxta mare Genesar retia sua reficiebant, quando a Domino uocati sunt. Et post ascensionem Domini per aduersa maria transierunt ad gentes . Et quidam de Hierusalem usque Illyricum predicauerunt Euangelium, et usque Hispaniam, capientes in breui tempore sua predicatione multa genera hominum ipsam quoque Romane urbis potentiam, ut impleretur illud quod Dominus eis dixit: ¬ªuenite post me, et faciam uos piscatores hominum.¬´ uel etiam per mare possumus  intelligere hunc mundum, in quem illi descenderunt, audientes a Domino: ¬ªIte in mundum uniuersum, predicate Euangelium .¬´ Illi autem euntes descenderunt in mare, hoc est, in mundum gentium, ubi sustinuerunt tempestates persecutionum, et procellas tribulationis. Plenitudinem istius maris appellat homines, insulas uero diuersitates gentium ecclesiarum. O populi qui descenditis in mare istius seculi, et plenitudo eius, id est, homines habitantes in eo. Insule, hoc est, diuerse gentes diuerseque ecclesie, et habitatores earum insularum, laudate Dominum, cantate canticum nouum euangelice predicationis.

¬ªLeuet desertum,¬´ hoc est, populus gentium ¬ªet ciuitates eius¬´ uocem suam, qui desertus et derelictus  erat a Deo propter idololatriam. Quidam codices habent letetur desertum, quidam laudet desertum, quidam etiam subleuetur. Sed istud unum non conuenit. Si dixerimus letetur, erit sensus: Letetur desertum, quia redemit illud Dominus de morte ad uitam. Si dixerimus laudet, erit sensus: Laudet desertum creatorem suum, qui eum redemit de uinculis peccatorum, et adoptauit in filium. Sed ex his omnibus melius est ut dicamus, leuet. Leuet ergo desertum, hoc est gentilitas, uocem suam, et insule eius ad laudandum Dominum, gaudens se ereptam de infidelitate ad fidem, de tenebris ad ueram lucem, et de morte ad uitam. ¬ªIn domibus habitauit Cedar,¬´ Cedar filius fuit Ismelis, a quo et prouincia nomen accepit, in qua et Saraceni habitant . Qui  nequaquam Saraceni, sed ab Agar Agareni debuissent nuncupari: quia Ismel a quo originem duxerunt, filius fuit Agar ancille Sare. Sed quia pro certo cognoscunt se filios esse ancille, et non libere, improprie nomen libertatis sibi asciuerunt: non solum illi qui a Cedar filio Ismelis originem duxerunt, sed omnes posteri eorum qui ex omnibus filiis Ismelis processerunt, quia XII duces generauit. Et quantum ad litteram attinet, Cedar, id est Saraceni, non in domibus habitant, sed in tentoriis et in tabernaculis. Quantum ad altiorem intelligentiam, in domibus, hoc est, in ecclesiis habitabit Cedar, ueniens ad fidem per predicationem apostolorum, agens contra consuetudinem suam, ut qui insolitus erat habitare in domibus, habitet in ecclesiis, iam  fidelis exsistens. Potest et aliter intelligi. Per Cedar  significantur gentiles, qui in tenebris erroris et infidelitatis positi erant. Sed postquam uenerunt ad fidem, audientes apostolos cantare canticum nouum euangelice predicationis, ceperunt in domibus habitare, hoc est, in ecclesiis. ¬ªLaudate habitatores Petre Dominum.¬´ Petra in isto loco, nomen est ciuitatis in prouincia Palestine sita. Significatur autem per hoc, quod gentium populus desertus prius a notitia Dei, et idololatrie erroribus obligatus, ad laudes Domini conuertatur. ¬ªDe uertice montium clamabunt,¬´ subaudis, apostoli et predicatores sancti, excelsa cum uoce Euangelium predicantes. De uertice montium clamat predicator  quisque, quum in culmine uirtutum positus, terrena postponens, tota mentis intentione celestia contemplatur: et hoc quod uerbis predicat, operibus exornat. His et talibus dicitur : Super montem excelsum, id est, super culmen uirtutum ascende, qui euangelizas Sion.

¬ªPonent Domino gloriam,¬´ subaudis, apostoli et predicatores uerbi, in cordibus subiectorum suorum. ¬ªEt laudem eius in insulis,¬´ hoc est in gentibus, ¬ªnuntiabunt.¬´ In omnem enim terram exiuit sonus predicationis eorum.

¬ªDominus sicut fortis egredietur, sicut uir preliator suscitabit zelum,¬´ hoc est, ultionem et uindictam, super Iudeos inimicos suos, super fortitudinem et potentiam Romanorum. Hec que leguntur  in loco isto, a Romanis Domino permittente completa sunt. Quod autem dicitur, Dominus sicut fortis egredietur, ita est intelligendum, ut de clementia sua et mansuetudine magna dicatur exire, quando uindictam suscipit de hostibus suis: non quod reuera exeat, sed quia ita uidetur illis de quibus suscipitur. Comparatur autem fortissimo preliatori, quia pugnat contra aduersarios suos, et suscitat in animo suo zelum et feruorem ulciscendi contra hostes suos. ¬ªuociferabitur et clamabit¬´ aperte insaniam eorum redarguens. ¬ªuos, inquiens, ex patre diabolo estis .¬´ ¬ªEt super inimicos suos,¬´ Iudeos scilicet, ¬ªconfortabitur. Tacui, semper silui, patiens fui, sicut pariens loquar.¬´ Quidam codices habent parturiens, sed melius est pariens. Loquitur uero  contra Iudeos, et est sensus: Diu uos delinquentes portaui et sustinui, exspectans utrum mei memores essetis. Sed quia non uultis agere penitentiam et conuerti ad me, nequaquam ultra tacebo: sed sicut pariens dum in lucem profundit infantem, et apertum facit quod prius clausum uisceribus tenebatur: ita ego quod diu tacui sustinens miserias uestras modo proferam, et demonstrabo dolorem, et simulationem quam semper habui super sceleribus uestris. ¬ªDissipabo¬´ uestra consilia ¬ªet absorbebo simul,¬´ id est, delebo inimicos meos Iudeos.

¬ªDesertos faciam montes et colles, et omne gramen eorum exsiccabo.¬´ Per montes, intelligamus principes, scribas, et phariseos, ac sacerdotes. Per colles, mediocres iudices, scilicet, tribunos et centuriones.  Per gramen uero populum illis subiectum. Uno enim tempore principes, et iuuenes, et senes, omnisque eius populus absorpti sunt, et exsiccati, id est, interfecti a Romanis, fame, gladio, et captiuitate. ¬ªPonam flumina in insulas,¬´ id est, abundantiam scientie in gentes. ¬ªEt stagna arefaciam,¬´ hoc est uos qui uidemini habere scientiam legis, faciam expertes a scientia Dei. Et est sensus: Quum uos a maioribus usque ad minores deleuero, tunc flumina doctrine mee ad insulas gentium currere faciam: et stagna, hoc est, uos qui profunditatem scientie quondam habuistis, redigam in ariditatem, ut legentes dicta legis et prophetarum intelligere nequeatis.

 ¬ªDucam cecos in uiam quam nesciunt.¬´ Ceci erant gentiles, non cecitate corporis sed mentis, quia in tenebris peccatorum iacebant. uia per quam gentiles modo ambulant, Christus est qui dixit: ¬ªEgo sum uia, ueritas, et uita .¬´ Ducam cecos in uiam quam nesciunt, id est, ducam eos ad fidem meam, ut credant in me quem antea ignorabant. ¬ªIn semitis quas ignorauerunt, ambulare eos faciam.¬´ He semite prophete intelliguntur. Sicut enim per semitam peruenitur ad uiam, sic nos per dicta prophetarum et exempla peruenimus ad Christum: quia ibi continetur natiuitas, passio, resurrectio, et ascensio eius, ac uocatio nostra. ¬ªPonam tenebras coram eis in lucem, et praua in recta,¬´ id est, coram gentibus in lucem ueram, et cognitionem  Dei omnipotentis. Et praua, subaudis corda eorum, ponam in recta. Praua et tortuosa corda gentilium conuersa sunt in recta: ut legentes dicta prophetarum intelligant que ibi continentur, et oculis cordis clare Christi lumen aspiciant. ¬ªHec uerba feci eis¬´ pro eo, quod est faciam, subaudis que superius dixi, uidelicet uastationem Romanorum. ¬ªEt non dereliqui eos,¬´ pro eo, quod est non derelinquam, si penitentiam egerint. Sed quid fecerunt illi, nolentes agere penitentiam?

¬ªConuersi sunt retrorsum,¬´ id est, in infidelitatem. Postquam Dominus ascendit ad celos, dimisit apostolos in Iudea ut predicarent Iudeis, et baptizarent in nomine sancte Trinitatis, deditque eis spatium penitendi tempus quadraginta annorum. Illi autem non  solum in eum credere noluerunt, sed etiam ipsos apostolos suis de finibus expulerunt. Ob quam causam, uidelicet propter quod Dominum iniuste crucifixerunt, et eius apostolos persecuti sunt, et penitentiam agere noluerunt: traditi sunt in manibus Romanorum.¬ªConfundantur confusione, qui confidunt in sculptili, qui dicunt conflatili: uos dii nostri.¬´ De gentibus loquitur qui predicantibus apostolis credere noluerunt, permanentes in suis erroribus. ¬ªSurdi audite, et ceci intuemini ad uidendum.¬´ De quibus ista propheticus sermo dicat, in subsequentibus ostendit, dicens: Quis est cecus nisi ad quem seruos et nuntios meos prophetas misi?

¬ªSurdi, audite.¬´ Haud dubium quin de Iudeis dicta esse constet, qui surdi erant non corporis auribus,  sed illis quas Dominus requirit in Euangelio, dicens: ¬ªQui habet aures audiendi audiat ,¬´ id est, qui habet intelligentiam, intelligat que dico. Illis enim dixerat Propheta superius : Auditu audietis auribus corporis, et non intelligetis auribus mentis. Ceci, intuemini ad uidendum, id est, qui in tenebris infidelitatis estis, aperite oculos mentis ad uidendum Saluatorem uestrum.

¬ªQuis cecus, nisi seruus meus Isrel, et surdus quis est, nisi ad quem nuntios meos, prophetas, misi? Quis cecus, nisi Isrel, qui uenundatus est¬´ peccatis? Cui enim seruit quis, eius et seruus est. ¬ªQuis cecus,¬´ nisi qui ¬ªseruus Domini¬´ fuit prius? Cui dicitur:

¬ªQui uides multa,¬´ o Isrel, id est qui intelligis legem  et prophetas ¬ªnonne custodies¬´ que ibi dicuntur? ¬ªQui habes apertas aures¬´ corporis, ¬ªnonne audies¬´ hoc est, nonne obedies?

¬ªEt Dominus uoluit ut sanctificaret eum¬´ subaudis populum ¬ªet magnificaret legem,¬´ id est, magnam eam faceret obseruando eam, ¬ªet extolleret,¬´ hoc est, eleuaret eos de uitiis ad uirtutes. Sed quia noluit implere uoluntatem eius,

¬ªDireptus est et uastatus¬´ uel a malignis spiritibus, uel ab hostibus, Chaldeis scilicet atque Romanis. ¬ªLaqueus iuuenum omnes simul, et in domibus carcerum absconditi sunt. ¬ªNunc reuertitur ad tempus predicationis Domini, loquens de scribis et phariseis. Scribe et pharisei laqueo comparantur, quia per suam peruersam doctrinam illaqueabant animos  simplicium. Subiecti uero illorum iuuenes appellantur, propter simplieitatem. Facile enim decipiebantur, ne in Christum crederent. Sed quia subiectos deceperunt, et Domino laqueos tetenderunt, contigit illis quod Salomon dicit: Qui parat foueam proximo suo, ipse prior incidet in eam ; Illi parauerunt Domino laqueum, sed ipsi illaqueati sunt in suis peccatis. Bene ergo dicitur. Laqueus iuuenum omnes scribe et pharisei, insidias Domino preparantes, et in domibus carcerum absconditi sunt, Non incongrue pectora scribarum et phariseorum carceri comparantur. Nunquid non erant absconditi in carcere, quando dicebant Domino tentantes eum: ¬ªMagister, seimus quia uerax es, et uiam Dei in ueritate doces :¬´ ceteraque his  similia? ¬ªFacti sunt in rapinam,¬´ subaudis hostium, ¬ªnec est qui eruat.¬´ Non fuit propheta, neque sacerdos, qui interpellaret pro eis sicut Moses in eremo, conuertens iram Domini ad misericordiam . ¬ªIn direptionem¬´ inimicorum, hoc est, in captiuitatem et predam, ¬ªet non est qui dicat, redde,¬´ subaudis, libertatem eis, Domine.

¬ªQuis est in uobis qui audiat hoc? Attendat et auscultet futura,¬´ subaudis, que ego annuntio, uel bona uel mala. Hortatur eos Propheta, ut si omnes audire non possunt que ille annuntiaturus est: saltem uel pauci futura cognoscant, et intelligant a quo ista perpessi sunt, causasque uastationis sue considerent.

¬ªQuis dedit in direptionem Iacob, et Isrel uastantibus?  Nonne Deus ipse cui peccauimus?¬´ Deus omnipotens Pater, cui peccauerunt, damnantes iniuste Filium eius unigenitum, ipse tradidit eos in direptionem, hoc est, in conculcationem Romanorum, quia noluerunt agere penitentiam de suis facinoribus. ¬ªNoluerunt in uiis eius ambulare,¬´ hoc est, in mandatis eius. ¬ªEt non audierunt legem eius,¬´ quam per Filium suum eis dabat.

¬ªEt effudit super eos indignationem furoris sui¬´ per Romanos ¬ªet forte bellum.¬´ Forte bellum dicit debellationem grauissimam in qua perierunt omnes fame, gladio, et captiuitate. ¬ªEt combussit eum in circuitu,¬´ id est consumpsit igne tribulationis. ¬ªEt non cognouit,¬´ subauditur, quod propter Filii Dei necem  ista paterentur. ¬ªEt succendit eum,¬´ uel ipsum populum igne tribulationis, uel templum. ¬ªEt non intellexit¬´ ob quam causam pateretur. Tradunt historie, quod nec Romani cognouerunt, quod propter ultionem Filii Dei traderentur in manus eorum nec ipsi Iudei intellexerunt malitia sua obcecati.



CAPUT XLIII.

¬ªEt nunc hec dicit Dominus creans te Iacob, et formans te Isrel,¬´ Sicut superius iam diximus, populus Isrel in duo diuiditur, in credentes et non credentes. Similiter et gentiles. Paulo in superioribus loquutus est de captiuitate ultima Iudeorum, et de infidelitate illorum qui in malitia perseuerauere: nunc uero alloquitur primitiuam Ecclesiam, que  constitit in apostolis, et eis qui per eos ex Iudeis credidere. Et nunc, inquit, hec dicit Dominus. Ac si diceret aliis uerbis: Quia illi in perfidia sua manserunt, nolentes recipere predicationem meam, neque tuam, o chorus apostolorum: hec dicit Dominus qui creauit te in corpore, et formauit in anima . Iacob  et Isrel  apostolos significat et apostolicos uiros, qui supplantauerunt uitia, et meruerunt Deum uidere. ¬ªNoli timere,¬´ o chorus apostolorum, ¬ªquia redemi te¬´ sanguine Filii mei, ¬ªet uocaui te nomine tuo,¬´ subauditur, ut Isrel, id est uir uidens Deum, uocareris.

¬ªMeus es,¬´ subauditur seruus. ¬ªCum transieris per aquas,¬´ o chorus apostolorum, ¬ªtecum ero, et  flumina non operient te.¬´ Per hec uerba ostendit sermo diuinus, apostolos multa tormenta et pericula pro nomine Christi passuros: uultque significare per aquas et flumina et ignem et flammas, persecutorum impetum, seuitiam, furoremque: qui saluti gentium inuiderunt, nolentes sermonem euangelicum predicari ab apostolis. Hebrei tamen per aquas uolunt intelligere Aegyptios, propter magnum Nili flumen. Per flumina Chaldeos, qui habent multa flumina. Per ignem Macedones, propter asperitatem eorum. Per flammam Romanos, qui ita conati sunt delere predicatores, sicuti flamma consumit omnia. Per ista enim omnia regna sancti apostoli et predicatores transitum fecerunt, annuntiantes uerbum Euangelii. Hortaturque eo sermo diuinus, ne timeant neque  pauescant duritiam et ferocitatem, quia Dominus Deus Isrel saluator et protector eorum est. Licet enim corpore necarentur traditi diuersis et inexquisitis tormentis, anima tamen illesi peruenerunt ad gaudia celestis patrie cursu consummato.

¬ªDedi propitiationem tuam,¬´ o chorus apostolorum, ¬ªAegyptum, Ethiopiam, et Saba pro te.¬´ Aethiopia regio est in finibus terre posita Saba ciuitas magna est in finibus eiusdem regionis, de qua fuit regina Saba, que uenit a finibus terre audire sapientiam Salomonis. Quid ergo per Aethiopiam et Saba, nisi fines uniuersi orbis intelligendi sunt, ad quos predicatio apostolorum peruenit? ¬ªIn omnem terram  exiuit sonus eorum,  et in fines orbis terre uerba eorum .¬´ Propitiatio ergo et iustitia apostolorum salus istarum et aliarum regionum fuit.

¬ªEx quo honorabilis factus es in oculis meis,¬´ o chorus apostolorum, ¬ªet gloriosus ego dilexi te.¬´ Tunc honorabilis et gloriosus apostolorum chorus actus est in oculis Domini, quando audientes a Domino: ¬ªEuntes in uniuersum mundum predicate Euangelium :¬´ profecti predicauerunt ubique Domino cooperante. ¬ªEt dabo homines pro te, et populos pro anima tua.¬´ Et est sensus: Quantoscunque poteritis conuertere ad fidem meam per predicationem uestram ex omnibus gentibus, pro omnibus mercedem recipietis.

¬ªNoli timere,¬´ o chorus apostolorum, reges et  principes istius seculi, ac persecutorum seuitiam, ¬ªquoniam tecum ego sum¬´ qui redemi te, et dixi in Euangelio tam tibi quam cunctis fidelibus: ¬ªEcce ego uobiscum sum omnibus diebus, usque ad consummationem seculi .¬´ ¬ªAb Oriente adducam semen tuum,¬´ o chorus apostolorum, ad Ecclesiam meam, ¬ªet ab Occidente congregabo te.¬´ Per has duas partes mundi, quatuor climata debemus intelligere, ex quibus colliguntur ad fidem, et congregantur ad unitatem Ecclesie, et si non corpore tamen mente. Unde dicit in Euangelio: ¬ªMulti uenient ab Oriente et Occidente, et recumbent cum Abraham, Isaac et Iacob in regno celorum .¬´ Si querimus, quod sit semen apostolorum de quo hic loquitur: patet de semine spirituali esse  dictum. Omnes enim qui per predicationem illorum crediderunt, semen eorum sunt: sicut dicit egregius predicator: ¬ªFilioli mei quos iterum parturio .¬´ Et: ¬ªPer Euangelium ego uos genui.¬´

¬ªDicam aquiloni,¬´ id est, diabolo ¬ªda,¬´ subaudis, filios meos, quos tenes captiuos apostolis meis. ¬ªEt austro dicam, noli prohibere¬´ filios meos, uenientes ad fidem Ecclesie. ¬ªAufer filios meos de longinquo,¬´ o chorus apostolorum, id est, populum gentium qui longe a cognitione Dei est. ¬ªEt filias meas,¬´ id est animas, scilicet predestinatas ad regnum, affer ¬ªab extremis terre,¬´ ab India, scilicet Aethiopia. uel per filias intelligamus mulieres, que ad Dominum per fidem uenerunt. Crediderunt nempe uiri, crediderunt et femine. Ad hoc autem  quod dicit, affer filios meos gentiles de longinquo, pertinet quod beatus Apostolus loquitur, dicens: ¬ªuos qui eratis longe, facti estis prope in sanguine Christi .¬´

¬ªEt omnem hominem, qui inuocat nomen meum in gloriam meam,¬´ subaudis, adducam ad societatem electorum meorum. ¬ªCreaui eum¬´ corpore, qui in me crediturus est. ¬ªFormaui eum¬´ in anima, ¬ªet feci eum,¬´ subaudis Christianum, uel apostolum quemlibet, uel gentilem.

¬ªEduc populum foras,¬´ de infidelitate ad fidem, de morte ad uitam, de tenebris erroris ad ueram lucem. uox Dei Patris ad Filium de Iudeis qui oculos habebant corporis, sed ceci erant mente. Similiter  aures corporis, sed surdi erant: quia obturatas habebant aures mentis, ut nequirent audire legem Dei. Nam et Spiritus sanctus per Isaiam prophetam hoc ipsum predixerat, inquiens: Aure audietis et non intelligetis, et oculos habebitis, et non perspicietis . Et notandum primum factam esse uocationem Iudeorum, deinde gentium, sicut Dominus dixit: ¬ªNon sum missus nisi ad oues perditas domus Isrel .¬´ Tale quid et beatus Paulus apostolus legitur dixisse in Actibus apostolorum: ¬ªuobis quidem oportebat primum loqui uerbum Dei, sed quia repulisti illud, ecce conuertimur ad gentes .¬´

¬ªOmnes gentes congregate sunt simul, et collecte sunt tribus.¬´ Postquam crediderunt, qui predestinati erant ex Iudeis, in Christum, congregate sunt et gentes. Congregate sunt ergo gentes, et collecte  sunt tribus, hoc est Iudei. Et factum est tam ex gentibus quam ex Iudeis unum ouile Domini , in quo quotidie congregantur unitate fidei, in baptismate, et in una perceptione corporis et sanguinis Christi. ¬ªQuis in uobis,¬´ o gentiles, ¬ªannuntiet istud,¬´ subaudis, quod locutus est Deus de aduentu Filii sui, ¬ªet que prima sunt audire nos faciet?¬´ Si sunt dii uestri ueri, annuntient uobis preterita siue futura, sicut Dominus noster. Alloquitur Propheta gentiles, uolens eos remouere ab idololatria et cultu demonum. ¬ªDent testes eorum,¬´ id est, ipsi dii testes suos, ¬ªut iustificentur,¬´ hoc est ut iusti et ueri dicantur, ¬ªet audiant,¬´ illi, qui eos ignorant esse ueros deos, ¬ªet dicant¬´ quia ueri dii  sunt. Isto in loco est iste uersiculus distinguendus, et ad sequentia iungendus.

¬ªuos uere testes mei, dicit Dominus.¬´ uere uos testes mei prophete et apostoli, dicit Dominus Pater: quia per uos locutus sum. ¬ªEt seruus meus,¬´ subaudis, Christus, ¬ªquem elegi¬´ in quo mihi bene complacui , subaudis, ipse et testis uerborum meorum, ¬ªut sciatis quia ipse ego sum Deus.¬´ De hoc seruo dixit superius: ¬ªEcce seruus meus, suscipiam eum . Et illud: Magnum tibi est, uocari te puerum meum .¬´ ¬ªAnte me non est formator Deus, et post me non erit.¬´ uox Dei Patris. Quidam codices habent: Ante me non est formatus Deus. Sed melius et rectius est formator dicere. Pagani dicebant  de diis suis: Iste deus noster fecit omnia. uerbi gratia ad Iouem: Iouis, tu es deus meus uerus, quia tu creasti et regis Olympum, hoc est, celum. Contra dicit Deus omnipotens: Ante me non est Deus formator alicuius rei. Ego sum formator primus, quia quum non essent, omnia feci ex nichilo. Quomodo enim poterat aliquis deorum falsorum formator esse, scilicet alicuius rei, quum non esset a quo formaretur? Idola enim sunt surda et muta et insensibilia manibus hominum formata. Quod si refertur ad diabolum, qui sepe per idola responsa dabat, quomodo poterat formator esse omnium rerum, qui ex tempore a Deo est factus? Si dixerimus, ante me non est formatus Deus, erit sensus:  Ante me non est fabricatum aliquod idolum, quia ego formaui hominem iustum, a quo postea iniuste fabricata sunt idola. Sed non congruit pleniter iste sensus. Quod autem dicit, et post me non erit: idem est quod in Apocalypsi dicitur: ¬ªEgo sum Alpha et Omega, initium et finis .¬´

¬ªEgo sum, ego sum Dominus, et non est absque me saluator.¬´ Iteratio sermonis, confirmatio rei est. Cum dicit Deus Pater, absque me non est saluator, non excludit Filium a se, neque Spiritum sanctum: quia neque Filius est absque Patre neque Spiritus sanctus, quo unum sunt. Sicut Dominus dicit: ¬ªEgo et Pater unum sumus. Ego in Patre, et Pater in me .¬´ Sed quod dicit, absque me non est saluator, tale est ac si diceret: In me est saluator, Filius uidelicet  meus, per quem decreui saluare genus humanum. Et sicut unus Christus Dominus non aufert Patri ne Dominus sit: sic unus Deus Pater saluator non aufert Filio ne sit et ipse saluator. Sic enim dicit Filius in Euangelio: ¬ªSicut Pater quos uult uiuificat, sic et Filius quos uult uiuificat .¬´ Quia sicut Pater habet uitam in semetipso, sic dedit et Filio uitam habere in semetipso, hoc est, sic genuit Filium uitam habentem.

¬ªEgo annuntiaui¬´ natiuitatem Filii mei, uocationem gentium, expulsionem demonum. ¬ªEgo saluaui¬´ per Filium meum genus humanum, pro eo quod est saluabo. ¬ªAuditum feci¬´ preteritum et futurum ¬ªet non fuit in uobis¬´ propheta, uel apostolus, uel ¬ªalienus¬´ Deus, ut gentes dicebant ¬ªuos¬´ prophete  et apostoli ¬ªtestes mei, dicit Dominus,¬´ subaudis, quia quod predixi futurum ueniet.

¬ªNon est qui de manu mea eruat¬´ aliquid, hoc est de potestate Filii mei, uel de mea. ¬ªOperabor¬´ salutem gentium ¬ªet quis auertet,¬´ quis destruet ¬ªillud¬´ quod ego fecero? Quis operatus est salutem gentium; nisi ipse qui uerus est Deus? Nullus.

¬ªHec dicit Dominus redemptor uester, sanctus Isrel.¬´ uox Dei Patris ad apostolos. Hec que sequuntur, dicit Dominus redemptor uester ¬ªpropter uos,¬´ o apostoli filii mei, ¬ªmisi in Babylonem, et detraxi uectes uniuersos, et Chaldeos in nauibus gloriantes.¬´ Quantum ad litteram pertinet, Babylon ideo interpretatur confusio, quia ibi confusum est labium uniuerse terre. Quantum ad altiorem intellectum  attinet, hunc mundum significat, qui adueniente Domino in carne in confusione peccatorum positus erat. Per uectes intelligamus reges et principes potentesque istius seculi, quia sicut uectibus portatur aliquid, sic illorum munimine pompa huius mundi ferebatur. Quantum uero historico congruit intellectui, ideo dicit Chaldeos gloriantes in nauibus suis, quia habentes multa et magna flumina peritissimi naute exsistebant. Altiori autem intelligentia, idcirco hoc dicit, quia animas miserorum hominum per fluctus istius mundi demones, qui per eos intelliguntur, uagari faciebant. Propter uos , o apostoli mei, misi in Babylonem, hoc est in mundum qui degebat in confusione peccatorum, et detraxi de superbia  potentes huius seculi uniuersos, et demones etiam detraxi de cordibus hominum, qui gloriabantur ex animabus quas deceperant: ut per fidem perfectam et dilectionem certam regnet Filius meus in cordibus hominum, predicatione uestra instructis.

¬ªEgo Dominus sanctus uester,¬´ o apostoli, ¬ªcreans Isrel,¬´ rex uester, o chorus apostolorum.

¬ªHec dicit Dominus qui dedit¬´ filiis Isrel ¬ªuiam in mari¬´ Rubro, ¬ªet in aquis torrentibus,¬´ id est fortissimis ¬ªsemitam,¬´ in Iordane uidelicet, uel etiam in Arnon, sicut dixit Moses: ¬ªQuemadmodum fecit in mari Rubro, prebens uobis iter per siccum mare, sic faciet in torrentibus Arnon .¬´ Ipse enim qui dedit in mari uiam et in aquis Iordanis semitam, uidelicet, ut egressio ex Aegypto  et introitus in terram repromissionis haberet miraculum, ipse  deiecit principes huius mundi de superbia, et conuertit ad humilitatem Euangelii, expulitque demones de cordibus hominum quibus principabantur, prebens uiam apostolis et predicatoribus suis in mari , hoc est in hoc mundo, ut libere possent predicare.

¬ªEgo eduxi quadrigam de Aegypto et equum, agmen et robustum.¬´ Quadrigam et equum, pro multis quadrigis et equitibus dixit, sicut agmen et robustum pro multis agminibus et multitudine robustorum. ¬ªSimul obdormierunt,¬´ id est simul mortui sunt. ¬ªNec resurgent¬´ quia somno perpetuo inuoluti sunt. ¬ªContriti sunt¬´ ab aquis multis in momento. ¬ªQuasi linum exstincti sunt.¬´ Sicuti linum  in momento succenditur, et cito exstinguitur: sic illi in momento mortui sunt, et exstincti sunt de terra.

¬ªNe, memineritis¬´ o apostoli, ¬ªpriorum¬´ que dixi , uidelicet uiam factam a me in mari, et semitam in Iordane, ¬ªet antiqua ne intueamini,¬´ quia maiora facturus sum ego, et uos per me, quorum comparatione preterita pauca iudicabuntur .

¬ªPonam in deserto¬´ gentilium ¬ªuiam,¬´ id est, Christum, quia ipse est ¬ªuia, ueritas, et uita .¬´ ¬ªEt in inuio flumina,¬´ hoc est in deserto gentilium, ubi non erat doctrina spiritualis, dabo flumina: scientiam uidelicet ueteris et Noui Testamenti. Hec sunt noua que superius se promisit facere.

 ¬ªGlorificabit me bestia agri, dracones et struthiones, quia dedi in deserto aquas, et flumina in inuio, ut darem potum populo meo.¬´ Bestias appellat gentiles, qui more bestiarum uiuebant ignorantes Creatorem, et adorantes creaturam . Per dracones, qui uenenum habent et interficiunt, possumus intelligere homicidas et malitiosos homines, plenos sanguine proximorum. Struthio auis est magna, breuitatem pennarum habens, uolatus non capax: per quam significantur hypocrite, qui pennas quidem uidentur habere uirtutum, sed ad altiora nequeunt ascendere. Ideo  me glorificabunt gentiles, qui homicide malitiosi antea erant bestialiter uiuentes,  quia dedi in deserto eorum scientiam ueteris et Noui Testamenti, ut darem populo meo credenti in me potum mentis, gratiam uidelicet Spiritus sancti, sicut dixi in Euangelio: Qui sitit ueniat et bibat. Et de uentre eius fluent aque uiue .

¬ªPopulum istum,¬´ subaudis gentilem credentem in me, ¬ªformaui mihi¬´ ut esset Christianus. ¬ªLaudem meam narrabit,¬´ hoc est natiuitatem meam, passionem, resurrectionis triumphum, ascensionis mee gloriam.

¬ªNon me inuocasti, Iacob, nec laborasti in me, Isrel.¬´ Sicuti iam superius diximus, duo sunt Iacob, carnalis et spiritualis, et duo sunt Isrel. Et ubicunque ponitur Isrel uel Iacob sine nominis interpretatione, ut Iacob electe meus, et rectissime quem  elegi, de spirituali est intelligendum. Non me inuocasti, inquit, Iacob. Possumus hoc referre ad illos qui ante aduentum Domini idola coluerunt, uel ad illos qui post Domini ascensionem credere noluerunt, permanentes in infidelitate sua. Dicamus primum de eis, qui ante aduentum Domini preuaricati sunt in idolis. Sepe inuocauit Isrel Dominum et exaudiuit eum. Illo autem tempore, quando ista loquebatur Isaias ex persona Domini, licet inuocasset ore, non inuocabat opere. Non inuocasti, inquit, me, Iacob, sicut inuocandus eram: quia me inuocasti ore, idola uero mente et opere. Nec laborasti in me, Isrel, id est, non feci laborare in acquirendo pretiosa queque ad offerendum mihi: uel non laborasti in me solummodo.

 ¬ªNon obtulisti mihi arietem holocausti tui, et uictimis tuis non glorificasti me.¬´ Sepe quidem uidebatur offerre Domino holocausta, sed non suscipiebat ipse, eo quod communia essent illi et idolis. Domino auferebat manu, et idolis immolabat corde. Ac si diceret aliis uerbis: Arbitraris quidem obtulisse te mihi uictimas, et immolasse arietes: sed scias a me non esse susceptos, quia mihi et idolis communes erant. Illumque sensum repetit de quo superius dixit: ¬ªUt quid mihi offertis multitudinem uictimarum uestrarum, dicit Dominus? ¬´ Plenus sum, id est, nulla re indigeo. Tale est hoc quale et illud, quod per Amos prophetam loquitur: ¬ªNunquid sacrificium obtulistis mihi, filii Isrel, per quadraginta  annos, et non potius Deo uestro Moloch? ¬´ Non enim uult Deus partem, sed totum. Nec delectatur sacrificio carnali, sed spirituali de quo Psalmista dicit: ¬ªSacrificium Deo spiritus contribulatus; cor contritum et humiliatum Deus non spernit .¬´ ¬ªNon te seruire fecit in oblatione, nec laborem tibi prebuit in thure.¬´ Precepit Dominus offerri sibi oblationes, et offerri thus per singula sabbata. Quare ergo nunc ista dicit? Ac si diceret aliis uerbis: Ideo non te feci seruire, quia non exquisiui a te pretiosum quippiam, ut in preparandis eis laborare te facerem. uel etiam ideo non feci te seruire, quia suscipiebam sacrificia tua.

¬ªNon emisti mihi argento calamum, et adipe uictimarum  tuarum non inebriasti me,¬´ id est, non sum delectatus. Calamus, surculus est aromaticus. Thus autem et calamum pro omnibus pigmentis posuit. Non emisti, inquit, argento calamum, hoc est, non precepi tibi, dare aurum et argentum tuum, ut emeres exinde uaria genera et pretiosa odoramentorum et pigmentorum ad offerendum mihi, quia non placebant oculis maiestatis mee, eo quod communia essent idolis: ¬ªuerumtamen seruire me fecisti in peccatis tuis.¬´ Seruire facimus Deum omnipotentem in peccatis nostris, qui nolumus conuerti ab iniquitatibus, et ille pius et misericors exspectat nos ad penitentiam. ¬ªPrebuisti mihi laborem in iniquitatibus tuis.¬´ Idem est sensus. Potest hoc et ad Iudeos referri, qui post Domini ascensionem noluerunt  conuerti, et ad eos qui hucusque in infidelitate permanentes, sacrificium uerum quod iam impletum est, in figura adhuc tenent, et omnia que offerre Domino uidentur, pro nichilo ducunt, licet idolis non immolent ea. Dicit ergo Dominus Iacob et Isreliti carnaliter agenti: Non me inuocasti, Iacob, nec laborasti in me, Isrel. Et est sensus: Bestiis agri, draconibus, struthionibus, hoc est gentilibus me laudantibus, tu nequaquam me inuocare uoluisti, nec laborare ut peccatum negationis penitentia deleres. Et licet uideatur tibi quod holocausta et uictime atque incensa que offers placeant mihi: nec delector in eis, quia adhuc in uetustate peccati permanens, non uis transire ad nouitatem Euangelii.

¬ªEgo sum, ego ipse, qui deleo iniquitates tuas  propter me: et peccatorum tuorum non recordabor.¬´ Alloquitur modo Iudeos et hortatur ad penitentiam, promittens eis ueniam delictorum. Ego sum, inquit, pius et misericors, qui delebo iniquitates tuas si penitentiam egeris, propter me, non propter te. Et peccatorum tuorum ultra non recordabor, postquam fructus dignos penitentie feceris.

¬ªReduc me in memoriam, et iudicemur simul.¬´ Hoc est recordare omnium bonorum que tibi feci, quando eduxi te de domo seruitutis, et introduxi in terram omnibus meliorem in signis et miraculis et potentia magna, et quemadmodum deleui a facie tua gentes multas et fortes. Et iudicemur simul, id est, discernamus quid facere, tibi debueram quod non fecerim, et argue me. Qui sensus plenius habetur in  Michea: ¬ªPopule meus, quid feci tibi, aut quid molestus fui tibi, responde mihi .¬´ ¬ªNarra si quid habes, ut iustificeris,¬´ loquere tu peccator si quid boni fecisti, ne si ego cepero loqui dicas, quod propter mea multiloquia nequeas respondere.

¬ªPater tuus primus peccauit, et interpretes tui preuaricati sunt in me.¬´ Pater eorum uel Abraham intelligendus est, qui peccauit dubitans in repromissione, et petens signum: uel omnis ille populus qui mortuus est in deserto peccando contra Dominum . Interpretes autem dicuntur, quasi inter partes, qui inter duos discurrunt pacem ferentes: quos in hoc loco Mosen et Aaron possumus intelligere, qui preuaricati sunt ad aquas contradictionis  , hoc est, a uoluntate Dei recesserunt.

¬ªEt contaminaui principes sanctos,¬´ id est contaminari permisi Mosen et Aaron. Quos idcirco contaminasse dicit, quia terram repromissionis non intrauerunt. ¬ªDedi ad internecionem Iacob,¬´ hoc est ad interfectionem. ¬ªEt Isrel in blasphemiam,¬´ ut nullus, preter duos ex his qui de Aegypto egressi sunt, intraret in terram repromissionis; sed cadauera eorum iacerent in solitudine, preter Iosue et Caleph.



CAPUT XLIu.

¬ªEt nunc audi, Iacob serue meus et Isrel, quem elegi.¬´ Locutus est superius de Isrel et Iacob carnali: nunc autem alloquitur chorum apostolorum  et credentes ex Iudeis, cum priuilegio nominis et dignitate honoris. Et nunc, o chorus apostolorum, quia Isrel carnalis in infidelitate permanet et non uult me audire, tu qui es seruus meus, electus meus, audi mandata mea et opere adimple.

¬ªHec dicit Dominus faciens te¬´ in corpore ¬ªet formans te¬´ in anima, ¬ªab utero auxiliator tuus¬´ quia cum non esses feci te. ¬ªNoli timere, serue meus Iacob et Rectissime, quem elegi.¬´ Dicit beatus Hieronymus, quia Isrel secundum proprietatem Hebree lingue proprie rectus, siue rectissimus, interpretatur. Hoc autem quod uir uidens Deum dicitur, non in scriptione litterarum est, sed in sono uocis consistit; unde quod hic dicitur: Noli timere, serue meus Iacob et Rectissime, quem elegi: tale  est ac si diceretur: et Isrel quem elegi.

¬ªEffundam enim aquam,¬´ hoc est doctrinam ueteris et Noui Testamenti ¬ªsuper sitientem¬´ gentilitatem ¬ªet fluenta¬´ diuinorum eloquiorum ¬ªsuper aridam.¬´ Gentilitas que erat sitiens, ipsa erat et arida: quia non habebat humorem dilectionis Dei et proximi. ¬ªEffundam enim spiritum super semen tuum,¬´ o chorus apostolorum, ¬ªet benedictionem meam super stirpem tuam.¬´ Semen spirituale apostolorum et stirps omnes credentes sunt, qui eorum predicatione, exemplis, miraculis, uel scriptis illuminati ad fidem uenerunt, uel futuri sunt usque ad extremi iudicii diem. Super hoc semen Dominus Spiritum sanctum suum fudit, quando in baptismate et per impositionem manuum episcoporum gratiam  Spiritus sui ei tribuit. Benedictionem etiam fudit super stirpem eorum, quia nisi ipse illustrasset corda gentium, incassum expenderent predicationem suam. Nisi enim Dominus cor illustrauerit auditoris, in uanum laborat lingua doctoris.

¬ªEt germinabunt inter herbas, quasi salices iuxta preterfluentes aquas.¬´ Herba uiriditate gaudet; illi ergo qui renouantur in baptismate, et benedictionem Domini merentur accipere, herbis uirentibus comparantur: quia habentes uiriditatem fidei bonorumque operum, germinabunt fructus bone operationis inter credentes, qui iam firmati radicibus uiriditatem et ipsi plenam possident. Per salicem  significatur gentilitas, que sterilis ante aduentum Domini exstitit a fructibus bonorum operum: sed postea aquas doctrine euangelice iuxta se habens, que antea infructuosa erat, quasi contra naturam protulit fructum uirtutum. Possumus etiam per herbas et salices geminam uocationem intelligere gentium, uidelicet ac Iudeorum: ut per herbas intelligamus multitudinem gentium uenientium ad fidem, per salices uero primitiuam ecclesiam ex Iudeis, que predicantibus apostolis cito creuit.

¬ªIste,¬´ subaudis unus credens et fidelis, ¬ªdicet: Domini ego sum¬´ seruus per fidem et operationem, non  idolorum, quia ab illo sum redemptus. ¬ªEt ille¬´ alius ¬ªfidelis uocabit¬´ peccatores ad penitentiam ¬ªin nomine Iacob,¬´ hoc est ut supplantet uitia, sicut et ille fecit. ¬ªEt hic,¬´ id est ille alius, ¬ªscribet manu sua: Domini ego sum seruus,¬´ uel secundum quod Septuaginta dicunt: Dei sum miles, ut de tirocinio nouo glorietur se militem esse Christi. Quidam codices habent: Scribet in manu sua Domino; sed beatus Hieronymus Domini dicit secundum Hebraicam ueritatem, et Dei sum secundum quod Septuaginta dicunt: quod et apertius est dicere: scribet Domini sum miles, quam scribet manu sua Domino. Tamen si dixerimus Domino, erit sensus ut scribat Domino quod Christianus est: quod fidem eius habet, sicut egregius predicator suarum in capite epistolarum et fine  dicit: Paulus seruus Iesu Christi, uocatus apostolus. Et ego Paulus seruus Iesu Christi scripsi hec mea manu. ¬ªEt in nomine Isrel assimilabitur¬´ quilibet illorum, ut quod non habet ex carne, habeat per fidem. Gentiles ergo, qui non sunt secundum carnem ex prosapia Abraham, assimilantur Isreli in nomine , quia ipsi per fidem et operationem merentur in presenti seculo positi contemplari Deum, et in futuro contemplabuntur facie ad faciem. Non tamen omnes gentiles assimilantur Isreli, sed tantummodo credentes qui possident modo legem et prophetas, omnesque gratias Spiritus sancti, que populo Isrel promisse sunt.

¬ªHec dicit Dominus rex Isrel: Ego primus¬´ ante  quem nullus, ¬ªet ego nouissimus post¬´ quem nullus, et absque me non est Deus¬´ uerus et saluator. Post uocationem gentium et effusionem Spiritus sancti quem cunctis credentibus daturum se esse promisit, quando pro uarietate meritorum suorum alius dicet: Domini ego sum, alius uocabit in nomine Iacob peccatores ad penitentiam, alius scribet manu sua Domino esse se Domini, et alius assimilabitur in nomine Isrel, ut, relictis idolis, unius Dei cultura sit: loquitur contra cultores idolorum qui noluerunt conuerti.

¬ªQuis similis mei est¬´ in idolis? ¬ªuocet¬´ ea que non sunt tanquam ea que sunt ¬ªet ordinem¬´ creaturarum mearum ¬ªexponat mihi;¬´ ego creaui  omnia cum non essent, ¬ªexponat¬´ ille quomodo ordinata sunt: ¬ªex quo constitui populum antiquum: uentura et que futura sunt annuntient eis.¬´ Populum antiquum appellat uel omne genus humanum ab Adam, uel populum Isreliticum, quem elegit in Abraham. Et est sensus: Ex quo constitui populum antiquum a primo homine, ut mihi seruiret, uel Isreliticum populum, ut mihi esset populus peculiaris, uentura et futura annuntiaui eis. Et sicut ego annuntiaui eis futura, si sunt ueri dii, annuntient et ipsi similiter que futura sunt.

¬ªNolite timere,¬´ o credentes, persecutorum seuitiam qui idola colunt, ¬ªneque conturbemini¬´ propter minas eorum; ¬ªex tunc,¬´ id est ex quo elegi populum antiquum ¬ªaudire feci, et annuntiaui¬´ quod  idolum nichil est: sed opus manuum hominum: ¬ªuos estis testes mei,¬´ o populi mei, quia ego sum Deus uniuerse terre, ¬ªnunquid est Deus absque me, et formator quem ego non nouerim?¬´ Si alius est Deus preter me et formator, necesse est ut ostendatur et alius mundus esse. Sed quia non inuenietur neque formator, neque mundus, nullo modo alius est Deus preter me qui formaui istum.

¬ªPlastes idoli,¬´ id est formatores idolorum ¬ªnichil sunt,¬´ sicut Psalmista dicit: ¬ªSimiles illis fiant qui faciuntea .¬´ ¬ªEt amentissima eorum,¬´ subaudis idola, ¬ªnon proderunt eis,¬´ hoc est cultoribus suis in die examinis uniuscuiusque. Plastes Grecum est, et dicitur formator siue compositor. ¬ªIpsi¬´ plastes ¬ªsunt testes eorum,¬´ id est idolorum,  ¬ªquia non uident, neque intelligunt, ut confundantur¬´ super errore suo, subaudis ideo sunt testes. Sic enim Psalmista dicit: Aures habent et non audient, oculos habent et non uident, quia non est spiritus in eis.

¬ªQuis formauit Deum, et sculptile conflauit ad nichil utile?

¬ªEcce omnes participes eius confundentur:¬´ uidelicet et qui formauit, et qui adorauit; ¬ªfabri enim sunt ex hominibus¬´ ad fabricanda idola; ¬ªconuenient omnes,¬´ subaudis fabricatores cultoresque idolorum in die iudicii ¬ªstabunt¬´ ad iudicium ¬ªet pauebunt,¬´ recordantes peccatorum suorum ¬ªet confundentur simul¬´ ab errore suo.

¬ªFaber ferrarius lima operatus est¬´ idolum: ¬ªesuriet¬´  formator eius, quia non dabit ei cibum deus, suus ¬ªet deficiet¬´ pro labore, ¬ªet non bibet aquam, et lacesset,¬´ id est si non biberit aquam aliunde lacesset, quia non prebebit ei deus suus potum.

¬ªArtifex lignarius extendit normam,¬´ hoc est preparauit regulam, ut posset ad rectitudinem deducere illud idolum; ¬ªformauit illud in¬´ idolum, id est in runcinam. Runcina quoddam artificium est lignarii, gracile et recuruum, ex quo cauantur tabule domus ut una alteri connectatur. ¬ªFecit illud¬´ idolum ¬ªin angularibus,¬´ hoc est quadratum, ¬ªet in circino tornauit illud,¬´ hoc est in torno et rotunditate, ¬ªet fecit¬´ ibi in quadrato, uel in rotundo ¬ªimaginem uiri quasi speciosum hominem habitantem in  domo.¬´ Quis enim possit hoc credere, quod ascia, lima, et cerebro malleoque formetur Deus, et uel in primis simulacra fundantur et in circino tornata in deos repente consurgant: presertim cum uilitas artis in fame et siti artificis demonstretur?

¬ªSuccidit¬´ ille lignarius ¬ªcedros¬´ ad fabricanda idola, ¬ªtulit ilicem, et quercum, que steterant¬´ per multa tempora ¬ªinter alia ligna saltus:¬´ et fabricatus est inde simulacrum. ¬ªPlantauit pinum¬´ ut faceret ex ea deum, ¬ªquam pluuie¬´ per multos dies ¬ªnutriunt.¬´

¬ªEt facta est¬´ illa pinus ex parte ¬ªhominibus in focum. Sumpsit ex eis¬´ uidelicet ex cedro, ilice, quercu et pino ¬ªet calefactus est ex eis.¬´

¬ªReliquum autem eius deum fecit,¬´ id est reliquum  quod remansit, fabricauit sibi in idolum.

¬ªNon recogitant in mente sua¬´ quod ego fecerim eos, ¬ªneque cognoscunt¬´ quia ipsi non sunt dii, sed opera manuum hominum, ¬ªneque sentiunt,¬´ et non intelligunt ¬ªut dicant¬´ apud se. ¬ªMedietatem eius combussi igne, et coxi super carbones eius panes: coxi carnes eo et comedi, et de reliquo eius idolum faciam? Ante truncum ligni procidam?¬´ Non faciam, quare?

¬ªQuia pars eius cinis est: cor insipiens adorauit illud, et non liberauit animam suam: et neque dicet: Forte¬´ id est forsitan ¬ªmendacium est in manu mea.¬´ Cum adoraret uel fabricaret idolum, debuerat ista cogitare et dicere apud semetipsum: Certe in manu mea, id est in operatione mea mendacium  est, quia hoc quod pro deo colo et teneo, opera manuum mearum est. Hec debuerunt uigili mente perpendere cultores idolorum, sed non fecerunt. Capientur in iniquitate sua, nec liberabuntur auxilio deorum suorum.

¬ªMementote horum Iacob, et Isrel, quia seruus meus es tu.¬´ Modo alloquitur populum Isreliticum, et fideles qui in aduentu Domini crediderunt. Cum omnia ita sint ut dixi, et idola scias esse figmenta et compositiones hominum: ¬ªnec obliuiscaris,¬´ o Isrel, ¬ªcreatoris tui,¬´ ut adores idola, que in aduentu Filii mei destruenda sunt, tibique ipsi iniuriam facias ut adores opera manuum tuarum.

¬ªDeleui,¬´ pro eo quod est delebo, ¬ªut nubem iniquitates tuas, et quasi nebulam peccata tua.¬´ Si  audieris me, Isrel, et attenderis que tibi precipio, ita delebo in aduentu Filii mei iniquitates tuas et peccata tua, sicuti dissoluitur nubes tenebrosa, uel nebula a calore solis, uel uento raptante attenuatur. ¬ªReuertere ad me,¬´ o Isrel, et age penitentiam, ¬ªquoniam redemi te,¬´ pro eo quod est redimam te pretioso sanguine Filii mei.

¬ªLaudate, celi, quoniam fecit Dominus misericordiam cum Iacob, iubilate extrema terre.¬´ Per celos debemus intelligere summas angelicas potestates in celo residentes, et per extrema terre similiter angelicas potestates, que presunt hominibus habitantibus in terra. uel etiam per extrema terre apostoli et prophete intelligendi sunt, quorum doctrina  et miraculis et intercessionibus consistunt homines habitantes in terra, quia in ipsis sunt fundati. Sicut Apostolus dicit: ¬ªAedificati super fundamentum apostolorum et prophetarum .¬´ ¬ªResonate, montes, laudem,¬´ id est sancti laudationem, qui in culmine uirtutum consistitis; ¬ªsaltus et omne lignum eius,¬´ hoc est omnes electi et iusti. Et quare hoc? ¬ªquoniam redemit Dominus¬´ pretioso sanguine Filii sui, ¬ªIacob; et Isrel glorificabitur,¬´ id est magnus fiet. O Isrel, si reuersus fueris ad me in toto corde, et egeris penitentiam: de salute tua letabuntur angeli in celo, et qui presunt hominibus in terra, et apostoli ac prophete omnesque electi, scientes quoniam redemptus es sanguine Filii eius.

 ¬ªHec dicit Dominus redemptor tuus,¬´ o Isrel, qui te redempturus est, ¬ªet formator tuus ab utero,¬´ id est cum non esses: ¬ªEgo sum Dominus faciens omnia.¬´ Superius locutus est de subuersione idolorum et redemptione Isrel: si penitentiam ageret. Nunc autem de magnitudine potentie sue loquitur, quod ipse fecerit omnia solus, ne quis dubitet de saluatione Isrel, tantum si ad eum conuersus fuerit. Cum autem dicit: ¬ªextendens celos solus, et stabiliens terram, et nullus mecum:¬´ non excludit Filium a se, neque Spiritum sanctum, quia unum sunt, et separabiliter nequeunt operari, sicut ipse Filius dicit: ¬ªEgo et Pater unum sumus .¬´ Sed sicut superius diximus, per hanc sententiam excludere uult idola a formatione creaturarum.

 ¬ªIrrita faciens,¬´ id est inania, ¬ªdiuinorum signa, et hariolos in furorem,¬´ id est in amentiam ¬ªuertens.¬´ Harioli sunt incantatores, qui quibusdam incantationibus semper cuncta agunt. Diuini iidem sunt qui et pythones, id est uentriloqui, habentes spiritum malignum in uentre, et loquuntur multa signa et portenta. Hec quidem ante aduentum Domini multi adimplebant: sed crescente Christianorum fide, ex parte eradicata sunt. ¬ªConuertens sapientes,¬´ huius seculi ¬ªretrorsum,¬´ id est in insipientiam, ¬ªet scientiam eorum stultam faciens,¬´ quia que stulta erant elegit, et sapientiam philosophorum stultam fecit.

¬ªSuscitans uerbum serui sui, et consilium nuntiorum  suorum complens.¬´ Quis est iste seruus Dei Patris, nisi ille de quo superius diximus: Ecce seruus meus, suscipiam eum. Et illud: Parum est tibi, ut mihi sis seruus? Iste est seruus, qui et puer. uerbum autem istud euangelica doctrina est, quam Deus pater super uniuersum orbem suscitauit, per nuntios Filii sui, hoc est per apostolos. Consilium apostolorum fuit, ut dispersi per quatuor mundi climata unum Euangelium predicarent, unam fidem docerent, et omnipotentem Deum, trinitatem in personis, et unitatem in substantia, habere annuntiarent. Hoc consilium uerbo tenus ab illis dictum, Deus pater rebus compleuit. ¬ªQui dico Hierusalem Habitaberis, et ciuitatibus Iuda Aedificabimini, et deserta  eius suscitabo.¬´ De restauratione que facta est a Zorobabel et ceteris ducibus permittente Cyro ista loquitur: que captiuitas adhuc implenda erat. Ego Deus qui hoc feci, uel completurus sum. Ego dico Hierusalem quod iterum fundetur, et dico etiam ciuitatibus Iude Aedificabimini, et deserta eius suscitabo.

¬ªQui dico profundo,¬´ id est Babyloni, que in profundo peccatorum sedebat, ¬ªDesolare¬´ ab habitatoribus tuis: ¬ªet flumina tua¬´ Tygrin et Euphraten, ¬ªarefaciam.¬´ Hoc adimpletum est a Dario, et Cyro nepote eius. Nam nocte quando Balthasar interfectus est ab eis, exercitus illorum Euphraten fluuium, qui per mediam ciuitatem decurrebat, longe a ciuitate in multos riuulos diuiserunt et exsiccatus  est: in tantum ut per alueum illius per quem antea decurrebat, ipsi ciuitatem ingrederentur et deuastarent . Possunt etiam referri illa superiora ad Ecclesiam presentem, et ista ad hunc mundum. Qui dico Hierusalem Habitaberis a credentibus, ex gentili et Iudaico populo. Et ciuitatibus Iude, id est ecclesiis confitentium in toto orbe constructis, Aedificabimini: et que antea deserta erant suscitabo. Qui dico profundo, id est huic mundo, Desolare a cultoribus tuis et amatoribus. Et flumina tua arefaciam, hoc est, sapientiam huius mundi annichilabo. Sapientia Domini stultam fecit sapientiam huius mundi.

¬ªQui dico Cyro: Pastor meus es,¬´ in meis fidelibus: ¬ªet omnem uoluntatem meam complebis¬´  dimittendo captiuitatem populi mei. ¬ªQui dico Hierusalem: Aedificaberis,¬´ a Iesu sacerdote magno et Esdra ceterisque principibus, de captiuitate redeuntibus, ¬ªet¬´ qui dico ¬ªtemplo: Fundaberis.¬´ Idem sensus sicut in priori uersu.



CAPUT XLu.

¬ªHec dicit Dominus christo meo Cyro, cuius apprehendi dexteram ut subiiciam ante faciem eius gentes,¬´ Babylonios, Chaldeos, Aegyptios, Medos, ceterasque in circuitu suo, ¬ªet dorsa regum uertam¬´ ad fugiendum ante eum. Multi reges dorsa uerterunt ante eum, Domino illi tribuente auxilium. Hec, inquit, dicit Dominus christo meo Cyro. Christus interpretatur unctus. Antiquitus enim in populo  Iudeorum, quemadmodum apud Romanos diadema faciebant et regem. Sic chrismate peruncti efficiebantur reges et sacerdotes, ut Aaron a Mose, et Dauid a Samuel. Quare ergo appellatur Cyrus christus, cum non sit perunctus de oleo benedictionis? quia dignitas imperialis pro chrismate ei fuit. Hec dicit Dominus christo meo, pro eo quod est christo suo: uel uncto suo, hoc est, regi suo: ¬ªet aperiam coram eo ianuas, et porte ciuitatis non claudentur. Ego ante te ibo,¬´ o Cyre, ¬ªet gloriosos terre humiliabo,¬´ hoc est Babylonios et Chaldeos, qui gloriosi habebantur in toto mundo. ¬ªPortas ereas conteram¬´ ante te, o Cyre, ¬ªet uectes ferreos confringam.¬´ Que ciuitas illi non patuit  ? Quis non regum terga subiecit illi? Qui muri, prius inexpugnabiles, non illius obsidione subuersi sunt? Hec qui plenius cognoscere uult, legat historiam Xenophontis de Cyro maiore, et inueniet ea esse completa que Isaias longe ante predixit, Domino manifestante.

¬ªEt dabo tibi,¬´ Cyre, ¬ªthesauros¬´ regum ¬ªabsconditos¬´ et diuersarum urbium, ¬ªet arcana secretorum,¬´ id est ea que reges et regine in conclaui semper habebant, tibi dabo. Et quare hoc? ¬ªet scias, quia ego Dominus, qui uoco nomen tuum Deus Isrel,¬´ longe antequam nascaris. Sicut olim uocaui Isaac et Iacob, et multa ante predixi de te, ut de Isaac et Iosia. Et hoc non feci propter te, neque pro tuo merito, sed:

 ¬ªPropter seruum meum Iacob, et Isrel electum meum,¬´ ut dimittas eum ex captiuitate, et recognoscas que tibi ante predixi quam nascereris, ut bona seruis meis impendere studeas. ¬ªEt uocaui te nomine tuo,¬´ hoc est, ut Cyrus uocareris: ¬ªassimilaui te¬´ in nomine Filii mei, ¬ªet non cognouisti me.¬´ Multi uolunt hec referre ad Dominum Iesum Christum, que in hac sententia dicuntur: sed non loquuntur ea que uera sunt. Cyrus, qui interpretatur heres, nam et ipse hereditatem auunculi sui Daran suscepit: regnum uidelicet Babyloniorum, Chaldeorum, Medorum et Persarum, atque Aegyptiorum, et qui Christus etiam uocatur propter dignitatem imperii: assimilari dicitur Domino Iesu Christo tantum in nomine qui hereditatem a patre suscepit:  sicut in psalmo habetur: ¬ªPostula a me, et dabo tibi gentes hereditatem tuam .¬´ Et qui unctus est oleo letitie pre participibus suis. Assimilaui te  in nomine Filio meo, et non cognouisti me esse uerum Deum, qui te feci uictorem multarum gentium: sed adorasti idola que tibi nil profuerunt.

¬ªEgo Dominus, et non est amplius¬´ Deus uerus, ¬ªextra me non est Deus.¬´ Non excludit Filium a se neque Spiritum sanctum, cum dicit extra me non est Deus, quia Pater cum Filio et Spiritu sancto unus est Deus, sicut loquitur ipse Filius: ¬ªEgo in Patre et Pater in me est.¬´ Et, ¬ªEgo et Pater unum sumus .¬´ ¬ªAccinxi te¬´ uirtute ut acquireres tibi regna, ¬ªet non cognouisti me,¬´ sicuti  cognoscendus eram. Ideoque accinxi te uirtute et dedi gloriam regnorum.

¬ªUt per te sciant qui ab ortu solis sunt, et qui ab occidente, quoniam absque me non est Deus. Ego Dominus, et non est alter.¬´ Legitur in uolumine libri Esdre scripsisse Cyrum ad omnes gentes, non esse alium Deum preter Dominum Deum Isrel. uel etiam ita intelligendum est, ut ex captiuorum laxatione Dei omnipotentis clementia notior cunctis in populis facta est. Dicit Iosephus in Historia Antiquitatum, idcirco dimissum esse populum a uinculo captiuitatis, quia legit ille in libro Isaie ea que Dominus per Isaiam prophetam de illo predixerat.

¬ªFormans lucem,¬´ id est diem, ¬ªcreans tenebras,¬´  id est noctem: ¬ªfaciens pacem, et creans malum,¬´ id est bellum, uel afflictionem: ¬ªego Dominus faciens omnia hec.¬´ Siue etiam lucem possumus intelligere laxationem captiuitatis, et per tenebras captiuitatem, et per malum laborem: sicut in Euangelio: ¬ªSufficit, inquit, dici malitia sua ,¬´ id est labor suus. Acsi diceret: Ego Dominus qui uos male agentes et a me recedentes in captiuitatem transmitto, et iterum reuertentes ad me puro de corde, reduco in patriam proprie telluris.

¬ªRorate, celi, desuper, et nubes pluant iustum, aperiatur terra et germinet Saluatorem, et iustitia oriatur simul.¬´ Loquens superius sermo diuinus de Cyro rege Persarum qui captiuitatem relaxauit, qualiter  ante longe predictum sit a Domino: nunc de aduentu Domini Saluatoris et conceptu illius loquitur: O celi, rorate desuper, id est rorem emittite. Per celum debemus intelligere angelos habitatores celorum, et positus est pluralis numerus pro singulari. Per rorem uerba angelica. Dicit beatus Augustinus: ueniat Gabriel archangelus, et emittat nobis rorem, id est annuntiet natiuitatem Domini saluatoris. Et nubes pluant iustum. Quid per nubes intelligere debemus, nisi prophetas qui nobis pluuiam salutarem dederunt unde irrigantur corda nostra, annuntiando natiuitatem Domini, passionem, resurrectionem, ascensionemque eius, beatitudinem electorum et penam reproborum? De quibus et superius quinto et septimo capite dicitur: Mandabo nubibus,  ne pluant super eos imbrem. Ponamus unam nubem ex multis Isaiam prophetam, et consideremus quid nobis protulerit: Ecce  uirgo concipiet et pariet filium, et uocabitur nomen eius Emmanuel. Et illud: Emitte agnum, Domine, dominatorem terre, de Petra deserti ad montem filie Sion. Ecce pluuia salutaris, qua irrigantur corda nostra ad intelligendam natiuitatem nostri Redemptoris. Sequitur: Aperiatur terra et germinet Saluatorem. Terram appellat beatissimam uirginem Mariam, que germinauit Dominum Saluatorem. Aperiatur terra, hoc est cor uirginis ad credendum. Nam cum ab angelo audisset : ¬ªecce concipies et paries filium:¬´ dixit: ¬ªQuomodo in me fiet istud, quoniam uirum non cognosco?¬´ Et angelus: ¬ªSpiritus, inquit, sanctus  superueniet in te, et uirtus Altissimi obumbrabit tibi.¬´ Hec cum audisset, apertum est cor eius ad credendum, et ait: ¬ªEcce ancilla Domini, fiat mihi secundum uerbum tuum.¬´ Et germinet Saluatorem. iehsu interpretatur Saluator. Et quare Saluator? quia ipse saluum faciet populum suum a peccatis eorum. Et tale est quod dicit, germinet Saluatorem, quasi diceret Iesum. Sic enim dixit angelus: ¬ªuocabitur nomen eius iehsu .¬´ Et iustitia oriatur simul. Ipse est iustus, quia peccatum non fecit, nec dolus inuentus est in ore eius. Ipse est iustitia: quia ipse iustificat credentes in se. De quo et dicitur: ¬ªIustus autem meus ex fide uiuit .¬´ ¬ªEgo Dominus,¬´ subaudis Pater, ¬ªcreaui eum.¬´ Secundum  diuinitatem non creauit eum Deus Pater, quia consubstantialis et ceternus est illi. Quantum uero ad humanitatem pertinet, creauit eum, quia operatione Spiritus sancti corpus assumpsit in utero uirginali, sicut dixit angelus. ¬ªSpiritus sanctus superueniet in te, et uirtus Altissimi obumbrabit tibi.¬´ Et notandum, cum dicimus operatione sancti Spiritus illum esse formatum in utero uirginali, non separamus Patris potentiam et Filii ab eo, ut sine Patre et Filio formauerit illud corpus. Quia sancta Trinitas inseparabilis et indiuisibilis est: ideoque tota Trinitas illud operata est. Que enim operatur Pater: eadem et Filius, eadem et Spiritus sanctus. Tamen quomodo illud actum, humane fragilitati non conceditur discutere. Unde et Isaias dicit: ¬ªGenerationem  eius quis enarrabit ?¬´ Et precursor illius: ¬ªNon sum  dignus soluere eius corrigiam calceamenti ,¬´ hoc est mysteria utriusque natiuitatis eius enodare non ualeo.

¬ªue qui contradicit fictori suo, testa de samiis terre.¬´ Samus ciuitas est, in qua primum inuenta est illa ars fingendorum uasculorum. Et tale est quod dicit, testa de samiis terre, quasi diceret testa de testis terre. Factori et figulo comparatur Deus omnipotens, quia ipse sua potentia formauit uniuersitatem istius mundi. ue illi qui contradicit omnipotenti Deo factori suo aliquid, a quo ipse formatus est. Acsi diceret: ue illi, qui non credit Christum esse uenturum in carne, contradicens uerbo omnipotentis Dei. ¬ªNunquid dicit lutum figulo suo: Quid  facis? et opus tuum absque manibus est.¬´ Sicut illa testa uel lutum non potest contradicere factori suo dicens, Hoc quod operaris absque manibus est: sic humana creatura nequit resistere conditori suo. ¬ªue qui dicit¬´ Deo ¬ªPatri, Quid generas?¬´ subauditur Filium equalem tibi ¬ªet mulieri,¬´ beate uidelicet Marie, ¬ªQuid parturis¬´ quod non ex semine uiri suscepisti? De qua muliere dicit Apostolus: ¬ªChristus factus est de muliere, factus sub lege .¬´

¬ªHec dicit Dominus sanctus Isrel, plastes eius,¬´ id est creator uel formator: plastes Grecum est, et dicitur formator siue plasmator. Plasmator eius Deus Pater est, quia plasmauit eum in utero uirginali. ¬ªuentura¬´ mysteria ¬ªinterrogate me,¬´ o Iudei, ¬ªsuper filios meos,¬´ subauditur adoptiuos, qui credituri  sunt per Filium meum, quomodo debeam eos regere, ¬ªet super opus manuum mearum mandate mihi,¬´ hoc est precipite mihi qualiter ea que condidi gubernem. Ironice ista intelligenda sunt, que diximus.

¬ªEgo feci terram, et hominem super eam creaui. Manus mee tetenderunt celos,¬´ ut habitatio sit in eis angelorum, ¬ªet omni militie eorum,¬´ celorum uidelicet angelis et stellis ¬ªmandaui:¬´ hoc est precepi quid agere debeant. Precepi angelis, ut me laudarent creatorem suum, et ministeria sua implerent. Precepi soli, ut illuminet terram, cursum suum peragens in trecentis sexaginta quinque diebus et quatuor horis, tendatque ad occidentem. Si ergo  ego feci terram ut habitaretur ab hominibus, et celos extendi desuper, eosque uarietate astrorum decoraui, ut morarentur in terra cultores Dei: quid mirum est si Filium meum iustum regem misi in mundum, ut mihi acquireret multos filios adoptiuos? Et quid mirum, si eum suscitaui a mortuis, ut sua morte omnes liberaret a nexu mortis, qui omnibus qui uiuunt presto ut uitam habeant?

¬ªEgo suscitaui eum ad iustitiam,¬´ subauditur, ut sit saluator, non solum Iudeorum, sed etiam et gentium; ¬ªet omnes uias eius dirigam,¬´ id est actiones et opera, quatenus peccatum non faciat, neque dolus inueniatur in ore eius. ¬ªIpse¬´ Filius meus ¬ªedificabit ciuitatem meam,¬´ hoc est Ecclesiam meam, tam ex gentibus quam ex Iudeis. ¬ªEt captiuitatem  meam dimittet¬´ subauditur liberam. Quidam uolunt hoc referre ad Cyrum, cuius temporibus dimissa est captiuitas, et templum permissum est edificari, sed non conueniunt precedentia, quia non sunt omnes uie eius directe cui et dictum est: Assimilaui te, et non cognouisti me. Nec etiam ipse edificauit, licet edificari permiserit, quia non est eius tempore completa edificatio, sed temporibus Assueri. Redeamus ad precedentia referentes ad Dominum Iesum Christum, cui ista plenissime ascribi debentur. Ipse edificauit ciuitatem Patris, sanctam uidelicet Ecclesiam, contra quam porte inferi non preualebunt, quia fundata est supra firmam petram , hoc est super ipsum, et que in monte posita, id est in illo qui est mons montium, latere nunquam poterit. De  huius ciuitatis fundamento dicit egregius predicator: ¬ªFundamentum aliud nemo potest ponere, preter id quod positum est, quod est Christus iehsu .¬´ Considerandum est de qua captiuitate subiungat, et captiuitatem meam dimittet. Peccante primo parente nostro in paradiso , captiuatus est a diabolo et exsul effectus a proprio solo positus est in huius peregrinationis exsilio, omnes filii eius captiuitatis uinculo obligati sunt, donec uenit Altissimi Filius per incarnationis mysterium, et sua morte simpla duplam nostram destruxit, reuocando nos ad gaudia paradisi, unde expulsi fueramus. Unde et subiungitur. ¬ªNon in pretio, inquit, neque in muneribus,¬´ subaudis liberauit et redemit nos, ut acciperet exinde pretium: sed propria  sponte et misericordia larga.

¬ªHec dicit Dominus: Labor Aegypti,¬´ hoc est cultura idolorum, quam pre omnibus gentibus adimplet, ¬ªet negotiatio Aethiopie,¬´ terrena subaudis, cessabit in aduentu tuo, Fili dilectissime, ¬ªet Sabaim, uiri sublimes ad te transibunt¬´ credentes in te, ¬ªet tui erunt¬´ per fidem et operationem. Culturam idolorum quam Aegyptii diis suis impendebant laborem appellat, quia multum laborabant illi in offerendis sacrificiis diuersorum portentorum, uidelicet auium, ouium, hircorum, aliorumque multorum; sed adueniente Christo in mundum, cum apostoli post eius ascensionem ad illud et ad alia regna transissent predicantes gratiam Euangelii,  ubi antea colebatur multitudo simulacrorum, cepit uenerari unius Dei religio, adeo ut pre omnibus regnis hactenus ibi monachorum caterue consistant, pugnantes sine gladio materiali contra principem mundi. Impletumque est ibi quod dicit Apostolus: ¬ªUbi abundauit peccatum, superabundauit gratia .¬´ Similiter Aethiopes, qui antea terrena lucra exercebant, conuersi ad fidem Christi, ceperunt terrena postponere, et toto mentis affectu celestia lucra desiderare. Sabaim eadem est et Saba, regio uel ciuitas in finibus Aethiopie posita, de qua fuit et regina Saba. uiri autem sublimes appellantur, quia potentissimi et doctissimi semper exstiterunt, qui et ipsi ad fidem Domini transierunt. De quibus dicit propheta, ¬ªOmnes de Saba uenient, aurum et  thus deferentes, et laudem Domino annuntiantes .¬´ Per hec tria que commemorauimus, intelliguntur omnia regna et regiones, de quibus ad fidem Domini quotidie colliguntur. ¬ªPost te ambulabunt¬´ recte credendo, et bene uiuendo. ¬ªuincti manus pergent,¬´ id est Dominicis preceptis astricti ambulabunt de uirtute in uirtutem ¬ªet te adorabunt¬´ derelicta iam idololatria ¬ªteque deprecabuntur¬´ pura mentis deuotione. ¬ªTantum in te est Deus, et non est absque te Deus uerus.¬´ uox Patris de Filio. Sic dicent illi: Tantum in te est Deus, id est in Filio. Sic enim ipse dicit: ¬ªEgo in Patre, et Pater in me est .¬´ Et non est absque te Deus, sicut ipse dicit: ¬ªEgo et Pater unum sumus .¬´

 ¬ªuere tu es Deus absconditus.¬´ Propter humanitatem ista dicuntur, quia in humanitate latuit Diuinitas. ¬ªIpse est Deus saluator Isrel,¬´ quia ipse saluat populum suum a peccatis eorum.

¬ªConfusi sunt et erubuerunt omnes: abierunt simul in confusionem,¬´ hoc est in perditionem ¬ªfabricatores eorum.¬´ Contra scribas et Phariseos loquitur, qui fabricatores exstiterunt errorum, quando in toto mundo seminauerunt mendacium, dicentes ab apostolis Dominum furtim esse sublatum . Confusi sunt ergo scribe et Pharisei in malitia sua traditi in manus Romanorum, et erubuerunt omnes, non ut penitentiam agerent, sed in tribulatione positi abierunt simul in perditionem corporis et anime. Illi quidem perierunt.  ¬ªIsrel autem,¬´ id est chorus apostolorum, et qui per apostolos crediderunt, ¬ªsaluati sunt salute eterna. Non confundemini,¬´ o apostoli, aliique credentes, ¬ªet non erubescetis¬´ in pena constituti pro nomine meo, ¬ªusque in seculum seculi,¬´ id est neque in hoc seculo uos pudebit sustinere tormenta securi de gloria, neque in futuro in beatitudine eterna constituti.

¬ªQuia hec dicit Dominus creans celos ipse Deus¬´ ut habitatio in eis sit angelorum, ¬ªet formans terram et faciens eam¬´ ut eam inhabitent cultores Dei, ¬ªipse plastes eius,¬´ hoc est formatur terre. ¬ªNon in uanum creauit eam: ut inhabitaretur,¬´ ab hominibus, adorantibus et intelligentibus  Creatorem suum, et idola contemnentibus, ideo formauit eam. ¬ªEgo Dominus, et non est alius Deus,¬´ faciens similia. Hec contra idolorum cultores dicta sunt.

¬ªNon in abscondito locutus sum, in loco terre tenebroso.¬´ Quondam locutus est in abscondito in monte Sina, quando dixit filiis Isrel: Non erunt tibi dii alieni, quia uni tantummodo populo locutus est, ceteris latuit. Sed istud quod dicit: In abscondito non sum locutus, de euangelica doctrina intelligendum est, que in omnes fines terre per predicationem apostolorum insonuit. ¬ªNon dixi semini Iacob, frustra querite me,¬´ quia primum ad eos uenit dicens: ¬ªNon sum missus nisi ad oues que perierunt domus Isrel ,¬´ et eis celorum regna  dare promisit, si relictis imaginibus legis et ceremoniarum, Euangelii ueritatem sequerentur. ¬ªEgo Dominus loquens iustitiam,¬´ per quam iustificabitur omnis qui eam adimplere uoluerit, ¬ªannuntians recta,¬´ ut omnis creatura suum adoraret Creatorem. Iustitiam locutus est Dominus, quando postquam Iudei predicationem eius despexerunt, dixit discipulis: ¬ªEuntes in mundum uniuersum, predicate Euangelium .¬´

¬ªCongregamini,¬´ o fideles, ad meam fidem ¬ªet uenite¬´ ad me non loco sed merito, quia ego ubique sum, ¬ªet accedite simul¬´ in unum ouile ¬ªqui saluati estis¬´ sanguine meo ¬ªex gentibus¬´ ab errore et peccatis. Quia Iudei noluerunt agere penitentiam, et indignos se iudicauerunt eterne uite,  alloquitur gentiles ut congregentur in unum ouile. Unde cum dicit congregamini, ostendit non omnes gentes statim credituras, sed paulatim et per partes. ¬ªNescierunt,¬´ subaudis gentiles, uerba mea, qui in proprio errore permanserunt, simulacrorum suorum onere pregrauati, et ¬ªqui leuant signum sculpture sue,¬´ id est qui sigilla sculpunt suis in simulacris ¬ªet rogant deum non saluantem.¬´ Unde et precipitur apostolis et credentibus, ut opportune importune annuntient ueritatem, et iniant concilium gentium .

¬ªAnnuntiate,¬´ inquit, o apostoli et credentes, gentibus adhuc in errore manentibus fidem quam percepistis, ¬ªet consiliamini simul¬´ de salute eorum. Hoc adimpletum est, quando antequam diuiderentur  per uniuersum mundum, commune concilium elegerunt ut unitatem annuntiarent, non dissentientes ab inuicem. Tunc etiam et symbolum composuerunt de Trinitate et unitate, de communione Ecclesie, et resurrectione generali. ¬ªQuis auditum fecit hoc ab initio¬´ de salute gentium, nisi ego qui locutus sum ad Abraham: ¬ªIn semine tuo benedicentur omnes gentes ,¬´ et plurima his similia, que per ora prophetarum predixi! uel etiam alio modo. Quis auditum fecit ab initio, quod idolum quod nichil est non debeat adorari, nisi ego qui dixi: ¬ªNon erunt tibi dii alieni, nec tibi facies sculptile ?¬´ ¬ªEx tunc,¬´ id est ex quo adduxi populum meum ex  Aegypto ¬ªpredixi illud¬´ quod idolum nichil sit. ¬ªNunquid non ego Dominus, et non est ultra Deus absque me? Deus iustus et saluans non est preter me.¬´ In Patre est Filius, et in Filio subaudis Pater.

¬ªConuertimini ad me, et salui eritis, omnes fines terre.¬´ Conuertimini ad fidem meam ab idololatria, omnes gentes, et saluabo uos ab interitu gehenne. Impleo illud, quod Pater Filio repromisit dicens: ¬ªPostula a me, et dabo tibi gentes hereditatem tuam, et possessionem tuam terminos terre .¬´ Addidit de semetipso:

¬ªIuraui¬´ ego Deus Pater, subaudis quod sententia oris mei et uerbum quod semel protuli de salute gentium, nequaquam irritum fiet: sed opere  implebitur. Non debemus putare quod omnipotens Deus iuret per aliquod iuramentum: sed iurare dicitur, quia sermo illius firmissimus et immutabilis est. ¬ªEgredietur de ore meo iustitie uerbum,¬´ hoc est Filius meus incarnabitur, qui est uerbum meum, uel etiam sententia iustificationis per quam iustificande sunt gentes, ¬ªet non reuertetur ad me¬´ Filius meus cum assumpta carne, donec redimat genus humanum. uel sermo et sententia predicationis non reuertetur ad me sine fructu. Quare?

Quia mihi curuabunt genu omnia,¬´ subaudis genera hominum, que antea incuruabantur ante idola: et non solum genua corporis, sed uoluntas mentis.

De hoc dicit apostolus: ¬ªIn nomine Domini omne  genu flectatur ,¬´ etc. ¬ªEt iurabit¬´ inquit, ¬ªomnis lingua,¬´ subaudis mihi. In hoc loco maxime fides gentium ostenditur. Non idcirco sermo diuinus ista loquitur, quod iurare nos precipiat: sed omnis sermo Christianorum firmus debet esse, quasi sub iuramento: ut qui filios ueritatis se confitentur esse, ueritatem ex corde et ore proferant.

¬ªErgo in Domino: dixit¬´ populus Christianus, ¬ªMee sunt iustitie¬´ legis et Euangelii: ac baptismus et gratia sancti Spiritus, non populo Iudeorum, ¬ªet imperium,¬´ subaudis ego obtineo per uniuersum orbem; ¬ªad eum¬´ id est ad Christum ¬ªuenient omnes¬´ gentes, recte credendo et bene uiuendo, ¬ªet confundentur¬´ in suo errore ¬ªomnes  qui repugnant ei¬´ respuentes sermones eius. Confundentur quidem, id est erubescent de suis malis, ut non pereant, sed ut penitentiam agant, sicut dicit Apostolus: ¬ªQuem ergo fructum habuistis tunc in quibus nunc erubescitis ?¬´ uel certe illi qui in suo errore permanserint, confundentur in die iudicii, audientes a Domino: ¬ªIte, maledicti, in ignem eternum .¬´

¬ªIn Domino iustificabitur¬´ in presenti per baptismum, et per penitentiam, ¬ªet laudabitur omne semen Isrel,¬´ hoc est omnis chorus apostolorum, uel qui de ecorum stirpe pullulauerunt, et crediderunt in Christo habentes iustitiam et gloriam sempiternam. De hac laudatione et gloria dicit Dominus:  ¬ªuideant opera uestra bona, et glorificent Patrem uestrum, qui est in celis .¬´ Et Psalmista: Letabitur iustus in Domino et sperabit in eo, et laudabuntur omnes recti corde .



CAPUT XLuI.

¬ªConflatus [confractus] est Bel,¬´ id est in pecunie pretium redactus est. ¬ªContritus est Naboth.¬´ Post uocationem gentium, statim subiungitur subuersio idolorum. Bel siue Saturnus idolum fuit Babyloniorum primum. Posteaque ab illis sumpserunt et alie gentes. Dictus est autem Bel, a Belo patre uini. Tantique honoris et religionis fuit apud ueteres, ut ei non solum humanas hostias captiuorum  ignobiliumque, sed insuper suos filios immolarent. Naboth et ipsum idolum est, sed non est in isto loco positum pro idolo, sed pro interpretatione sui nominis. Interpretatur enim prophetia siue diuinatio. Et notandum quia cum dixit conflatus est Bel, protinus subiunxit, contritus est Naboth: a specie transiuit ad genus, significans quia post ascensionem Domini apostolorumque predicationem, pene uniuersa idola conflata sunt et redacta ad nichilum, et cultus ac religio eorum insuper omnis prophetia demonum et diuinatio magorum hominum cessauit. ¬ªFacta sunt simulacra eorum,¬´ subaudis deorum, ¬ªbestiis et iumentis,¬´ id est ut adorarentur ab hominibus, more bestiarum et iumentorum uiuentibus. ¬ªHomo enim  cum in honore  esset non intellexit, comparatus est iumentis insipientibus ,¬´ et reliqua. Et ¬ªsimiles illis fiant qui faciunt ea. Onera uestra graui pondere usque ad lassitudinem contabuerunt.¬´ Onera uestra, id est simulacra uestra graui pondere sunt, hoc est magna pondera metallorum in se habent. uel etiam alio modo: Simulacra uestra nichil sunt aliud nisi onera sacerdotum et portantium: deprimentia usque ad lassitudinem. Contabuerunt ipsa simulacra, id est defecerunt, annichilata sunt post ascensionem. Ita loquitur Propheta de futuro quasi de preterito. ¬ªNon potuerunt illa¬´ simulacra ¬ªsaluare portantem¬´ se de tribulatione, ¬ªet anima eorum,¬´ id est fabricantium, portantium, colentium ¬ªin captiuitatem¬´ demonum ¬ªibit.¬´ Non  est putandum, quod simulacra muta et insensibilia animam habeant; sed de anima colentium dictum constat.

¬ªAudite me, domus Iacob, et omne residuum domus Isrel.¬´ Non dixit: audite me, serui mei, et electi mei, cum adiectione honoris, sed Audite me, domus Iacob, id est due tribus Iuda, Beniamin ac Leui carnaliter uiuentes, et longe a me recedentes: et omne residuum domus Isrel, hoc est reliquie decem tribuum, que similiter per idololatrie culturam a me recessistis. Quando Propheta ista loquebatur, tres tribus adhuc morabantur in Iudea, decem uero iam ducte erant in Assyrios: ideoque dixit residuum domus Isrel. Quod autem addit  ¬ªqui portamini a meo utero, qui gestamini a mea uulua,¬´ non debemus putare Deum omnipotentem, qui spiritus est, habere uuluam aut uterum: sed per uuluam et uterum, clementiam et misericordiam illius debemus intelligere qua protegimur. Et quantum ad litteram pertinet, instar puerorum ac lactentium, ille populus ita adeo quasi matris in utero et uulua pregnantis ex Aegypto portatus est in terram repromissionis: quantum uero ad altiorem intellectum attinet, portatus est a Dei misericordia per desertum, quia sustinuit eum peccantem nolens statim tantam multitudinem delere. Similiter postquam introduxit eum in terram omnibus meliorem, et ille ab eo sepe recessisset irritans eum ad iracundiam adorando idola, diu sustinuit et portauit iniquitatem  eius, prestolans eum ad penitentiam: sicut et post passionem suam per annos quadraginta duos.

¬ªUsque ad senectam,¬´ subaudis uestram, non meam, ¬ªego ipse,¬´ subaudis sum, qui dixi olim Mosi: ¬ªEgo sum qui sum ;¬´ uel etiam usque ad senectam uestram ego ipse protegam uos ¬ªet usque ad canos¬´ uestros non meos, id est usque ad diem iudicii ¬ªego portabo,¬´ uos sustinebo: ut cum plenitudo gentium intrauerit, uos saluemini credendo in me. ¬ªEgo feci uos, et ego feram,¬´ id est, ego exspectabo uos ad penitentiam ¬ªet saluabo¬´ si in me credere uolueritis.

¬ªCui,¬´ subaudis deo manufacto, ¬ªassimilasti me?¬´ Nunc maxime contra illos loquitur, qui temporibus  Achaz et Ezechie idola coluerunt, statuentes ea in omnibus angulis platearum, et in hortis, nemoribusque, et super domos.

¬ªQui confertis aurum de sacculo¬´ sicut temporibus Aaron in deserto, ¬ªet argentum in statera ponderatis¬´ uolentes scire quantum unusquisque afferat : ¬ªconducentes,¬´ id est conuocantes ¬ªaurificem,¬´ hoc est statuarium ¬ªut faciat uobis deum: et procidant¬´ ante illum omnes qui eum perspexerint ¬ªet adorent illud, et portant illud¬´ simulacrum sacerdotes de loco ad locum, quia non ualet seipsum mouere, ¬ªet stabit in eo loco¬´ ubi positum fuerit ¬ªac de loco suo non mouebitur¬´ sua uirtute. ¬ªSed et cum clamauerint ad eum¬´ sacerdotes et cultores eius, ¬ªnon audiet eos. Mementote  istud¬´ fabricatores, cultoresque idolorum, qui tanta mala perpetrastis ¬ªet confundamini¬´ in fide agentes penitentiam. Alloquitur modo eos Dominus et prouocat ad penitentiam: nolens mortem eorum, sed magis uult ut saluentur . ¬ªRedite, preuaricatores, ad cor,¬´ hoc est ad mentem uestram et intellectum iustitie.

¬ªRecordamini prioris seculi,¬´ id est ad memoriam reducite omnia bona, que uobis subministraui per seruos meos prophetas et iudices, a die qua eduxi uos de squalore carceris Aegyptiorum, ¬ªquia ego sum Deus¬´ uerus qui uobis ista prestiti ¬ªnec est similis mei.¬´

¬ªAnnuntians ab exordio¬´ mundi ¬ªnouissimum  et ab initio¬´ creaturarum ¬ªque necdum facta sunt,¬´ subaudis ego annuntiaui. Acsi diceret aliis uerbis: Sunt dii manufacti, sed nequeunt annuntiare futura. At uero ego annuntio ab exordio nouissimum, hoc est aduentum Filii mei, electionem apostolorum, uocationem gentium. Ab exordio annuntiauit aduentum Filii Dei, et uocationem gentium loquens ad Abraham: ¬ªIn semine tuo,¬´ hoc est in Christo, ¬ªbenedicentur omnes gentes.¬´ Et per Iacob: ¬ªNon deficiet princeps ex Iuda, donec ueniat qui mittendus est, et ipse erit exspectatio gentium .¬´ Similiter per Mosen, per Dauid et per ceteros prophetas. Quare ergo dixit nouissimum? ¬ªQuia cum plenitudo temporis intrauit, misit Deus Filium suum factum ex muliere .¬´  Et Ioannes de hac ultima etate: ¬ªFilioli, inquit, nouissima hora est .¬´ Et egregius predicator: ¬ªNos sumus, in quos fines seculorum deuenerunt .¬´ ¬ªConsilium meum,¬´ subaudis quod statui, ¬ªstabit.¬´ uidelicet, ut per Filium meum redimam genus humanum ¬ªet omnis uoluntas mea fiet.¬´ uoluntas Dei patris fuit ac totius Trinitatis, ut Filius Dei carnem assumeret, et genus humanum, quod captiuum tenebatur, sua morte redimeret.

¬ªuocans ab oriente auem, et de terra longinqua uirum uoluntatis mee.¬´ Hebrei referunt hoc ad Cyrum regem Persarum, siue Darium regem Medorum, comparantes eos aui, qui cito ab oriente uenerunt, et Domini uoluntatem contra Babylonem impleuerunt.  Nos autem, uerius affirmantes, dicamus Dominum nostrum Iesum Christum a Deo patre aui assimilatum: quia sicut auis uelociter de loco ad locum transit, sic Domini predicatio per apostolos incipiens ab Ierusalem, cito decucurrit longe lateque per uniuersum orbem: in tantum ut ante deficeret eis terra quam lingua, sicut dicit Psalmista: ¬ªIn omnem terram exiuit sonus eorum ,¬´ etc. Ab oriente ergo uocauit Deus Pater auem, Dominum uidelicet Iesum Christum per incarnationis mysterium: quia terra repromissionis in qua Dominus natus est, in partibus orientis est: et ipse uir oriens appellatur, dicente Propheta: ¬ªEcce uir oriens nomen eius .¬´ De terra etiam longinqua uirum uoluntatis sue uocauit,  quando Christum per assumptionis mysterium, de hac terra peregrinationis, que longe est ab eterna beatitudine, eleuauit ad dexteram maiestatis sue. ¬ªLocutus sum,¬´ per prophetas de aduentu Filii mei, et redemptione humani generis, ¬ªet adducam illud,¬´ subaudis consilium meum, per incarnationis mysterium, Filium uidelicet meum, qui est magni consilii angelus: ¬ªet creaui¬´ id est, disposui cum ipso et Spiritu sancto, quomodo illud impleatur, ¬ªet faciam illud¬´ consilium iuxta uoluntatem meam.

¬ªAudite me duro corde, qui longe estis a iustitia.¬´ Quibus supra dixerat sine priuilegio honoris, audite me, domus Iacob, et omne residuum domus  Isrel. Et illud: Redite preuaricatores ad cor: ad eosdem modo loquitur: Audite me  duro corde, hoc est, increduli qui semper prophetis et ad ultimum Filio meo restitistis, et qui longe estis a iustitia, id est, a Christo qui iustificat omnes in se credentes. De istis talibus et protomartyr Stephanus in agone constitutus dixit: ¬ªDura ceruice et incircumcisi cordibus et auribus: uos semper Spiritui sancto restitistis, sicut et patres uestri .¬´

¬ªPrope feci iustitiam meam, non elongabitur salus mea.¬´ Prope feci, pro eo quod est faciam. Iustitia Dei Patris Filius est. Prope ergo faciam meam iustitiam, id est, in proximo est, ut mittam Filium meum, per incarnationis mysterium: non  elongabitur, subaudis, quia in te nascetur, et ad tuum opus ueniet; et salus mea, id est, filius meus, qui saluabit sperantes in se, non morabitur. Ista est enim salus, de qua dicit angelus ad Mariam: ¬ªIpse saluum faciet populum suum a peccatis eorum .¬´ ¬ªDabo in Sion salutem,¬´ uel, ut Septuaginta dixerunt, salutarem. ¬ªEt in Isrel gloriam meam.¬´ Sion et Isrel unum significant. Dabo  in Sion salutem, uel salutarem, filium meum de quo iam superius diximus angelum ad Mariam esse locutum. Et de quo Simeon: ¬ªuiderunt  oculi mei Salutare tuum .¬´ Quod autem addit: Et in Isrel gloriam meam, idem est, quia gloria Dei Patris Filius est: quia omnia que fecit ad laudem et gloriam Dei Patris  egit, dicens: ¬ªPater in me manens ipse facit opera .¬´ Hec autem referri possunt specialiter ad Hierusalem et Iudeos, in qua et ex quibus ortus est. Generaliter autem ad uniuersalem Ecclesiam, que in fide Christi fundata est, et in speculo mentis celestia contemplatur.



CAPUT XLuII.

¬ªDescende, sede in puluere, uirgo filia Babylon.¬´ Hactenus de Iudeis et aduentu Domini, nunc contra Babylonem loquitur et Chaldeos, sub persona captiue mulieris que quondam regina fuit, que populum eius interfecit pene uniuersum, et residuos graui captiuitate oppressit. Descende, o Babylon,  de superbia tua, et de solio potentie tue, sede in puluere sicut captiua. Filia Babylon appellatur illa plebs et populus, quia in Babylone nati sunt, uel etiam quia a Deo facti sunt. uirgo appellatur non propter integritatem mentis, sed propter infecunditatem bonorum operum. Propter quod dicitur ei: ¬ªSede in terra¬´ ut ancilla, uel humilia te. ¬ªNon est solium regni,¬´ hoc est, non est iam dignitas et potentia regnandi. ¬ªFilie Chaldeorum, quia ultra non uocaberis mollis et tenera,¬´ hoc est, delicata et deliciis affluens: uel etiam ut hinc inde sustenteris auxilio diuersarum gentium, quasi manibus ancillarum. Solent regine et nobiles queque mulieres hinc inde sustentari manibus ancillarum, insuper et seruorum: ita ut terre uix plantas  imprimant, et uestimenta earum terre puluerem non tangant. Ideoque sub specie regine, uel nobilis mulieris, sermo diuinus ista loquitur ad Babylonem.

¬ªTolle molam, et mole farinam¬´ dominis tuis Medis et Persis. Magna miseria, ut regina quondam molat farinam: quod est dure captiuitatis et extreme seruitutis indicium. Dicit beatus Hieronymus, quia molendi officium isto in loco ad coitum potest referri, ut sit sensus: Tolle molam et mole farinam, id est, prebe coitum uictoribus tuis Medis et Persis, qui feruentissimi sunt ad coitum. Secundum hunc sensum dicunt Hebrei illud quod in Iudicum libro  de Samson habetur, quod Philistiim eum molere fecerunt, id est, cum  mulieribus suarum gentium concumbere cegerunt, ut ex illo susciperent magne stature homines.

¬ªDenuda turpitudinem,¬´ id est, uuluam, ut pateat libidini uictoris tui. ¬ªDiscooperi humerum,¬´ ut appareas esse mulier. ¬ªReuela crura tua,¬´ ut prostituaris a tuis depredatoribus. uel ad hoc reuela, ¬ªut transeas flumina,¬´ Tigrin, uidelicet et Euphraten ac Chobar, et eas in captiuitatem. Solent enim mulieres denudare crura in transitu fluminum, ut earum uestimenta aquis non tangantur.

¬ªReuelabitur ignominia tua,¬´ subauditur, coram hostibus tuis: ¬ªet uidebitur opprobrium  tuum,¬´ id est, miseria, et captiuitatis malum; ¬ªultionem capiam,¬´ subaudis, ex te, id est, uindicabo populum meum: ¬ªet non resistet mihi homo,¬´ subaudis, neque angelus qui preest tibi, neque propheta si me rogauerit pro liberatione tua, sicut Moses quondam in eremo quando uolui delere populum eius . Et quare ueniet tibi hoc? Quia et si precepi ut uerberares et affligeres populum meum, non imperaui ut penitus destrueres et occideres usque ad solum.

¬ªRedemptor Dominus noster exercituum, nomen illius sanctus Isrel.¬´ uox populi reuertentis de captiuitate post septuaginta annos. Redemptor inquiunt noster Dominus exercituum est, id est, Deus angelorum et hominum, qui nos de captiuitate  durissima redemit: ¬ªNomen illius sanctus Isrel.¬´ Ille proprie est sanctus, qui dicit: ¬ªSancti estote, quia et ego sanctus sum .¬´ Et ipse sanctificat sperantes in se.

¬ªSede, tace, et intra in tenebras, filia Chaldeorum.¬´ Reuertitur iterum ad Babylonem, et facit translationem de ciuitate ad mulieres, et de regina quondam ad ancillam effectam. Et est sensus: Sede, id est, humilia te. Tace, considera calami tatem tuam, sicut solent homines tristes agere. Intra in tenebras ne uideat aliquis turpitudinem tuam. Filia Chaldeorum dicitur, quia Chaldei construxerunt eamdem ciuitatem. Et quare hoc? ¬ªQuia non uocaberis ultra domina regnorum,¬´ subaudis,  Aegyptiorum, Assyriorum, aliorumque multorum: quibus antea imperabas.

¬ªIratus sum super populum meum, contaminaui hereditatem meam, et dedi eos in manu tua.¬´ Modo reddit causam quare irasceretur aduersus Chaldeos, ne aliquis diceret quod sine causa percusserit eos: uel ut cognoscerent ipsi Chaldei, quod Domino permittente superauerint eos. Iratus sum  quondam super populum meum, ideoque tradidi eum in manu tua. Contaminaui hereditatem meam, hoc est, contaminari permisi a te, ut auferretur ab eo ad tempus sacerdotii dignitas, et ceremoniarum ritus: et dedi eos in manu tua, hoc est, in potestate tua, ut non occideres penitus, sed ut flagellares. ¬ªNon posuisti eis misericordias,¬´ id est,  nullius miserata es, neque senis, neque pueri: quorum etas inter hostes etiam uenerabilis est. ¬ªSuper semen sanctum aggrauasti manum tuam.¬´ Idem est quod diximus, quia nulli pepercit.

¬ªIn sempiternum ero domina,¬´ hoc est, semper regnabo. ¬ªNon posuisti hec super cor tuum,¬´ id est non preuidisti nec considerasti calamitatem presentis miserie, ¬ªneque recordata es nouissimi tui,¬´ subaudis periculi uel mali; hoc est, non putasti quod aliquando posses humiliari. Multi in felicitate et honore temporali positi, non credunt unquam decidere, sed quotidie ad superbiam eleuantur.

¬ªEt nunc audi hec, delicata,¬´ que dicturus sum,  id est deliciis ditata et affluens, ¬ªet habitans confidenter,¬´ subaudis nullum hostem timens. ¬ªEgo sum,¬´ subauditur domina totius orbis et regina, ¬ªet non est preter me amplius,¬´ subaudis qui regnet. ¬ªNon sedebo uidua,¬´ id est semper habebo regem et ¬ªignorabo sterilitatem,¬´ subaudis quia semper erit qui regnet ex me. Sic dicebat illa. uir istius mulieris fuit Nabuchodonosor filiique eius.

¬ªuenient tibi,¬´ o Babylon, ¬ªduo hec subito¬´ dum non sperabis, ¬ªin die una,¬´ hoc est, in tempore uno, cum uenerit Cyrus et Darius, ¬ªsterilitas et uiduitas.¬´ Sterilitas, ut amittas populos tibi subiectos. uiduitas, ut perdas regem tuum. Repente et dum non speratur uenerunt ei ista, quia nullo modo poterat arbitrari quod Persi et Medi sibi subiecti, qui  nullius fortitudinis erant comparatione illius, possent eam superare. ¬ªUniuersa,¬´ subaudis mala predicta a me, et a prophetis ¬ªuenerunt¬´ pro eo quod est uenient ¬ªsuper te,¬´ o Babylon, ¬ªpropter multitudinem maleficiorum tuorum,¬´ id est incantationem magorum tuorum, quorum consilio utebaris. Per hoc quod dicit maleficiorum tuorum, possumus intelligere habuisse illam maleficos et magos, qui ei uidebantur futura predicere. Magi autem sunt qui corpora mortuorum exspoliant, et in sepulcris morantur, id est, insuper et sanguine humano utuntur. Quod autem addit, ¬ªet propter duritiam incantatorum tuorum,¬´ subaudis in quibus habuisti fiduciam, intelligendum est quod ipsi magi et incantatores tribuebant  ei duritiam ut nulli parceret, dicentes eam semper regnaturam.

¬ªEt fiduciam,¬´ subaudis regnandi, ¬ªhabuisti in malitia tua,¬´ hoc est, in incantationibus magorum tuorum, ¬ªet dixisti: Non est qui uideat me,¬´ id est qui prohibeat me a malo meo. ¬ªSapientia tua,¬´ hoc est, arioli, magi, et aruspices, tui, ¬ªet scientia tua,¬´ id est diuinatio et aspectio astrorum. ¬ªHec decepit te. Et dixisti: Ego sum,¬´ subaudis domina in toto orbe, ¬ªet preter me non est altera,¬´ subaudis regina; ¬ªueniet super te malum,¬´ subaudis captiuitatis et miserie, quod omnibus gentibus hactenus parasti: ¬ªet nescies ortum eius,¬´ hoc est initium. Subito Cyrus et Darius cum Medis et Persis ciuitatem obsederunt, et insperate regem interficientes,  uastauerunt omnia que in ea erant. Non potuerunt enim magi et malefici illorum preuidere, quod a despecto et subiecto sibi populo humilianda esset.

¬ªIrruet super te calamitas uastitatis et captiuitatis, non poteris expiare,¬´ hoc est, a te prohibere. ¬ªueniet super te repente miseria¬´ interfectionis, ¬ªquam nescies¬´ subauditur, modo.

¬ªSta cum incantatoribus tuis,¬´ contra Darium et Cyrum, et populos eorum, si forte poteris eis resistere, ¬ªet cum multitudine maleficiorum tuorum, in quibus laborasti ab adolescentia tua,¬´ hoc est, ab exordio imperii tui. Ironicos loquitur. Babylon ab exordio quo cepit regni imperium tenere, semper  habuit magos et ariolos in quibus laborabat: quia omnia cum consilio illorum agebat, sicut lectio Danielis probat: que pandit ad eorum consilium regem Babylonis omnia fecisse.

¬ªDefecisti in multitudine consiliorum tuorum,¬´ subaudis, quibus multas gentes superasti. ¬ªStent et saluent te modo augures celi,¬´ hoc est astrologi, qui uulgo mathematici appellantur. ¬ªQui contemplabantur sidera¬´ et ex astrorum cursu lapsuque res humanas arbitrabantur gubernari et regi, ¬ªet supputabant menses,¬´ dicentes: Hoc erit isto uel illo mense, uel anno; ¬ªut ex eis annuntiarent futura tibi.¬´

¬ªEcce facti sunt illi magi quasi stipula ignis,¬´ ciuitatis uel tribulationis, ¬ªcombussit eos uobiscum. Non liberabunt animam suam,¬´ id est uitam suam  malefici tui, ¬ªde manu flamme,¬´ ciuitatis, uel uastationis. ¬ªNon sunt prune,¬´ illis, ¬ªquibus calefiant.¬´ id est, non habent ueram et diuinam sapientiam quam putant habere, ut suis consiliis possint euadere calamitatis periculum. ¬ªNec focus est illis, ut sedeant ad eum,¬´ hoc est, ut possint discutere tenebras, sed potius ut succendantur.

¬ªSic facti sunt tibi in quibuscunque laboraueras.¬´ Acsi diceret: Sicut tibi illuminatio uere sapientie deest; sic omnia bona transibunt a te. ¬ªNegotiatores tui,¬´ hoc est magi et malefici tui, qui sua arte multa mercabantur, ¬ªet qui ab adolescentia tua,¬´ id est ab exordio imperii tui, te seduxerunt; ¬ªunusquisque illorum in uia sua errauerunt.  Non est¬´ aliquis eorum ¬ªqui saluet te¬´ cum uenerit tribulatio.



CAPUT XLuIII.

¬ªAudite hoc, domus Iacob, qui uocamini nomine Isrel, et de aquis Iuda existis.¬´ Superius iam sepe diximus, quod quando sine nomine dignitatis Iacob uel Isrel ponitur, uerbi gratia, ut non dicatur Iacob serue meus, et Isrel electe meus, de Isrel carnali et Iacob intelligendum est. Istoque in loco ad eos, loquitur propheta, qui mendaciter uocabantur Isrelite et Iacob, qui non erant supplantatores uitiorum, neque uiri uidentes Deum, sed carnales et terrena amplectentes. Audite  hoc domus Iacob, id est due tribus ac Leui, quod dicturus sum, qui  uocamini nomine Isrel, hoc est qui appellamini mendaciter Isrel, et de aquis Iuda existis, id est de semine illius processistis. Cum dicit de aquis Iuda existis, non ut honorem eis tribuat hoc loquitur, sed ut ostendat eos nequaquam uirtute patriarcharum esse filios, sed carne: ideoque facit mentionem Iude, quia decem tribus iam ducte erant in captiuitatem, solaque tribus Iuda in terra repromissionis manens, cum Beniamin ac Leui, semen Dauid regium seruabat. ¬ªQui iuratis in nomine Domini,¬´ subauditur non ad honorem illius nominis, sed ut uerum mendacium statuatis ac roboretis. Dominus precipit eis ne iurarent per nomen extraneorum deorum, sed per nomen eius: uolens eos segregare ab idololatria. Et illi adorantes idola falsa, iurabant  in nomine illius dicentes, uiuit Dominus; non honoris causa, sed ut mendacii sui error firmior haberetur. Quod autem addit: ¬ªet Dei Isrel recordamini non in ueritate, neque in iustitia.¬´ Idcirco hoc dicit, quia illi uerbo dicebant se colere Deum patrum suorum, corde autem et opere longe erant ab illo; sicut ipse dicit alio in loco: ¬ªPopulus hic labiis me honorat, cor autem eorum longe est a me .¬´

¬ªDe ciuitate enim sancta uocati sunt,¬´ subaudis, ut ab Hierosolyma Hierosolymitani uocentur, ¬ªet super Deum Isrel stabiliti sunt,¬´ hoc est fundati. Ironicos loquitur istic propheta. Sic enim dicebant illi iactantes et gloriantes se de nobilitate generis et magnitudine urbis: Nos sumus filii prophetarum et  patriarcharum, Abraam, Isaac et Isrel amicorum Dei, et habitatores ciuitatis Dei. Nos sumus a ciuitate sancta uocati Hierosolymitani, et super Deum Isrel fundati sumus . ¬ªDominus exercituum nomen eius,¬´ subaudis, est, cuius serui sumus.

¬ªPriora,¬´ id est antiqua ¬ªex tunc annuntiaui tibi,¬´ subaudis ex quo cepi loqui contra Babylonem dicens: Onus Babylonis, ¬ªet ex ore meo exierunt, et audita ea feci tibi,¬´ De ore meo  exierunt ea que predixi: hoc est de ore prophetarum, qui os Domini appellantur; sicut ipsi dicunt: ¬ªOs enim Domini locutum est .¬´ Que fuerunt prima que ante annuntiauit? Miracula que operatus est in medio eorum, a die qua exierunt ex  Aegypto, et imminente captiuitate que facta est a Nabuchodonosor. Nunc autem antequam ducantur, predicit eorum liberationem ac reuersionem, et Chaldeorum uastationem, etinfert: ¬ªRepente,¬´ subaudis que nunc predico, ¬ªoperatus sum¬´ pro eo quod est operabor, ¬ªet uenerunt,¬´ pro, eo quod est uenient, uidelicet et Chaldeorum subuersio uestraque reuersio.

¬ªScio enim quia durus es tu,¬´ id est incredulus, ¬ªet neruus ferreus ceruix tua,¬´ hoc est irreuocabilis est superbia tua, ¬ªet frons tua erea,¬´ subaudis, quia noluisti erubescere.

Ad eos ista loquitur sermo diuinus, qui de aquis Iuda exierant, et in Iudea adhuc morabantur, uidelicet Iude et Beniamin. Quod dura ceruice semper  essent, testatur protomartyr Stephanus. Dura ceruice  et incircumcisi corde, uos semper Spiritui Sancto restitistis. Et de impudentia per Ieremiam loquitur ad eos Dominus: ¬ªFrons meretricis facta est tibi, noluisti erubescere .¬´

¬ªPredixi tibi¬´ ea que futura sunt tibi, et Babyloni, ¬ªextunc,¬´ subaudis ex quo cepi loqui per prophetas meos super Babylonem; ¬ªne forte diceres: Idola mea fecerunt hec,¬´ subauditur, ut uenirent Cyrus et Darius, et me uindicarent de Babyloniis.

¬ªQue audisti¬´ tunc temporis per prophetas: O popule duarum tribuum, ¬ªuide omnia,¬´ subaudis completa, pro eo quod est uidebis. ¬ªuos autem non annuntiastis,¬´ subaudis filiis uestris, que uentura erant super Babylonem. ¬ªAudita feci tibi noua¬´ ea  que iam dicta sunt de uastitate Babylonis; ¬ªextunc,¬´ ex quo cepi loqui contra eam, ¬ªet conseruata sunt que nescis nunc.¬´ Isto in loco est distinguendus iste uersiculus. Acsi diceret: Multa tibi feci que narrare potero; sed quia tu non recordaris eorum, omittam et ego illa nunc, annuntiaturus uentura tibi.

¬ªCreata sunt apud me que futura sunt tibi, et non extunc,¬´ subauditur audisti uel cognouisti, ex quo apud me disposita sunt; ¬ªet ante diem,¬´ subaudis uastationis tue constituta habeo, ¬ªet non audisti ea¬´ a diis tuis.

Et quare non audisti? ¬ªNe forte dicas: Ecce cognoui ea,¬´ subaudis, a diis meis; ¬ªneque extunc,¬´ subauditur iterum, ex quo apud me predestinata  sunt, ¬ªaperta est auris tua¬´ ut ea audires uel intelligeres. ¬ªScio enim, quia preuaricans preuaricaberis,¬´ subaudis, in aduentu Filii mei, hoc est transgredieris legem per Mosen datam, et legem Euangelii quam a Filio meo auditurus es, non credendo in eum; ¬ªet transgressorem ex uentre¬´ siue ex utero ¬ªuocaui te,¬´ hoc est, a die qua legem tibi dedi quando adorasti idolum, oblitus quod ante promiseras dicens: ¬ªOmnia que locutus est nobis Dominus, audiemus et faciemus .¬´ Siue antequam intrares in terram repromissionis. Sicuti mulier que in uentre gestat puerum, cum enixa fuerit nutrit ac fouet eum; sic Deus omnipotens per deserta uastitatis portans illos sua misericordia,  postquam ingressi sunt in terram omnibus meliorem, nutriuit eos per iudices sacerdotes ac prophetas regesque, usquequo preuaricati sunt recedendo ab illo.

¬ªPropter nomen meum,¬´ hoc est, propter gloriam meam ne annulletur, ¬ªlonge faciam furorem meum,¬´ subaudis reducendo te de captiuitate, ¬ªlaude mea,¬´ id est ob laudem meam, ut ego lauder ¬ªinfrenabo te¬´ lege mea, ¬ªne intereas.¬´ Possumus et hoc referre ad tempus egressionis eorum ex Aegypto, ut loquatur de preterito quasi de futuro. Propter nomen meum  ne uioletur, longe faciam furorem meum, pro eo quod est feci quando adorasti uitulum, ne disperderem te, et laude mea, id est ob laudem infrenabo te, pro eo quod est infrenaui te, legem dando tibi ne interires.

 ¬ªEcce excoxi te,¬´ hoc est probaui te diuersis flagellis, ¬ªsed non quasi argentum,¬´ subaudis, probaui te, quia non es purgatus, ¬ªet elegi te in camino paupertatis,¬´ hoc est in tribulatione paupertatis et inopie, dans diuitias tuas hostibus tuis. Siue in Aegypto, ubi eras quasi in camino pauperrima. Ex quo datur intelligi, quia Deus omnipotens, aliquando diuitiis, aliquando paupertate, probat homines. uerbi gratia: illos qui abundant diuitiis, si illis male abutuntur, facit eos deuenire in paupertatem. Qui autem ei rite utuntur, facit amplius abundare. Similiter qui paupertatem patienter tolerant, dat eis diuitias, sicut econtra illos qui murmurant, ad maiorem egestatem deducit. Unde et Salomon: ¬ªDiuitias  et paupertatem ne dederis mihi .¬´

 ¬ªPropter me faciam,¬´ hoc est propter misericordiam meam liberabo te de captiuitate. Ut non blasphemer, id est ne in perpetuum te in captiuitate retinentes dicant, quod dii eorum uos retinuerunt et ego non potuerim liberare uos . ¬ªEt gloriam meam,¬´ hoc est laudem meam ¬ªalteri¬´ deorum ¬ªnon dabo¬´ ut Deus sit, licet ab hominibus dicatur, preterquam Filio meo et Spiritui sancto, qui mihi consubstantiales et cequales sunt.

¬ªAudi [Al. add. me], Iacob,¬´ que dicturus sum, ¬ªet Isrel, quem ego uoco¬´ ad penitentiam et ad salutem. Non dicit Deus pater, Audi me, Iacob serue meus et Isrel electe meus, ut intelligeretur de Iacob uel Isrel spirituali dictum, sed audi, Iacob et  Isrel, qui carnales estis. ¬ªEgo ipse primus¬´ ante quem nullus, ¬ªet ego nouissimus¬´ post quem nullus. Tale est et illud quod in Apocalypsi Ioannis habetur: Ego sum alpha et omega, initium et finis.

¬ªManus quoque mea,¬´ hoc est, uerbum, Filius et sapientia mea, ¬ªfundauit terram¬´ super tenue elementum ¬ªet dextera mea mensa est,¬´ id est extendit ¬ªcelos.¬´ Manus Dei Patris et dextera Filius est, quia per ipsum omnia fecit , sicut Psalmista dicit: ¬ªOmnia in sapientia fecisti .¬´ Et: ¬ªuerbo Domini celi firmati sunt.¬´ Et: ¬ªDeus sapientia fundauit terram, et dextera illius mensa est celos.¬´ ¬ªEgo uocabo eos,¬´ subaudis celos, ¬ªet stabunt simul¬´ in conspectu meo. ¬ªCongregamini  omnes uos¬´ uel celi, uel omnes creature, uel omnis multitudo filiorum Isrel, ¬ªet audite¬´ que dicturus sum. ¬ªQuis de eis,¬´ subaudis celis siue creaturis, ¬ªannuntiauit hec¬´ de Cyro, quod destructurus esset Babylonem, uel de Filio meo quod nasciturus esset ex uirgine? Hec que sequuntur, proprie ad Christum pertinent, possunt tamen referri ad Cyrum Dariumque, sicut beatus Hieronymus dicit, usque ad illum locum ubi dicitur: Directa est uia eius. ¬ªDominus dilexit eum,¬´ subaudis Cyrum uel Darium, auunculum eius, ut dimitteret captiuitatem populi sui, ¬ªet faciet uoluntatem suam in Babylone,¬´ quia capiet eam ¬ªet brachium suum in Chaldeis,¬´ quia interficiet eos .

¬ªEgo, ego locutus sum¬´ de Cyro per prophetas  meos; ¬ªet uocaui eum¬´ nomine proprio antequam nasceretur, loquens per Isaiam: Hec dicit Dominus Christo meo Cyro. Adduxit eum ab oriente super Babylonem, ut eam uastaret redderetque ei iuxta quod merebatur. Quod autem addit sermo diuinus ¬ªet directa est uia eius,¬´ quomodo possit referri ad Cyrum cultorem idolorum, quod directa fuerit uia eius, nullo modo patet. Referamus et ad Dominum Iesum Christum. Deus Pater dilexit Filium suum, sicut unicum et consubstantialem sibi; quia ipse dixit: ¬ªHic est Filius meus dilectus .¬´ Faciet uoluntatem suam in Babylonem, id est in confusionem huius mundi, quia redimet genus humanum, qui in confusione peccatorum morabantur. Dominus iehsu in omnibus que gessit, uoluntatem Dei Patris  adimpleuit, sicut ipse dixit: Non ueni facere uoluntatem meam, sed eius qui misit me. Et brachium suum, id est, fortitudinem suam et potentiam extendit in Chaldeis, hoc est, in demonibus; quia abstulit eis potestatem. Nam ipse dixit: ¬ªNunc princeps huius mundi eiicietur foras .¬´ Ego, ego locutus sum de Filio meo per Mosen ceterosque prophetas, et uocaui eum nomine proprio antequam nasceretur ex uirgine, loquens per Gabrielem archangelum ad Mariam: ¬ªEcce concipies et paries filium, et uocabis nomen eius Iesum.¬´ Adduxi eum, hoc est, incarnari constitui: et directa est uia eius, quia ¬ªnon peccatum fecit nec dolus inuentus est in ore eius .¬´

¬ªAccedite ad me,¬´ gentes, ¬ªet audite hoc.¬´ uox  Filii Dei. ¬ªNon a principio in abscondito locutus sum,¬´ subaudis Mosi, loquens ad eum in monte Sina per angelum, quia multi audierunt uerba mea. ¬ªEx tempore antequam fierent ea¬´ que facta sunt ¬ªibi eram.¬´ Subaudis in Patre. Filius Dei cum Patre locutus est Mosi, cum Patre fecit omnia et disposuit omnia: sicut ipse loquitur per Sapientiam: ¬ªDominus possedit me in initio uiarum suarum, antequam quidquam faceret a principio,¬´ et cetera usque, cum eo componens omnia. Et iterum: ¬ªOmnis sapientia a Domino Deo est, et cum illo fuit semper, et est ante euum .¬´ ¬ªEt nunc Dominus Pater misit me,¬´ hoc est incarnari constituit, ¬ªet Spiritus eius.¬´ Breui uersiculo Trinitatis nobis ostenditur  sacramentum. Homo assumptus a potestate uerbi, loquitur quod Deus Pater et Spiritus eius miseritur eum, id est incarnari constituerit.

¬ªHec dicit Dominus Deus redemptor tuus sanctus Isrel.¬´ Chorum apostolorum isto in loco alloquitur. Redemptor eius dicitur, quia redemit eum pretio, id est sanguine suo. ¬ªEgo Dominus Deus tuus docens te utilia,¬´ hoc est, que ad salutem pertinent, per Euangelium ¬ªgubernans te in uia qua ambulabis,¬´ hoc est, in presenti seculo, siue in officio predicationis: sicut tibi promisi, dicens: ¬ªEcce ego uobiscum sum omnibus diebus, usque ad consummationem seculi ;¬´ et quando dixit: Ite, docete omnes gentes.

¬ªUtinam attendisses mandata mea! Facta fuisset  sicut flumen pax tua,¬´ hoc est, profunda securitas tibi esset. Possumus hoc ex parte ad Isrel referre. O Isrel, si attendisses mandata mea et opere adimplesses, facta esset securitas et pax tua profunda. Per hec omnia que sequuntur, abundantia et plenitudo bonorum omnium ostenditur, quam ille populus haberet nisi preuaricator existeret. Si autem ad chorum apostolorum referimus, erit sensus: O chorus apostolorum, utinam attendas mandata mea! Quod si feceris que precepi, erit pax tua sicut flumen quod semper decurrit et nunquam minoratur, hoc est, securitas tua et pax semper manebit in beatitudine eterna; ¬ªet erit iustitia tua sicut gurgites maris,¬´ fluctuando et eleuando, et eundo de uirtute in uirtutem. ¬ªEt erit semen tuum,¬´ hoc est,  omnes credentes per predicationem tuam, siue gentiles, siue Iudei, ¬ªsicut arena,¬´ subaudis que pre multitudine numerari non ualet. ¬ªEt stirps uteri tui,¬´ id est, filii doctrine tue erunt ¬ªut lapilli arene.¬´ Semen et stirps apostolorum sunt omnes credentes, sicut dicit Apostolus: ¬ªFilioli mei quos iterum parturio.¬´ Et: ¬ªPer Euangelium ego uos genui .¬´ ¬ªNon interisset,¬´ subaudis semen tuum, o Isrel, si attendisses ad mandata mea; ¬ªet non fuisset attritum nomen eius,¬´ subaudis Isrel, ¬ªa facie mea,¬´ ut semper uiri uidentes Deum mente dicerentur. Nunc autem quia preuaricatus es, attritum est nomen tuum, preter apostolos in quibus reseruasti semen et nomen patriarcharum. Sicut predixit Isaias. ¬ªQuia nisi Dominus reliquisset  nobis semen, quasi Sodoma fuissemus .¬´ Licet enim Isrelite uocentur, attritum est tamen nomen eorum a facie mea, quia non merentur Deum uidere. Et si ad apostolos hoc referatur, erit sensus: O chorus apostolorum, si attenderis precepta mea, non interibit semen tuum, et non erit attritum nomen filiationis uestre a facie mea, quin a Christo Christiani uocemini.

¬ªEgredimini de Babylone, fugite a Chaldeis, in uoce exsultationis annuntiate.¬´ Ista allocutio dupliciter potest intelligi, uel de Iudeis qui erant in Babylone ex duabus tribubus, uel etiam credentibus de apostolis. Babylon etenim significat hunc mundum. Alloquitur ergo sermo diuinus Iudeos seu  apostolos uel credentes; et dicit: Egredimini, o Iudei, de Babylone, permittente Cyro; uel uos credentes egredimini de Babylone, hoc est, de confusione huius mundi. Quod si non potestis corpore, saltem mente et contemplatione. Fugite uos a Chaldeis in terram repromissionis. uel uos, apostoli, a consortio demonum et malorum hominum procul recedite. In uoce exsultationis et gaudii annuntiate, subaudis, uos, Iudei, libertatem uestram aliis gentibus, et uos, apostoli, redemptionem animarum uestrarum. ¬ªAuditum facite hoc,¬´ o Iudei, quia de Babylone fugitis, et o apostoli, quia Dominus redemit uos. ¬ªFerte illud usque ad extrema terre,¬´ hoc est, per omnem mundum predicate ut et ipsi per succedentes generationes ea annuntient. ¬ªDicite,¬´  o Iudei uel apostoli, illis qui ignorant: ¬ªRedemit Dominus seruum suum Iacob¬´ de Babylone, siue omnes gentes que uitia supplantant de confusione peccatorum.

¬ªNon sitierunt in deserto,¬´ subaudis quando egressi sunt de Babylone sub Zorobabel, ceterisque ducibus. Nam quando ex Aegypto exierunt, non solum sitierunt, uerumetiam et murmurauerunt. Hoc autem quod sequitur, ¬ªcum educeret eos, aquam de petra produxit eis,¬´ minime impletum esse legimus postquam terram repromissionis perceperunt; nisi hyperbolicos in similitudinem prioris felicitatis impleta esse contestentur, quando per desertum pactionum uenerunt in Iudeam et de captiuitate sunt liberati, uel etiam nisi ut referatur  ad egressionem ex Aegypto, et dicatur non sitierunt in deserto, subaudis ut perirent. Si autem ad apostolos referimus, non sitierunt in deserto huius uite: quia cum educeret eos de Babylone, hoc est de confusione peccati, per fidem suam aquam de petra produxit eis, id est gratia sancti Spiritus repleuit eos; que de Christo processit. ¬ªEt scidit petram, et fluxerunt aque,¬´ hoc est aperiri promisit latus Christi, de quo exierunt aque ablutionis et redemptionis nostre. Legimus in passione Domini, quia postquam emisit spiritum, unus militum lancea latus eius aperuit, et continuo exiuit sanguis nostre redemptionis, et aqua baptismatis .

¬ªNon est pax impiis,¬´ Iudeis, ¬ªdicit Dominus.¬´  Quia cum tanta prestiterim eis, non habent pacem mecum, hoc est non credunt in me. uel etiam aliter: Non est pax impiis, dicit Dominus, uidelicet incredulis qui cognoscunt tanta pro salute sua Filium Dei sustinuisse, nolunt in eum credere nec habere, qui est pax nostra, qui fecit utraque unum. Quicunque ergo recte credit, bene uiuit: pacem in se habet, id est Christum.



CAPUT XLIX.

¬ªAudite, insule, et attendite, populi de longe.¬´ Post uocationem reliquiarum Isrel, et abiectionem populi in incredulitate permanentis de quibus dixerat: Non est pax impiis, dicit Dominus; transit ad  Ecclesias de gentibus congregatas, et eis insularum nomine loquitur sermo diuinus ex persona Filii Dei. Insula dicitur, eo quod in salo, hoc est in mari, sit posita. Ideo autem Ecclesia insule comparatur, quia sicut insula tunditur fluctibus et non mouetur: ita Ecclesia in Christo fundata perturbationibus fluctibusque huius seculi seuientibus undique tunditur, sed non mouetur. Fundata est enim super petram. Audite , insule, hoc est, intelligite, Ecclesie diuersarum gentium, que dicturus sum, et attendite, populi de longe, id est ab extremis finibus terre. ¬ªDominus ab utero uocauit me,¬´ subaudis per Gabrielem archangelum, dicendo ad Ioseph: ¬ªNoli timere, Ioseph fili Dauid, accipere Mariam coniugem tuam. Pariet enim filium, et uocabis nomen  eius Iesum .¬´ ¬ªDe uentre matris mee,¬´ hoc est antequam nascerer, ¬ªrecordatus est nominis mei¬´ quod nomine Saluatoris fruerer.

¬ªPosuit os meum,¬´ id est uerba oris mei: ¬ªquasi gladium acutum.¬´ Os Domini appellatur isto in loco Euangelica doctrina et sermo illius. De hoc gladio dicit ipse Dominus: ¬ªNon ueni pacem mittere in terram, sed gladium .¬´ Et apostolis: ¬ªSpiritum  oris sui interficiet impium .¬´ Et illud: ¬ªEt gladium Spiritus, quod est uerbum Dei .¬´ ¬ªIn umbra manus sue protexit me,¬´ hoc est in protectione diuinitatis sue, ut sine peccato manerem et miracula facerem, ne ipsa caro assumpta a uerbo uilesceret.  Ideoque dicit in umbra, quia ipsa diuinitas inuisibilis est. ¬ªPosuit me sicut sagittam electam.¬´ Cum dicit sagittam electam, ostendit habere Deum sagittas plurimas, sed non electas. Sagitte Dei omnipotentis sunt prophete, apostoli, et apostolici uiri qui in toto orbe discurrunt, de quibus dicitur: ¬ªSagitte tue acute, potentissimi populi sub te cadent .¬´ ¬ªIn pharetra sua abscondit me,¬´ hoc est in corpore humano. Ex persona diuinitatis modo loquitur. Pharetra dicitur, eo quod ferat mortem. Alio in loco Dominus hamo comparatur, quia sicut ab hamo latente in esca capitur piscis, sic diabolus a diuinitate que latuit in humanitate captus est. Unde ad beatum Iob Dominus loquitur: ¬ªNunquid capies leuiathan hamo ?¬´

¬ªEt dixit mihi: Seruus meus es tu, Isrel, quia in te gloriabor.¬´ Seruus appellatur ipse Filius Dei, eo quod in omnibus uoluntati Dei Patris paruerit. Isrel autem, quia ex Isrel originem carnis traxit. Et benedicitur, in te gloriabor: quia omnia que ipse Filius operatus est, ad laudem Patris egit dicens: ¬ªPater in me manens, ipse facit opera .¬´

¬ªEt ego dixi,¬´ subaudis ad Patrem: ¬ªIn uacuum laboraui, sine causa et uane fortitudinem meam consumpsi.¬´ Acsi diceret aliis uerbis: Dicente mihi Patre ista que retuli, ego respondi ei: Quomodo te glorificaui, Pater? In uanum laboraui, et  magnam partem Iudeorum ad te reuocare non potui. Hec autem dicuntur, ut liberum hominis monstretur arbitrium. Dei enim uocare est, et nostrum credere. Quantum ergo ad illos Iudeos pertinet qui increduli permanserunt, in uacuum laborauit sustinendo passionem, et uane fortitudinem suam consumpsit, hoc est in uanum fatigatus est pro eis et passus, quia in eis nichil profuit qui noluerunt credere. ¬ªErgo iudicium meum,¬´ hoc est discretio ¬ªcum Domino¬´ patre, quia ipse iudicabit utrum omnia que debui eis facere fecerim: dicens in Euangelio: ¬ªMulta bona opera operatus sum uobis .¬´ ¬ªEt opus meum cum Deo meo,¬´ hoc est presentia illius.

¬ªEt nunc dicit Dominus, formans me ex utero  seruum sibi, ut reducam ad eum,¬´ subaudis ¬ªIacob,¬´ ideo sum seruus. ¬ªEt Isrel non congregabitur,¬´ id est non conuertetur ad fidem, licet propter ea uenerim. Hinc datur intelligi cum dicit, formans me ex utero seruum sibi, illum appellasse superius et isto in loco seruum qui formatus est. Ideo uenit Filius Dei, ut reduceret Iacob errantem ad Creatorem suum, sicut dicit apostolis: Ite ad domum Isrel. ¬ªEt non sum missus nisi ad oues perditas Isrel .¬´ ¬ªEt glorificatus sum in oculis Domini,¬´ subaudis, quia totum mundum mihi dedit, sicut dixi resurgens a mortuis: ¬ªData est mihi omnis potestas in celo et in terra .¬´ Ac si diceret: Perdidi unam gentem, et ecce totus mundus in me credet. ¬ªDeus meus factus est fortitudo  mea,¬´ quia tertia die resurrexi. Licet enim diceret pendens in cruce, ¬ªDeus, Deus meus, quare me dereliquisti ?¬´ affectu humanitatis loquens: tamen non dereliquit illum.

¬ªEt dixit mihi¬´ Deus Pater: ¬ªParum est,¬´ subaudis tibi, ¬ªut sis mihi seruus ad suscitandas tribus Iacob, et feces Isrel conuertendas.¬´ Pro miseria et despectione appellantur feces, et est sensus: Parum est tibi ut pro una gente solummodo Isrel mortem sustineas, sed pro omnibus gentibus. Tale quid et ipse Filius orauit: ¬ªPater , si possibile est, transeat a me calix iste .¬´ uidelicet si possibile est, ut sine interitu Iudeorum salus gentium fiat, transeat a me calix passionis. ¬ªDedi te in lucem gentium,¬´ id est, ut omnes gentes illumines  que ad fidem meam uenerint. ¬ªEt sis salus mea usque ad extremum terre,¬´ hoc est, ut salutem per quam saluandi sunt populi per apostolos annunties. Salus Dei Patris dicitur Filius, quia per illum decreuit saluare genus humanum.

¬ªHec dicit Dominus redemptor Isrel,¬´ id est fidelium et in se credentium. ¬ªSanctus eius,¬´ id est, populi Isrel, ¬ªad contemptibilem animam, ad abominatam gentem, ad seruum dominorum.¬´ uox Prophete ad Filium ex persona Patris. Redemptor Isrel, id est uirorum uidentium Deum, dicitur Dei Filius: quia ipse nos redemit cruore sanguinis sui. Ad contemptibilem animam dicit, id est, ad Christum qui contemptus est a Iudeis et despectus clamantibus:  ¬ªCrucifige eum ,¬´ et talia huiuscemodi multa. Abominatam gentem appellat Christum et Nazareos eius, qui in tantum sunt abominabiles et detestabiles ac respuendi apud Iudeos, ut quotidie ter in synagogis eorum maledicantur dicentes: quod propter illos amiserunt regnum, locum, et gentem. Seruum dominorum uocat Dominum Iesum Christum, qui quasi seruus non est dedignatus stare ante Pilatum, Annam, et Caiphan, et diiudicari ab illis ut latro et malefactor, cum esset unicus Filius Dei Patris. ¬ªReges uidebunt¬´ uenientem ad iudicium in gloria magna et maiestate; ¬ªet consurgent principes,¬´ subaudis, ecclesiarum de soliis suis ad honorandum te, ¬ªet adorabunt  propter Dominum¬´ Patrem, ¬ªquia fidelis est,¬´ uidelicet quia  que tibi promisit, opere impleuit, de glorificatione tua et salute gentium. ¬ªEt propter sanctum Isrel qui elegit te.¬´ uox prophete ad Filium Dei. Reges appellat et principes apostolos et apostolicos uiros omnesque rectores et doctores sancte Ecclesie, qui in die iudicii iudicaturi sunt cum Domino orbem in equitate, sicut ipse dixit: ¬ªAmen dico uobis, quia sedebitis et uos iudicantes duodecim tribus Isrel .¬´

¬ªHec dicit Dominus,¬´ subaudis Deus Pater ad Filium. ¬ªIn tempore placito,¬´ id est in die passionis et resurrectionis, ¬ªexaudiui te¬´ resuscitando a mortuis, ¬ªin die salutis,¬´ hoc est quando pro salute generis humani passionem sustinuisti: ¬ªauxiliatus sum tui.¬´ Tempus placitum dicit tempus passionis  resurrectionisque eius, quia complacuit illi, ut in eo redimeret genus humanum. Exaudiuit cum Deus Pater, quando ille orauit, dicens: Clarifica me, Deus Pater, apud temetipsum. Et ille respondit: ¬ªEt clarificaui, et iterum clarificabo .¬´ Tempus placitum appellat tempus passionis et resurrectionis eius. uel etiam tempus placitum potest dici ab exordio predicationis eius, usque ad extremum iudicii diem. De quo tempore Apostolus loquitur: ¬ªEcce, inquiens, tempus acceptabile, ecce dies salutis .¬´ ¬ªEt seruaui te¬´ a morte ad uitam, ¬ªet dedi te in fedus populi¬´ Iudeorum. In illis scilicet qui credere uoluerunt in amicitia apostolorum, quibus ipse dixit: ¬ªIam non dicam uos seruos, sed amicos meos .¬´ Ad quid ergo suscitaui  te? ¬ªut suscitares terram,¬´ id est habitatores terre de infidelitate ad fidem, et de errore idololatrie ad uerum Dei cultum; ¬ªet possideres terras hereditate dissipatas,¬´ que habitatorem non habebant Deum, id est multitudinem gentium predestinatam ad uitam. De qua hereditate Pater in psalmo: ¬ªPostula, inquit, a me, et dabo tibi gentes hereditatem tuam .¬´

¬ªUt diceres his qui uincti sunt, Exite¬´ de uinculis peccatorum, de quibus Salomon loquitur: uinculis peccatorum suorum unusquisque constringitur. ¬ªEt his qui in tenebris morantur,¬´ subaudis diceres ¬ªreuelamini,¬´ hoc est illuminamini. His qui in tenebris, inquit, erant, hoc est in infidelitate,  et qui in tenebris et in umbra mortis sedebant et lucem , id est Christum, uidere non poterant, qui est lux uera que illuminat omnia que illuminant ; dixit ipse Filius Dei ut illuminarentur, quando dixit: ¬ªPenitentiam agite, appropinquabit enim regnum celorum .¬´ ¬ªSuper uias,¬´ hoc est in doctrina apostolorum et prophetarum, ¬ªpascentur¬´ illi qui exierunt de tenebris infidelitatis, dicentes: ¬ªDominus pascit me et nichil mihi deerit, in loco pascue ibi me collocauit .¬´ ¬ªEt in omnibus planis,¬´ subaudis semitis Scripturarum, expositis et elucidatis a sanctis doctoribus, erit ¬ªpascua eorum.¬´

¬ªNon esurient¬´ uerba Dei ¬ªneque sitient¬´ positi in ipsis doctrinis. De hac esurie et siti Dominus per  prophetas loquitur: ¬ªMittam famem in terra, non famem panis neque sitim aque, sed audiendi uerbum Dei . ¬ªSacra Scriptura in quibusdam locis est cibus, in quibusdam potus. Ubicunque enim cum difficultate sumitur, cibus est; ubi autem facile intelligitur, potus est. Non esurient, inquit, neque sitient fideles in sancta Ecclesia constituti, hoc est, obscura et aperta patebunt illis. ¬ªNon percutiet eos estus et sol,¬´ id est, aduersa huius seculi non nocebunt eis, ¬ªquia miserator eorum¬´ Christus ¬ªreget eos¬´ qui eos redemit pretiosissimo sanguine suo ¬ªet ad fontes aquarum potabit eos,¬´ doctrina ueteris et Noui Testamenti, de qua alibi dicitur: ¬ªHaurietis aquas in gaudio de fontibus Saluatoris ,¬´ siue gratiam Spiritus sancti.

 ¬ªEt ponam omnes montes meos in uiam,¬´ id est ante faciem apostolorum meorum et predicatorum omnia impedimenta huius seculi in tranquillitatem conuertam. ¬ªEt semite mee exaltabuntur,¬´ id est, illi qui meam humilitatem imitati fuerint, iuxta illud: ¬ªOmnis qui se humiliat, exaltabitur .¬´ Montes uocantur apostoli et apostolici uiri, uel quia in Christo sunt fundati, qui est mons montium, uel quia in exemplum sunt mundo. Semite autem appellantur omnes credentes, pro Christi nomine se humiliantes. Qui sint isti quibus uia preparatur, manifestius demonstrat cum dicit:

¬ªEcce isti¬´ credentes ¬ªde longe uenient,¬´ id est, de oriente ad fidem et unitatem sancte Ecclesie, non loco sed fide: ¬ªet ecce alii¬´ fideles uenient  ¬ªab aquilone et mari,¬´ id est occidente, et isti de terra australi. Hic ostenditur multitudo credentium que a quatuor mundi partibus in unitate fidei coniuncta est, de quibus et Dominus dicit: ¬ªMulti uenient ab oriente et occidente, et recumbent cum Abraham, Isaac, et Iacob, in regno celorum .¬´ Non autem intelligendum, quod localiter congregentur in unum, sed fide. Licet in corpore seiungantur, minime possunt separari mente, quos Christi nectit inuiolata caritas.

¬ªLaudate, celi,¬´ hoc est angeli qui habitatis in celo, ¬ªet exsulta, terra,¬´ angelice uirtutes que terre preestis, uel homines iusti qui inhabitatis eam, pro salute generis humani gaudete. ¬ªIubilate  montes laudem,¬´ angeli, scilicet et homines iusti in excelso uirtutum collocati: ¬ªquia consolatus est Dominus populum¬´ credentem in se per aduentum Filii sui, apostolos scilicet ceterosque credentes ex Iudeis et omnes a quatuor mundi partibus ad fidem suam conuenientes de quibus iam supra dixit: ¬ªet pauperum suorum miserebitur,¬´ et de quibus in Euangelio dicitur: Beati, inquit, pauperes spiritu, quoniam ipsi consolabuntur. Pauper in hoc loco potest intelligi populus gentilis, qui non habebat diuitias legales et prophetales: sed desertus et derelictus a Deo factore suo demonibus subiacebat, per idololatrie cultum et libidinis seruitutem.

¬ªEt dixit Sion: Derelinquit me Dominus,¬´ id est annichilauit siue annulauit: ¬ªet oblitus est mei.¬´ Hierusalem et Sion quatuor modis in Scripturis sacris  intelligitur. Primo intelligi debet Hierusalem terrena que fuit in Iudeis, quam legimus planxisse Dominum, et ad quam in Euangelio loquitur: Hierusalem, Hierusalem, que occidis prophetas , et cetera. Secundo congregatio sanctorum,  adhuc posita in terra Hierusalem et Sion uocabitur, de qua dicitur: ¬ªFundamenta eius in montibus sanctis, diligit Dominus portas Sion .¬´ Tertio modo appellatur Hierusalem uel Sion multitudo sanctorum angelorum et dominationum, ac ceterarum uirtutum, et hominum electorum iam cum Christo regnantium. De qua dicit Apostolus: Illa autem Hierusalem que sursum est libera est,  que est mater nostra . Quarto appellatur Hierusalem, quam Iudei et nostri iudaizantes descendere dicunt de celo ornatam: iuxta Apocalypsim Ioannis . Et hoc querendum, que ex his omnibus dixerit, dereliquit me Dominus. Hoc autem sciendum est, quia Hierusalem  que prima fuerat in Iudeis, ista commemorat: que posita in captiuitatem Babylonis dicit se a Deo derelictam. Sed quid dicit ei Dominus blandientis affectu? Audiamus.

¬ªNunquid obliuisci potest mulier infantem suum, ut non misereatur filio uteri sui?¬´ Minime. Et est sensus: Sicut illa non potest obliuisci infantem, ut ei non misereatur: sic ego non obliuiscar tui, sed miserebor. Dicit amplius aliquid. ¬ªEt si illa,¬´ subaudis,  tam crudelis exstiterit et dura, ut ¬ªoblita fuerit¬´ misereri filio uteri sui: ¬ªEgo tamen non obliuiscar tui,¬´ dicit Dominus omnipotens.

¬ªEcce in manibus,¬´ id est in presentia mea. ¬ªDescripsi te,¬´ uel depinxi te, ut tui semper memoriam habeam. ¬ªMuri tui coram oculis meis semper.¬´ Qui sunt isti muri de quibus loquitur? Patriarche, prophete, et iusti ex illa plebe procreati, qui semper interpellant pro ea, et quorum orationibus diu illi uallati sunt, sicut ciuitas uallatur muro materiali. Muri tui, id est prophete et patriarche in presentia mea sunt; orantes iugiter pro te, et ideo miserebor tui.

¬ªuenerunt structores tui,¬´ subaudis apostoli et  predicatores et primitiue Ecclesie edificatores. Loquitur de futuro quasi de preterito, quasi iam uenerint. Apostoli reedificauerunt Ierusalem, id est congregationem fidelium, que destructa erat per infidelitatem, in illis tamen qui ex eis credere uoluerunt. ¬ªDestruentes,¬´ subaudis, scribe et Pharisei, qui semper preponebant traditiones suas legi Dei, ¬ªet dissipantes,¬´ subaudis, te suis exemplis, ¬ªa te exibunt,¬´ ducti in captiuitatem a Romanis.

¬ªLeua in circuitu oculos tuos, et uide, omnes isti congregati, uenerunt tibi.¬´ Apostolos alloquitur et primitiuam Ecclesiam. Legimus in Actibus apostolorum , quod die Pentecostes predicantibus Apostolis concurrerit multitudo Iudeorum, que conuenerat ex diuersis partibus mundi, ad quas dispersi fuerant pre nimia persecutione Antiochi Epiphane,  temporibus Machabeorum: ex quibus sicut Lucas dicit, una die tria millia crediderunt, altera die quinque millia, et deinceps multa millia. Et de illis modo loquitur ad primitiuam Ecclesiam: Leua  oculos tuos, o primitiua Ecclesia, et uide , id est, considera, omnes isti Iudei ex diuersis partibus congregati uenerunt tibi; id est, per te credant et consocientur tibi in unitate fidei. Potest etiam et ad multitudinem gentium referri, que quotidie ex omnibus mundi climatibus confluit ad fidem Ecclesie. ¬ªuiuo ego, dicit Dominus, quia his omnibus,¬´ subaudis credentibus, tam ex Iudeis quam ex gentibus, ¬ªuelut ornamento uestieris,¬´ id est ornaberis ¬ªet circumdabis tibi eos quasi sponsa.¬´ Si  dici fas est illud quod dicitur uiuo ego, iuramentum Dei est, sicut sepe in ueteri Testamento locutus est, et sicut in Nouo Amen, amen. Ideo autem detur iurare more nostro, ut omnis sermo eius sic teneatur firmus quasi iuramentum. Hec que propheta ex persona Dei Patris loquitur, dupliciter intelligi possunt, ut ad Christi personam et Ecclesie referantur. Omnes enim sancti ornamentum et uestimentum sunt Christi, et ipse ornamentum est omnium sanctorum. Dicamus et aliter, referentes hoc ipsum ad Ecclesiam: Sicut sponsa ornatur auro et gemmis, uariisque ornamentis uestimentorum: sic sancta Ecclesia ornatur multitudine credentium diuersisque ordinibus qui in ea consistunt, episcopis uidelicet, presbyteris, diaconibus, subdiaconibus, nec non  etiam multitudine coniugatorum, continentium et uirginum. De quibus in Psalmo dicitur: Astitit regina a dextris tuis in uestitu deaurato, circumdata uarietate.

¬ªDeserta tua,¬´ subaudis loca, id est derelicta, ¬ªet solitudines tue et terre ruine,¬´ subaudis, que omnia destructa sunt ab illis qui noluerunt credere, ¬ªnunc anguste erunt pre habitatoribus,¬´ hoc est pre multitudine credentium ad fidem uenientium; ¬ªet longe fugabuntur¬´ scribe et Pharisei a Romanis ¬ªqui absorbebant ei¬´ id est qui te separabant a Deo tuo malo exemplo, uel praua doctrina.

¬ªAdhuc dicent in auribus tuis,¬´ o fili, uel o primitiua Ecclesia, ¬ªfilii sterilitatis tue.¬´ uox patris ad  filium, et primitiuam Ecclesiam. Et quantum ad litteram pertinet, filii sterilitatis uocantur, qui in infidelitate quidem nati sunt, sed postea predicantibus apostolis crediderunt. ¬ªAngustus mihi est locus,¬´ subaudis in Synagogis; ¬ªfac spatium mihi ut habitem,¬´ subaudis, in gentibus et in toto mundo. Post ascensionem Domini ad celos tantum creuit fides credentium, ut non in Iudea solummodo possent habitare, nisi spargerentur per uniuersum orbem.

¬ªEt dices in corde tuo,¬´ o primitiua Ecclesia: ¬ªQuis genuit mihi istos,¬´ subaudis filios spirituales? ¬ªEgo sterilis,¬´ subaudis in hoc quia Deo spirituales filios non enutriui, ¬ªet non pariens transmigrata¬´ in Babylonem ¬ªet captiua ducta. Et istos quis enutriuit?¬´ Ideo dicit sterilis et non pariens, quia post  Aggeum, Zacariam, et Malachiam qui Esdras appellatur, non habuerunt prophetas qui eorum filios enutrirent in lege Dei. ¬ªEgo destituta¬´ a Deo ¬ªet desolata¬´ a proprio uiro Deo omnipotente: ¬ªisti,¬´ subaudis Iudei uel gentiles credentes in Filium Dei, ¬ªubi erant?¬´ Huiusmodi generatio spiritualis est, et multos simul in fide parit, et ideo miratur Ecclesia quomodo tam cito coadunati sunt.

¬ªHec dicit Dominus Deus,¬´ subaudis Pater: ¬ªEcce leuo ad gentes manum meam, et ad populos exaltabo signum meum.¬´ Dixit se Ecclesia mirari unde tot filii ad fidem eius uenerint, ideo respondet Deus Pater et dicit: Miraris quomodo ista sint facta, ego tibi ostendam: Ecce  leuo, id est reuelo uel demonstro ad gentes manum meam, hoc est Filium  meum per incarnationis mysterium, uel leuo de terra ad celum per ascensionem. Ad populos exaltabo signum meum, id est signum crucis. Nam in tantum est iam exaltatum signum crucis, ut omnes gentes eo se credant tueri, cum Dei adiutorio, ab omnibus insidiis diaboli. ¬ªEt¬´ cum ego leuauero Filium meum, uel super corda gentium uel ad celos eleuando: ¬ªAfferent,¬´ o primitiua Ecclesia, et ¬ªfilios¬´ tuos apostoli ad fidem ¬ªin ulnis,¬´ id est suis exemplis et predicationibus. uel angelice potestates afferent ad eternam beatitudinem, post finitum huius laboris cursum, sicut legitur de Lazaro , ¬ªet filias tuas,¬´ hoc est sexum femineum ad fidem trahendo, uel animas sanctorum ad paradisum ducendo, ¬ªsuper humeros,¬´ id est suis meritis apostoli,  uel angeli suis orationibus ¬ªportabunt.¬´ Ideo dicit filios tuos et filias tuas, quia ex utroque sexu sancta Ecclesia constat . Legimus enim quatuor filias Philippi prophetissas fuisse.

¬ªEt erunt reges nutritii tui,¬´ o sancta Ecclesia, ¬ªet regine nutrices tue.¬´ Non sunt ista a nobis carnaliter intelligenda, sicut Iudei intelligunt, qui dicunt se in aduentu Christi sui  habere nutritios reges et nutrices reginas, et in ulnis et super humeros portari ab illis. Sed per reges et nutritios debemus intelligere apostolos et predicatores, qui se et alios regere bene studuerunt, et ad uiam ueritatis nutrierunt. De quibus Psalmista dicit: ¬ªConstitues eos principes super  omnem terram .¬´ Ipsi fuerunt regine qui et reges et nutritii. Nunquid non reges et regine fuerunt Petrus et Paulus, qui sua predicatione corda superborum hominum subiugauerunt Christo ? Nunquid non erat Paulus nutritius siue nutrix, quando dixit: ¬ªPer Euangelium ego uos genui, et tanquam paruulis in Christo lac uobis potum dedi, non escam ?¬´ Nunquid Petrus nutritius non erat, quando dixit: ¬ªQuasi modo geniti infantes lac concupiscite ¬´ Sic de ceteris apostolis intelligendum est. Sequitur ergo, et dicitur ad primitiuam Ecclesiam: ¬ªuultu in terra demisso,¬´ id est humiliato, ¬ªadorabunt te,¬´ hoc est honorabunt te, o primitiua Ecclesia, in capite tuo, quod est Christus, potestas uidelicet terrena et dignitas mundana. Quicunque  Christum adorat siue honorat, qui est caput omnium electorum, honorat omnes electos qui sunt corpus Christi . Quodque subiungit, ¬ªet puluerem pedum tuorum lingent,¬´ hoc significat quod reges et regine, per quos designantur apostoli et predicatores, quidquid terreni operis et peccati adheserit pedibus, id est actionibus Ecclesie, sermone et exemplo suo mundabunt et abstergent. Puluerem  pedum tuorum lingent, id est terrenam conuersationem auferent et peccata dimittent, iuxta quod a Domino potestatem acceperunt, dicente eis: ¬ªQuodcunque solueritis in terra erit solutum et in celo .¬´ ¬ªEt scies,¬´ o Ecclesia, ¬ªquia ego Dominus,¬´ subaudis cum Filio meo et Spiritu sancto ¬ªsuper quo,¬´ id est in me ¬ªnon confundentur¬´  in iudicio omnes electi ¬ªqui exspectant eum¬´ recte credendo, bene uiuendo, et perfecte perseuerando.

¬ªNunquid tolletur a forte preda, aut quod captum fuerit a robusto saluum esse poterit?¬´ Proponit Dominus questionem, quam ipse in subsequentibus exponit. Et ipse qui per Isaiam ista locutus est, ipse etiam per semetipsum in Euangelio similia protulit, dicens: Cum fortis armatus custodit atrium suum, in pace sunt ea que possidet . Fortem et robustum uult intelligi diabolum, qui tam fortiter tenuit genus humanum captum, ut nemo sanctorum ab eo posset auferre, neque Salomon per suam sapientiam, neque Iob per suam sanctitatem, nisi Filius Dei per incarnationis sue mysterium. Nunquid ergo tolletur a forte diabolo preda generis  humani per aliquem sanctorum, aut quod captum tenetur a robusto diabolo, saluari poterit?

¬ªQuia hec dicit Dominus, et quidem captiuitas¬´ subaudis, que captiuauit genus humanum, ¬ªa forte tolletur¬´ in meo aduentu per passionem meam, ¬ªet quod ablatum fuerat¬´ Deo ¬ªa robusto¬´ inimico per suasionem ¬ªsaluabit¬´ de morte ad uitam. ¬ªEos uero,¬´ subaudis demones uel Iudeos, uel etiam gentiles ¬ªqui iudicauerunt,¬´ id est qui damnauerunt te iniuste, o Ecclesia, ¬ªego iudicabo¬´ iuste in die iudicii, tradens eos penis inferni, ¬ªet filios tuos,¬´ id est omnes credentes ¬ªego saluabo¬´ dans eis regnum eterne quietis.¬´

¬ªEt cibabo,¬´ id est satiabo uel reprobabo, ¬ªhostes  tuos carnibus tuis,¬´ pro eo quod est dicere: putredine et miseria tua consumpti deficient, non desinant esse, sed ut iugiter crucientur, ¬ªet quasi musto sanguine suo inebriabuntur.¬´ Non carnaliter ista intelligenda sunt, quod impii et qui persecutores sunt sanctorum carnes suas comedant et sanguinem suum bibant: sed ipsorum carnes deuorabuntur a uermibus et bestiis infernalibus, id est in sua miseria et putredine peribunt, et sicut homo inebriatur a musto, ita illi replebuntur miseriis, eo quod multorum sanguinem sanctorum fuderunt. Possumus etiam ad presens tempus referre, quod persecutorum sanctorum carnes a uermibus comedantur, et sanguis ebibatur. Sicut contigit Herodi, qui interfecit pueros, quique etiam consumptus a uermibus exspirauit. Illisque  talibus contigit quod Propheta dicit: ¬ªDuplici contritione contere eos, Domine, uidelicet in presenti et in futuro .¬´ ¬ªEt¬´ cum hec fecero  in die iudicii, uel in presenti puniendo reprobos, ¬ªsciet omnis caro,¬´ id est omnis electus qui uisurus est Salutare Dei, ¬ªquia ego Dominus saluans te,¬´ o Ecclesia, ¬ªet Redemptor tuus¬´ qui te redemi sanguine meo: ¬ªFortis Iacob,¬´ id est qui dedi fortitudinem Iacob in luctatione cum angelo. uel etiam per Iacob possumus intelligere Dominum, qui fortis exstitit tempore passionis, intantum ut pro crucifigentibus se orauerit, dicens: ¬ªPater, ignosce illis .¬´ Quidam putant Iacob ita luctatum esse cum angelo, quemadmodum duo homines inuicem se tenentes et brachiis ac toto corpore laborantes decertare  uidentur. Sed quomodo res corporalis luctari possit cum angelo tactu corporis, qui natura incorporalis est et inuisibilis, minime apparet. Que queastio hoc modo soluenda est. Dum fugeret ipse Iacob in Mesopotamiam ad Laban a facie fratris sui Esau, et deuenisset in Bethel, nocte uidit in somnis scalam pertingentem usque ad celum, angelos Dei descendentes et ascendentes per eam, Dominumque innixum scale audiuit dicentem: ¬ªIacob, terram in qua dormis tibi dabo, et semini tuo .¬´ Tunc data est ei custodia angelorum, qui eum custodirent in Mesopotamia. Reuertente autem illo et ueniente in eumdem locum, appropinquante mane, uidit castra Dei. Unde et appellauit eumdem locum Manaim, id est castra. Apparuit etiam ei angelus, qui cum seruauerat quandiu  moratus est in Mesopotamia, et dixit ei: ¬ªDimitte me ,¬´ subaudis ut uadam ad eum qui me misit. Procidensque statim in terram, cepit orare et dicere: Non dimittam te, id est non cessabo a precibus, donec benedicas mihi. Et benedixit cum, dicens: Si cum Deo fortis es in oratione, quanto magis contra homines preualebis? Id est, si in oratione permanseris, quomodo poteris uinci ab Esau? Tunc dimisit eum cessando a precibus. Aliter enim illum non tenuit, neque cum eo luctatus est nisi per orationem.



CAPUT L.

¬ªHec dicit Dominus: Quis est liber repudii matris uestre,¬´ subaudis Synagoge, ¬ªquo dimisi eam, aut  quis est creditor meus cui uendidi uos?¬´ id est quis est cui tanta debeo ut non habeam quod reddam, nisi uos tradidero ei? Populum Iudeorum alloquitur, recedentem a se, loquens secundum consuetudinem eorum qui suis uxoribus dabant libellos repudii, id est chartam abiectionis, ut possent accipere alias. Dicit ergo: O Iudei, forsitan dicitis me abiecisse matrem uestram, que olim uocata est sponsa mea, sed nunc dicite quomodo dimiserim eam. Non ergo ego dimisi eam, neque dedi in compensatione peculii, sed ipsa recessit a me tradens se diabolo, factaque est adultera me derelinquendo proprium uirum. ¬ªEcce iniquitatibus uestris uenditi estis,¬´ diabolo, ¬ªet in sceleribus uestris dimisi matrem uestram.¬´ Non est putandum quod ipse primum dimiserit eam,  sed, ipsa adulterante et recedente ab illo, permisit abire. In iniquitate uenditur homo, quando pro luxuria et libidine subdit se diabolo.

¬ªQuia ueni,¬´ subaudis per incarnationis mysterium, ¬ªet non erat uir,¬´ subaudis, habens similitudinem Dei: qui contra uitium ac diabolum uiriliter pugnaret: sed more bestiarum omnes uiuebant, iuxta quod eis Ioannes improperabat, dicens: Genimina uiperarum, quis uobis demonstrauit fugere a uentura ira ? Unde et subdit: ¬ªuocaui¬´ per penitentiam, dicens: ¬ªPenitentiam agite, appropinquabit enim regnum celorum .¬´ ¬ªEt non erat qui audiret,¬´ id est qui obediret uel qui intelligeret, eo quod non esset uir. ¬ªNunquid abbreuiata et paruula facta est manus mea,¬´ id est potentia  mea, ¬ªut non possim redimere¬´ populum meum de Babylone uel de captiuitate diaboli, illum qui in me crediturus est: sicut olim redemi filios Isrel de Aegypto? ¬ªAut non est in me uirtus¬´ ad liberandum populum meum, uel ad liberandum me de morte? ¬ªEcce in increpatione,¬´ id est in indignatione uel uisione, ¬ªmea desertum faciam mare,¬´ id est uacuum reddam a suis aquis, si uoluero, sicut quondam in transitu filiorum Isrel. ¬ªPonam flumina,¬´ subaudis alia, ¬ªin siccum,¬´ si uoluero, sicut olim torrentem Arnon et Iordanem.

¬ªComputrescent pisces sine aqua et morientur in siti¬´ quemadmodum in illo flumine Aegypti. Et est sensus: Ego qui illa feci et modo possum similia facere, non habeo quidquam amissum de potentia mea. Allegorice  autem mare significat hunc mundum, quod semper in motu est. Ecce  in indignatione mea desertum faciam hunc mundum in die iudicii ab omni amaritudine, et ab omnibus habitatoribus suis. Et ponam flumina in siccum, id est doctrinam hereticorum, et sapientiam philosophorum exsiccabo. Et computrescent, id est deficient pisces sine aqua, hoc est curiosi et peccatores sine gratia Spiritus sancti: et morientur in siti, non habentes illam aquam de qua dixit Dominus: ¬ªQui sitit ueniat ad me et bibat, et de uentre eius fluent aque uiue .¬´

¬ªInduam celos,¬´ subaudis ereos, ¬ªin tenebris, et saccum ponam operimentum eorum,¬´ Philosophi dicunt decem stadiis celum distendi a terra non amplius:  quod spatium crassitudine eris aliquando nobis splendorem solis abstrahit. Non celum ergo sacco obuoluitur, sed interdum sole in medio celi posito, er nobis obscuratur. Allegorice autem hic est sensus: Induam celos tenebris, id est faciam ut sancti recognoscant se esse peccatores: iuxta illud, Iustus in principio accusator est sui . Et, ¬ªSi dixerimus quia peccatum non habemus, mendaces erimus .¬´ Et saccum, id est cilicium, ponam operimentum eorum, ut, penitentiam agentes, dicant cum Psalmista: ¬ªEgo autem, dum mihi molesti essent, induebam me cilicio .¬´

¬ªDominus dedit mihi linguam eruditam,¬´ id est doctam, ¬ªut sciam sustentare eum, qui lapsus est, uerbo.¬´ Hebrei nolunt hoc referre ad Christum,  sed potius ad Isaiam, cui Dominus linguam eruditam dedit ut sustentaret populum Iudaicum, et qui multa opprobria ab eis sustinuit, in tantum ut serra lignea secaretur. Sed melius est ut referamus illud ad Dominum Iesum Christum, qui eruditam linguam habuit ad consolandum merentes et reuocandum ad penitentiam peccatores, et qui pro salute generis humani hec pati uoluit. Dominus , id est Deus Pater dedit mihi linguam eruditam in lege omnique sapientia, ut sciam sustentare cum uerbo qui lapsus est, subaudis in peccatum et mortem, genus uidelicet humanum. Quo uerbo dicit se sustentare genus humanum? uerbo predicationis et penitentie dicendo. ¬ªPenitentiam agite, appropinquauit enim regnum celorum .¬´ Et:  ¬ªuenite ad me, omnes qui laboratis et onerati estis, et ego uos reficiam .¬´ Quod dicit, Dominus dedit mihi linguam eruditam, uox humanitatis est: secundum quam et post passionem ac resurrectionem dixit, ¬ªData est mihi potestas omnis .¬´ Quantum enim ad diuinitatem pertinet, omnia possidet eternaliter cum Patre. ¬ªErigit,¬´ id est eleuat, ¬ªmane,¬´ hoc est ab exordio mee natiuitatis, uel predicationis.

¬ªMane erigit mihi aurem,¬´ id est intellectum mentis, ¬ªut audiam¬´ illum ¬ªquasi magistrum¬´ et ne alia loquar nisi que ab illo audiero. De hoc dicit ipse in Euangelio Ioannis: ¬ªEgo a meipso non loquor .¬´ Loquitur Dominus more discipuli, qui  matutino tempore a magistro docetur.

¬ªDominus Deus aperuit mihi aurem,¬´ id est intelligentiam. ¬ªEgo autem non contradico,¬´ id est contra uoluntatem illius non ago. ¬ªRetrorsum non abii,¬´ hoc est a uoluntate illius non recessi, quia que placita sunt ei facio semper.

¬ªCorpus meum dedi percutientibus,¬´ Iudeis et militibus Romanis, pro salute generis humani , ¬ªet genas meas uellentibus.¬´ Gene sunt loca abi primum barba nascitur: tunc dedit genas suas siue barbam ad uellendum, quando uelauerunt faciem eius, et dabant ei alapas, illo non contemnente. ¬ªFaciem,¬´ id est penitentiam meam, uel faciem corporis ¬ªnon auerti¬´ siue non declinaui ¬ªab increpantibus  et conspuentibus.¬´ Hec omnia in passione illius legimus adimpleta.

¬ªDominus Deus,¬´ subaudis Pater, ¬ªauxiliator¬´ meus subaudis, fuit in passione, ¬ªideo non sum confusus,¬´ ideo non erubui, neque sustinui opprobrium. Tunc sustineret confusionem, si tertia die non resurrexisset. Ideo, quia ipse est auxiliator meus, ¬ªposui faciem meam ut petram durissimam,¬´ ut a passione non me auerterem. ¬ªEt scio quoniam non confundar,¬´ id est non peribo.

¬ªIuxta,¬´ id est prope est ¬ªDeus¬´ Pater ¬ªqui iustificat me.¬´ Tunc iustificauit illum, quando dixit: Hic est Filius meus dilectus, in quo mihi complacui. Et quando illum tertia die suscitauit: Quis contradicit mihi? Id est, quis potest dicere me non esse  iustum? ¬ªStemus simul,¬´ subaudis ad iudicium. ¬ªQuis est aduersarius meus?¬´ accedat ¬ªad me.¬´ Tale est illud quod et in Euangelio dicit: ¬ªQuis  ex uobis arguet me de peccato?¬´  Et est sensus superioris uersiculi: Si quis  ex uobis Iudeis putat me iuste crucifixum et aliquod fecisse peccatum, accedat ad me ut iudicemus simul.

¬ªEcce Dominus Deus auxiliator meus, quis est ex uobis qui condemnet me?¬´ Nullus potest me condemnare. ¬ªEcce omnes Iudei, qui mihi contradicunt, quasi uestimentum conterentur, tinea comedet eos,¬´ id est propria conscientia. Sicut uestimentum duobus modis consumitur, uetustate temporis, et tinea: ita illi quia tempore quadraginta annorum  sibi dato ad penitentiam noluerunt conuerti, contriti sunt aduenientibus Romanis, et in ipsa tribulatione propria conscientia torquebantur eo quod non credidissent in Christo. uel etiam modo positi in penis inferni, recordatione proprie conscientie torquentur.

¬ªQuis ex uobis¬´ infidelibus Iudeis ¬ªtimens Deum, audiens,¬´ id est, intelligens ¬ªuocem serui sui,¬´ id est Filii sui, dicentis: ¬ªPenitentiam agite :¬´ et ope adimplet? Nullus. Duo sunt timores, due et seruitutes. Est timor seruilis quo timet seruus dominum, timens flagellari ab illo; est et timor amoris, quo timet filius patrem, sperans ab illo hereditatem accipere. De quo timore hic loquitur ad Iudeos, qui Deo seruire et timere debuerant: quatenus ab illo  hereditatem patrie celestis mererentur accipere. De hoc etiam timore dicitur: ¬ªInitium sapientie timor Domini .¬´ Et: ¬ªTimor Domini omnia superat ,¬´ et cetera his similia. Subiungitur ergo de ipso Filio Dei, et dicitur: ¬ªQuis,¬´ subaudis Filius Dei, ¬ªambulauit in tenebris, et non est lumen ei,¬´ id est gloria in illo populo, sicut ipse dixit: ¬ªNemo propheta est sine honore, nisi in patria sua .¬´ Quod ergo lumen uel que gloria erat Filio Dei quando conspuebatur et colaphis cedebatur? Dicamus et aliter, ad gentiles hoc referentes. Qui gentilis populus ambulauit in tenebris infidelitatis, et non erat ei lumen in corde, id est Christus, qui dixit: ¬ªEgo sum lux  mundi .¬´ Sed quid subiungitur? Ideo ergo quia non est ei lumen, uel de Christo, uel de gentili populo, ¬ªSperet in nomine Domini, et innitatur super Dominum suum,¬´ subaudis: et tunc ueniet ad lumen gaudii et letitie mee.

¬ªEcce omnes uos¬´ Iudei ¬ªaccedentes ignem¬´ inuidie, uel ignem uastationis contra uos propter peccata uestra, ¬ªet accincti flammis,¬´ id est, circumdati peccatis. Ignem, quo succensa est ciuitas a Romanis, ipsi accenderunt, quando Filium Dei morti tradiderunt, succensi igne zeli et inuidie contra eum. Ideo ergo dicit accincti flammis, quia sicut iustus quilibet circumdatur uirtutibus, ita peccator iniquitatibus. ¬ªAmbulate in lumine ignis uestri,¬´ id est, in tribulatione captiuitatis quam uobis parastis, ¬ªet  in flammis¬´ uastationis et miserie ¬ªquas succendistis. De manu mea,¬´ id est de potentia mea, subaudis hoc malum uobis, o impiissimi Iudei. Tale est hoc quod alio in loco dicitur: Si est malum in ciuitate quod Dominus non fecit , ¬ªin doloribus,¬´ subaudis uastationis et captiuitatis, ¬ªdormieris,¬´ uel doloribus inferni iacentes ista sustinebitis, uidelicet flammam et ignem tribulationis.



CAPUT LI.

¬ªAudite, qui sequimini quod iustum est et queritis Dominum.¬´ Superius locutus est contra Iudeos incredulos, qui in infidelitate permanserunt: nunc alloquitur apostolos et omnem chorum credentium: Audite  me, o apostoli, id est audientes me,  intelligite que dico: qui sequimini et qui imitamini per fidem quod iustum est, id est Christum, et queritis Dominum fide et deuotione, et non lucra terrena. ¬ªAttendite,¬´ o populi, ¬ªad petram unde excisi estis,¬´ id est ad Abraham, qui petra fuit propter firmitatem fidei, de quo processistis, ¬ªet ad cauernam laci,¬´ id est ad Saram de qua excisi estis. uel aliter: Attendite ad petram, id est ad Christum, unde excisi estis, a quo fidem accepistis, et a quo Christiani uocamini. De qua petra dicit Apostolus: ¬ªPetra autem erat Christus .¬´ Cauernam laci possumus intelligere latus Christi quod perfossum est lancea, sicut ipse dixit in psalmo: ¬ªFoderunt manus meas et pedes meos .¬´ De quo excisi sumus, quando exiuit sanguis redemptionis nostre, et aqua baptismatis.  Possumus etiam cauernam laci intelligere sepulcrum Domini, de quo, ipse resurgens, innumerabiles filios sibi genuit. Tertio etiam modo, cauernam laci possumus dicere Ecclesiam, que diu sterilis fuit, et de qua quotidie excidimur, id est nascimur per lauacrum baptismi.

¬ªAttendite ad Abraham patrem uestrum, et Saram que peperit uos.¬´ Idem sensus est qui et superius, quia unum, id est solum ¬ªuocaui eum,¬´ dicens: ¬ªExi de terra tua et cognatione tua ,¬´ et cetera que ibi sequuntur: ¬ªEt benedixi ei in omnibus operibus suis, et multiplicaui eum in auro et filiis. Consolabitur ergo Dominus Sion,¬´ id est Ecclesiam in apostolis.

 ¬ªConsolabitur omnes ruinas eius.¬´ De gentilitate ad fidem uenientes et eas complens. Et est sensus: Ego Deus omnipotens qui olim Abraham multiplicaui, possum etiam consolari Ecclesiam, et augere filios eius. ¬ªEt ponet desertum eius,¬´ id est primitiue Ecclesie, ¬ªquasi delicias, et solitudinem eius quasi hortum Domini,¬´ hoc est, que antea deserta erat a Deo, id est derelicta et in solitudinem redacta, habeat in se habitatorem Deum, et proferat flores uirtutum, et fructus bone operationis. ¬ªGaudium et letitia inuenietur in ea. Gratiarum actio et uox laudis.¬´ Pro beneficiis sibi a Deo collatis. Et quia redemit eam sanguine passionis sue, gratias referet ei et laudes fidei ac confessionis.

¬ªAttendite ad me populus meus,¬´ id est apostoli  mei, ¬ªet tribus mea,¬´ id est, qui credidistis ex Iudeis uel gentibus, ¬ªaudite me.¬´ Iste est populus, et iste sunt tribus, de quibus Gabriel loquitur ad Ioseph: ¬ªIpse enim saluum faciet populum suum a peccatis eorum .¬´ Et quid precipit ut audiant? ¬ªQuia lex,¬´ inquit, subaudis Euangelii, ¬ªa me exiet, et iudicium meum,¬´ id est decretum, ¬ªin lucem,¬´ hoc est, in fidem populorum ¬ªrequiescet qui in tenebris¬´ infidelitatis ¬ªerant¬´ iuxta illud: ¬ªPopulus qui ambulabat in tenebris uidit lucem magnam .¬´ Iudicium discretionis fuit, ut Iudeis nolentibus credere, gentiles ad fidem uocarentur. Hec que diximus, ex persona Filii Dei prolata sunt: hoc uero quod sequitur, uox Patris est de Filio.

 ¬ªPrope est iustus meus,¬´ id est, prope est ut nascatur ex uirgine Filius meus: ¬ªnon morabitur amplius. Egressus est Saluator meus,¬´ id est iam a me genitus: egredietur tempore a matre. Iustum appellat Dominus pater filium suum et Sauatorem, quia per illum iustificat et saluat omnes electos suos. Quod autem subiungit, ¬ªet brachia mea populos iudicabunt,¬´ apostolos uult intelligi et apostolicos uiros, qui iudicaturi sunt omnes gentes in die iudicii: sicut ipse Dominus promisit, dicens: ¬ªCum sederit  Filius hominis in sede maiestate sue, sedebitis et uos super sedes duodecim, iudicantes duodecim tribus Isrel .¬´ ¬ªMe insule,¬´ id est gentiles uel Ecclesie, ¬ªexspectabunt,¬´ sicut Iacob dixit: ¬ªNon deficiet princeps ex Iuda, donec  ueniat qui mittendus est: et ipse erit exspectatio gentium ;¬´ ¬ªet brachium meum,¬´ hoc est Filium meum ¬ªsustinebunt¬´ per quem omnia feci.

¬ªLeuate in celum oculos uestros,¬´ o gentiles, uel Ecclesie, ¬ªet uidete,¬´ id est considerate, uel comprehendite ¬ªquia celi,¬´ subaudis eris, ¬ªsicut fumus liquescent,¬´ id est euanescent, ¬ªet terra sicut uestimentum atteretur,¬´ hoc est deficiet, ¬ªet habitatores eius,¬´ id est omnes bestie, uolucresque, et omnes creature que inuente fuerint tunc temporis in ea, ¬ªsicut hec interibunt,¬´ id est omnia morientur. Idem est quod Dominus in Euangelio dicit: ¬ªCelum et terra transibunt ,¬´ per immutationem  subaudis et in meliorationem, et non per essentiam. Iuxta quod Salomon dicit: ¬ªGeneratio preterit et generatio aduenit; terra uero in eternum stat .¬´ Sed licet omnia transeant, ¬ªSalus mea in sempiternum erit, et iustitia mea non deficiet.¬´ Salus et iustitia Dei Patris Filius est, quia per illum saluat et iustificat predestinatos ad uitam. Hec est salus de qua dixit Simeon: ¬ªuiderunt oculi mei Salutare tuum .¬´ Et Iacob: ¬ªSalutare  tuum exspectabo, Domine .¬´

¬ªAudite me,¬´ o populi et credentes ¬ªqui scitis iustum,¬´ id est Christum, populus uidelicet fidelis. ¬ªLex mea,¬´ id est lex Euangelii, ¬ªin cordibus eorum,¬´ subaudis fidelium: non in ore solummodo,  sed in corde et operatione. uox Dei Patris ad credentes. Auditus in sacro eloquio spiritualiter est requirendus. ¬ªAudite me,¬´ id est intelligite doctrinam euangelicam, et opere studete adimplere. ¬ªNolite timere,¬´ o apostoli, ¬ªopprobrium hominum,¬´ id est contumelias et oppressionem, ¬ªet blasphemias eorum ne metuatis.¬´ Tale est illud quod et in Euangelio continetur: ¬ªNolite timere eos qui occidunt corpus .¬´

¬ªSicut enim uestimentum,¬´ subaudis consumitur uerme, uel tempore, ¬ªsic comedet eos uermis,¬´ id est propria conscientia. ¬ªEt sicut lanam¬´ deuorat tinea, ¬ªsic deuorabit eos tinea,¬´ quia similiter conscientiam propriam significat. Aliter: sicut uestimentum uetustate et tinea consumitur, sic opprobrium  illorum cum persecutoribus pertransibit. ¬ªSalus autem mea¬´ Christus ¬ªin sempiternum erit, et iustitia mea in generatione et generationem,¬´ id est, in omnia tempora futura. uel in generatione Iudeorum, et generationem gentium.

¬ªConsurge, consurge, induere fortitudine brachium Domini.¬´ uox prophete et populi fidelis, deprecantis pro aduentu Filii Dei. O brachium Domini, id est Filii Dei altissime, surge de gloria paterne maiestatis ad incarnationis tue mysterium adimplendum: consurge ad redimendum genus humanum. Induere fortitudine diuinitatis tue contra demones. ¬ªConsurge sicut in diebus antiquis in generationibus seculorum.¬´ Et est sensus: Sicut in antiquis temporibus auxiliatus es populo tuo educens  eum de Aegypto, et sicut in generationibus patrum nostrorum tuam ostendisti fortitudinem, sic modo ueni in carne liberare genus humanum de manu diaboli. ¬ªNunquid¬´ o Domine Deus, qui equalis es Patri in omnibus, ¬ªnon percussisti superbum,¬´ subaudis diabolum, proiiciens eum de celo, ¬ªuulnerasti draconem,¬´ Pharaonem, in mari, uel diabolum?

¬ªNunquid [non] tu siccasti mare aquam abyssi uehementis¬´ ut transitum preberes populo tuo? ¬ªQui posuisti profundum maris uiam, ut transirent liberati¬´ electi tui. Et est sensus: Sicuti hec omnia fecisti, sic quoque ueni ad saluandum electum populum tuum.

 ¬ªEt nunc qui redempti sunt a Domino,¬´ subaudis sanguine Filii eius, ¬ªreuertentur,¬´ de iniquitate ad iustitiam, ¬ªet uenient in Sion,¬´ id est in presentem Ecclesiam, uel, quod melius est, in celestem beatitudinem laudantes illum. ¬ªEt letitia sempiterna super capita eorum,¬´ id est in mentibus eorum. Iuxta illud Psalmiste octogesimo tertio psalmo: ¬ªBeati qui habitant in domo tua, Domine, in secula seculorum laudabunt te.¬´ Hec non possunt habero sancti in presenti seculo positi; unde et sequitur: ¬ªGaudium et letitiam obtinebunt,¬´ subaudis, in celesti Ierusalem. ¬ªFugiet dolor et gemitus,¬´ sicut dicitur in Apocalypsi capite uigesimo primo: Absterget Deus omnem lacrymam ab oculis eorum: et mors ultra non erit, neque luctus, neque clamor.

 ¬ªEgo, ego ipse,¬´ subaudis, Filius Dei, ¬ªconsolabor uos,¬´ redimendo, et dando Spiritum sanctum, qui est uerus consolator. Quia dixerat superius populus fidelis orando ad Dominum, consurge ad nos saluandos: respondet ipse per prophetam: Ego  consolabor uos, et non alius. Non potentes huius seculi, non sapientes huius mundi. ¬ªQuis tu,¬´ o chorus fidelium, ¬ªut timeres,¬´ id est ut timere debeas ¬ªab homine mortali et a filio hominis, qui quasi fenum cito arescet: et oblitus es Domini factoris tui?¬´ Alloquitur chorum apostolorum, ut non timeat seuitiam et tormenta hominum, quia ipsi peribunt et transibunt sicut fenum quod cito arescet: quia omnis caro fenum. Et alloquitur  etiam illos qui timore passionis perterriti negauerant eum, ut erubescant in sua iniquitate, et roborentur in fide agentes penitentiam. Quando  timuisti hominem mortalem tempore afflictionis, amisisti timorem Creatoris tui. ¬ªQui tetendit celos, et fundauit terram. Et formidasti iugiter tota die,¬´ id est omni tempore passionis ¬ªa facie furoris eius¬´ persecutoris ¬ªqui te tribulabat¬´ in corpore ¬ªet! parauerat ad perdendum¬´ in anima, non recordans illud: ¬ªNolite timere eos qui occidunt corpus, animam autem non possunt occidere .¬´ ¬ªUbi est nunc furor tribulantis?¬´ Alloquitur populum fidelem, ut consideret quomodo omnes persecutores et omnes homines pertranseant a presenti, ut per hec consolidet eos in fide.

 ¬ªCito ueniet,¬´ subaudis Filius meus per incarnationis mysterium ¬ªgradiens¬´ secundum humanitatem ¬ªad aperiendum¬´ cor superborum hominum, uel etiam ad aperiendum infernum. Et non interficiet usque ad internecionem, id est, non damnabit statim ut uenerit peccatores, sed exspectabit ad penitentiam, sicut ipse predicauit, dicens, ¬ªPenitentiam agite, appropinquauit enim regnum celorum .¬´ Et, ¬ªNolo mortem peccatoris, sed ut magis conuertatur a sua iniquitate, et uiuat .¬´ Quodque subiungit, ¬ªnon deficiet panis eius,¬´ uel de ipso Filio intelligendum est qui dixit: ¬ªEgo sum panis uiuus :¬´ uel de corpore et sanguine illius, de quo idem Filius dixit,  Qui manducauerit panem hunc uiuet in eternum. uel etiam tertio modo de doctrina Euangelica intelligendum est, quia nunquam deficiet: sed semper obseruatores suos pabulo uite pascet.

¬ªEgo sum Dominus Deus tuus, qui conturbo mare,¬´ id est habitatores huius mundi, ¬ªet intumescunt fluctus eius,¬´ hoc est persecutiones malorum hominum commouentur contra electos. ¬ªDominus exercituum nomen meum,¬´ id est Dominus militiarum angelorum et hominum. Apostropham facit ad ipsum Filium. Quando conturbauit Deus Pater hoc mare? Quando Iudeos seuire permisit, primum in Filium suum, deinde in apostolos, et credentes in se. Et si ipse conturbauit, quare tenentur rei illi qui eos sunt persecuti? Tunc dicitur ipse conturbasse,  quando permisit conturbari eos.

¬ªPosui uerbum meum in ore tuo,¬´ id est plenitudinem sapientie et scientie dedi tibi. ¬ªEt in umbra manus mee protexi te,¬´ id est in protectione diuinitatis custodiui te ne peccares, et ne uilesceret caro assumpta a uerbo, ¬ªut plantes celos,¬´ subaudis nouos, ¬ªet fundes terram,¬´ subaudis nouam, ¬ªet dicas ad Sion,¬´ hoc est ad Ecclesiam, ¬ªPopulus meus es tu.¬´ Ad hominem assumptum a uerbo loquitur ista Deus Pater, in quo inhabitat omnis plenitudo diuinitatis corporaliter ex tempore. Quantum enim ad diuinitatem pertinet, nichil accepit ex tempore a Patre, sed omnia possidet communia cum Patre; quippe qui est Dei uirtus et Dei sapientia, per quem cuncta facta sunt ex nichilo. Per celum nouum et  terram nouam, quam precepit Deus Pater Filio ut plantet et fundat, debemus intelligere apostolos apostolicosque uiros et omnes fideles, qui a Domino plantati sunt, et in ipso fundati, fide, dilectione Dei et proximi: qui de uetustate peccati renouati sunt in nouitate fidei et sancte conuersationis.

¬ªEleuare, eleuare, consurge, Ierusalem, que bibisti de manu Domini calicem ire eius.¬´ Ad eos loquitur sermo diuinus, qui in Domini passione conciderunt in negationis peccatum et infidelitatis, dicentes: ¬ªCrucifige talem, et da nobis Barrabam: non enim habemus regem nisi Cesarem.¬´  Et sicut iacenti in lectulo dicitur eleuare: ita et illis precipitur ut eleuentur a uitiis ad uirtutes, de infidelitate ad fidem. Et cum dicit: ¬ªEleuare, eleuare,  Ierusalem,¬´ non debemus putare quod muris ciuitatis precipiat ut in pristinum statum eleuentur, qui a Romanis destructi sunt; sed metonomicos intelligendum est per id quod continet, id quod continetur. Eleuare, inquit, o popule Iudeorum, de uitiis ad uirtutes, de infidelitate ad fidem. Consurge, Ierusalem, id est age penitentiam, que bibisti de manu Domini, id est de potestate Domini, calicem ire eius. Per calicem ire eius debemus intelligere uastationem Romanorum, et magnitudinem tormentorum et afflictionem. Quod per calicem designatur afflictio et tribulatio, Psalmista manifestat, dicens: ¬ªCalix in manu Domini uini meri plenus. Et inclinabit,¬´ etc., usque ad illud quod sequitur: ¬ªBibent  omnes peccatores terre.¬´  Et Dominus ad Ieremiam: ¬ªSume, inquit, calicem de manu mea, et propinabis cunctis gentibus ad quas mittam te.¬´  ¬ªUsque ad fundum calicem soporis,¬´ id est mortis, ¬ªbibisti et potasti usque ad feces,¬´ id est usque ad finem seculi sustinebitis istam captiuitatem. Idcirco dicit usque ad fundum bibisti, et usque ad feces: quia post illam captiuitatem altera non ueniet eis, manentibus semper in illa.

¬ªNon est qui sustentet eam ex omnibus filiis quos genuit, et non est qui apprehendat manum eius, et erigat iacentem,¬´ id est qui operationem eius roboret, ¬ªex omnibus filiis quos enutriuit.¬´ Quando exierunt de Aegypto, habuerunt Mosen qui sustentauit  eos, et orauit pro eis dicens ad Dominum: ¬ªAut dimitte illis hanc noxam, aut dele me de libro tuo .¬´ Iterum quando ducti sunt in Babylonem, habuerunt Danielem et socios eius, aliosque prophetas, qui apprehenderunt manum eorum, id est operationem eorum, et sustentauerunt eos suis precibus. In hac uero captiuitate ultima, neque sacerdotem, neque prophetam, neque apostolum habent interpellatorem pro se: quia noluerunt eos habere. Apostoli etenim uoluerunt manum prebere, id est consolationem quomodo erigerentur; sed contempti ab eis dimiserunt eos, transeuntes ad gentes.

¬ªDuo sunt que occurrerunt tibi,¬´ o Ierusalem. ¬ªQuis contristabitur super te?¬´ Subaudis, sicut olim  contristatus est Ieremias et Daniel; uel sicut contristatus est Christus super te, quando fleuit super te, sicut in Euangelio continetur . Duo dicit, et quatuor commemorat, que quatuor iterum in duo rediguntur, ¬ªuastitas,¬´ inquit, ¬ªet contritio,¬´ que unum significant, ¬ªet fames, et gladius,¬´ que similiter unum sunt, subaudis uenient tibi. ¬ªEt quis consolabitur super te?¬´ Aut nullus, aut raro inuenietur.

¬ªFilii tui proiecti sunt,¬´ subaudis de sedibus suis, in omnes gentes ducti captiui ¬ªdormierunt in capite omnium uiarum,¬´ id est mortui sunt per plateas diuersarum gentium, nuda corpora super nudum humum habentes. ¬ªSicut bestia illaqueata,¬´ subaudis sic dormierunt. ¬ªO plebs plena indignatione  Domini,¬´ id est uindicta Domini, ¬ªincrepatione Dei tui.¬´ Ubi in Hebreo dicitur dormierunt sicut bestia illaqueata, Septuaginta transtulerunt sicut betasemicocta: que herba calore solis cito floscida efficitur. Et alii interpretes dixerunt, sicut oryx illaqueatus, que est bestia sacrificio non apta. Et est sensus: Sicut bestia que appellatur oryx uenatorum retibus illaqueatur, non habens quo fugiat, diuque fatigata inibi reuoluta conquiescit: sic filii tui illaqueati sunt uinculis et funibus peccatorum suorum, ubique mortui et interfecti iacent, non habentes auxilium quo iram Domini euadant.

¬ªIdcirco,¬´ subaudis quia non habes consolatorem qui sustineat te, ¬ªaudi hoc, paupercula ebria  non a uino.¬´ Paupercula uocatur, quia effeminata erat, et non habebat diuitias spirituales.

¬ªHec dicit dominator tuus Dominus et Deus tuus, qui pugnauit pro populo suo.¬´ Sepe pugnauit Dominus omnipotens pro Iudeis et multa bona illis prestitit, que longum esset per omnia enarrare. ¬ªEcce tuli,¬´ pro eo quod est tollam, ¬ªde manu tua calicem soporis,¬´ id est captiuitatem mortis. ¬ªFundum calicis indignationis mee,¬´ subaudis tollam, si penitentiam egeris. Predixit superius captiuitatem et miseriam eis futuram, nunc hortatur ad penitentiam, dicens: Si, inquit, egeris fructus dignos penitentie, tollam a te captiuitatis malum et iram indignationis mee. ¬ªNon adiicias ultra,¬´ subaudis postquam penitentiam egeris, ¬ªut bibas illum,¬´  subaudis calicem, id est ut sustineas tribulationem.

¬ªEt ponam illum¬´ calicem ¬ªin manu eorum¬´ regum et populorum, uel demonum ¬ªqui te humiliauerunt,¬´ qui pro omnibus quos decipiunt uindictam suscipient. Et in manu eorum demonum ¬ªqui dixerunt anime tue, Incuruare ut transeamus,¬´ id est subde te uitiis, ut postea requiescamus in te, et conculcemus te. ¬ªEt posuisti ut terram corpus tuum,¬´ hoc est, ut terre adhereret. uel sicut calcatur terra, ita calcationi preberes, ¬ªet quasi uiam,¬´ subaudis dedisti corpus tuum, ¬ªtranseuntibus¬´ demonibus et malignis spiritibus, ut sicut uia omnibus patet, ita tu pateres libidini. Quantum ad litteram pertinet, impletum est quod superius dixit: Et humiliabo eos qui te humiliauerunt. uideamus quomodo  completum sit. Humiliauerunt eos Chaldei, humiliati sunt et ipsi a Medis et Persis. Humiliauerunt eos Romani, qui et postea perierunt, et multa mala sustinuerunt. Ita etiam maligni spiritus qui eos humiliauerunt suadendo ut crucifigerent Christum, humiliati sunt: quia amiserunt per Domini passionem potestatem quam obtinebant in toto mundo, et in die iudicii humiliabuntur adhuc, cum traditi fuerint penis inferni. Moritur autem unaqueque anima dum peccat seruiendo uitiis, ruit in mortem, et captiuatur a diabolo; dum ergo penitentiam agit, eleuatur et consurgit in statu bone operationis; et maligni spiritus, qui eam humiliauerant trahendo ad culpam, humiliantur in inferno.



CAPUT LII.


¬ªConsurge, consurge, induere fortitudinem tuam, Sion: induere uestimentis glorie tue, Ierusalem ciuitas sancti.¬´ Isaias propheta, longe ante aduentum Domini, preuidens Iudeos casuros et ruituros in negationem Christi et infidelitatem, et postmodum plurimos eorum ad fidem uenturos, alloquitur eos modo qui post resurrectionem et ascensionem Domini predicantibus apostolis crediderunt una die tria millia, et ultera die quinque millia, et deinceps multa millia , ut consurgant de infidelitate ad fidem perfectam, et de terrenis ad celestia, et dicit: Consurge, o Sion, induere fortitudine tua, que cecidisti per negationem; induere uestimentis glorie tue, Ierusalem,  ciuitas sancti, subaudis Dei templi. Que sunt ista uestimenta quibus precipitur indui? Fides, spes, dilectio Dei et proximi, castitas, humilitas, cetereque uirtutes quibus uestiuntur et ornantur sancti. Ac si diceret aliis uerbis: Desere infidelitatis errorem, et accipe fidem et honorem omnium uirtutum, omniaque ornamenta doctrinarum, et esto ciuitas sancti. Quidam codices habent ciuitas sancti, quidam ciuitas sancta, quod utrumque constare potest. Si dixerimus ciuitas sancti, necesse est ut subaudiamus Dei, quia ciuitas sancta Dei fuit in patribus, id est omnipotentis Dei. uel etiam ciuitas sancti, subaudis templi, que in medio sui habebat templum sanctificatum Domino. Ciuitas eorum sancta dici potest, quia cum omnes gentes idola colerent, hec sola in orbe terrarum  Dei notitiam habebat, et aduentum Filii Dei exspectabat. Unde et post resurrectionem Domini permanente adhuc primo nomine ciuitas sancta uocatur, dicente Euangelista: Quia multa corpora sanctorum qui dormierant surrexerunt, et apparuerunt multis in sanctam ciuitatem, que utique tunc temporis sancta esse non poterat, quia in Filium Dei manus miserat . Inter Ierusalem autem et Sion hoc distat, quia Sion uocabatur arx et ciuitas Dauid. Ierusalem autem reliqua pars ciuitatis. Quodque sequitur: ¬ªQuia non adiiciet ultra ut pertranseat per te incircumcisus et immundus,¬´ specialiter ad celestem pertinet Ierusalem, per quam non transit aliquis incircumcisus, id est qui non est purgatus a peccatis, et immundus. Potest et ad presentem etiam  referri Ierusalem, id est Ecclesiam, cum subauditione, ut dicamus quia non pertransibit ultra per te incircumcisus et immundus, si recte custodieris que dico. Circumcisio ista spiritualiter est tenenda, et non in uno solummodo corporis membro, sed in omnibus, et sensu, et uoluntate, ac cupiditate praua obseruanda, ut in omnibus simus purgati et mundi.

¬ªExcutere de puluere¬´ peccatorum, id est expia te peccato, ¬ªconsurge¬´ ad penitentiam. ¬ªSede¬´ in statu mentis, o ¬ªfilia Sion captiua,¬´ id est que iam captiua teneris, ¬ªsolue uincula colli tui,¬´ id est uincula peccatorum ac blasphemiarum, ut possis dicere cum Psalmista: ¬ªDirupisti uincula mea, tibi sacrificabo hostiam laudis.¬´ Non erat tunc filia, sed  captiua tenebatur, id est iam ei imminebat captiuitas, quia negando Filium Dei effeminata est, et amisit uirginitatem suam. Tunc soluit, Sion, uincula colli tui, de illis dico qui crediderunt, quando predicantibus apostolis baptizati sunt in nomine Domini Iesu. ¬ªQuia hec dicit Dominus: Gratis uenundati estis, et sine argento redimemini.¬´ Gratis, id est sponte et uoluntarie, uenundati estis diabolo: quia nichil boni acceperunt a Pilato, tradentes Filium Dei morti. Et neque aliquod commodum inde perceperunt, nec aliquod incommodum euaserunt. Ideo autem dicit, et sine argento redimemini, quia sine aliquo lucro et premio, et sine nostris precedentibus meritis Filius Dei nos redemit sua gratia et misericordia.  Unde Petrus apostolus dicit: Non auro corruptibili et argento, uel lapide pretioso redempti estis de uana uestra conuersatione, sed pretioso sanguine Iesu Christi .¬´

Quia hec dicit Dominus: ¬ªIn Aegyptum descendit populus meus in principio,¬´ hoc est in Iacob, ¬ªut colonus esset ibi,¬´ id est ut incoleret terram Gessen. ¬ªEt Assur,¬´ hoc est Assyrius populus ueniens cum Nabuchodonosor. ¬ªAbsque ulla causa calumniatus est eum,¬´ postquam illi introierunt in terram suam. Et est sensus: Aegyptii quidem uoluerunt tenere populum meum in seruitute, ob huiuscemodi uidelicet causam, quia liberauerant eum de penuria famis. Et reuera iuste uidebantur ex parte agere; sed ego liberaui eum educendo per desertum in terram sibi ante  promissam. Et si deliquit contra Assyrium, ut eum expelleret a proprio solo, et calumniaretur eum, id est ut opprimeret illum, et occasionem quereret nocendi. Moraliter autem Aegyptus, que interpretatur tenebre uel meror, significat hunc mundum. Genus ergo humanum in principio, hoc est in primo parente nostro, descendit in hunc mundum, ut colonus esset ibi. Iuxta quod Psalmista dicit: ¬ªIncola ego sum apud te, et peregrinus .¬´ Sed diabolus absque ulla causa calumniatus est eum, id est sine causa quesiuit decipere eum, quia nichil ei commiserat. Genus ergo humanum propter hoc dico colonum hic esse, quia, si non peccasset suadente diabolo, completo numero electorum, statim transiret de terreno paradiso ad gaudia eterne quietis.

 ¬ªEt nunquid mihi est hic, dicit Dominus?¬´ Quasi diceret: Quid memor hic in Iudea amplius, cum pauci ibi sint in me credituri? Pergam ad gentes, ¬ªquoniam ablatus est populus meus gratis de terra sua,¬´ uel a Deo ablatus est male uiuendo.

¬ªDominatores eius,¬´ subaudis populi decem et duarum tribuum, ¬ªinique agunt, dicit Dominus, et iugiter tota die nomen meum blasphematur,¬´ subaudis in Synagogis eorum, sicut beatus Hieronymus dicit, quod ter quotidie in synagogis suis maledicunt Dominum omnesque Nazarenos eius, uel etiam in gentibus blasphematur, secundum illud: Per uos nomen Dei in gentibus blasphematur. Dum enim illi praua opera in conspectu gentium adimplebant, deridebatur nomen Dei et religio Dei. Et quando propter  peccata sua ducebantur in captiuitatem, et tradebantur in manus hostium, dicebant Aegyptii, Moabite et Idumei, alieque gentes uicine eorum : Ubi est nunc Deus eorum? Modo apparet maioris potestatis et uirtutis esse deos nostros, quam illorum sit, qui non ualet eos protegere ab hostibus et gubernare. Dominatores eius, inquit, inique agentes, debemus intelligere reges et principes, sacerdotesque necnon et scribas et Phariseos, ob quorum peccatam populus traditus est in direptionem.

¬ªPropter hoc,¬´ subaudis quia blasphemor a Iudeis, ¬ªsciet populus meus,¬´ omnes fideles et credentes, ¬ªnomen meum in die illa,¬´ hoc est in tempore incarnationis mee, ¬ªquia ego ipse qui loquebar¬´  per patriarchas et prophetas, ¬ªEcce adsum¬´ per incarnationis mysterium. Populum suum appellat illum, de quod dixit angelus ad Ioseph: ¬ªIpse enim saluum faciet populum suum a peccatis eorum .¬´ Iste est dies, de quo dicit Dominus in Euangelio: ¬ªAbraham pater uester exsultauit ut uideret diem meum .¬´ Nomen ergo eius sciunt omnes credentes, quia ab ipso Christiani uocantur.

¬ªQuam pulchri super montes pedes annuntiantis, predicantis pacem, annuntiantis bonum, predicantis salutem, dicentis: Sion regnabit Deus tuus.¬´ Quidam codices habent: annuntiantes et predicantes pacem, sed falso scriptum est. Ordo ergo uerborum iste est: Quam pulchri pedes, subaudis Christi, annuntiantis  et predicantis super omnes pacem! Montes duobus modis possumus intelligere, uel secundum litteram montes Iudeorum, super quos sepe Dominus predicauit positus in carne, in quibus et turbas refecit: uel, quod melius est, apostolos, qui fuerunt montes propter altitudinem uirtutum: super quos Dominus predicauit, quia sub ipsis cordibus eorum sedebat, dicens: Pacem relinquo uobis, pacem meam do uobis. Et de quibus in Psalmo dicitur: ¬ªIlluminans tu mirabiliter a montibus eternis .¬´ Seipsum ergo illis predicauit et annuntiauit, quia ipse est pax nostra qui fecit utraque unum , et qui nos pacificauit Deo Patri. Pedes ergo Christi annuntiantis pacem pulchri sunt: quia puluerem peccatorum non contraxerunt.  ¬ªPeccatum enim non fecit, nec dolus inuentus est in ore eius .¬´ Et: Quam pulchri pedes, inquit, Christi, annuntiantis bonum, uel se uel Euangelium suum: predicantis salutem, hoc est, redemptionem et premium uite! Et quam pulchri pedes Christi, dicentis: O Sion, hoc est, uniuersalis Ecclesia, regnabit Deus tuus! uox prophete de Filio predicantis et annuntiantis pacem super apostolos, et dicentis ad Ecclesiam: Regnabit Deus tuus. uel etiam de apostolis intelligi potest, qui pedes Domini fuerunt, quando per illos discurrendo per uniuersum orbem Euangelium annuntiauit, et est sensus: Quam pulchri, inquit, pedes, id est apostoli, aununtiantis Christi super montes pacem! id est super alios electos per ornamentum illorum. Tale est hoc quod idem  Isaias alio in loco dicit: uox Christi clamantis in deserto per os Ioannis. Apostoli ergo pedes Domini fuerunt, et quidquid annuntiauerunt, Christus per ora illorum annuntiauit, ideoque dicit annuntiantis Christi.

¬ªuox speculatorum tuorum,¬´ subaudis audita est in toto mundo, ¬ªleuauerunt uocem,¬´ subaudis predicationis, annuntiantis Euangelium. Sicut in ueteri Testamento prophete et sacerdotes appellabantur speculatores, ita in Nouo apostoli et predicatores, quia ipsi debent in speculo mentis esse, contemplantes semper celestia, et ipsi debent uitam subiectorum speculari, et insidias atque aduentum hostium malignorum uidelicet annuntiare. Istorum enim  speculatorum uox in omnem terram audita est, et in fines orbis terre uerba eorum resonauerunt. Et bene dicit leuauerunt uocem, quia de sublimioribus locuti sunt. Unde et sequitur: ¬ªSimul laudabunt,¬´ subaudis Dominum omnes apostoli et omnes predicatores: ¬ªquia oculo ad oculum uidebunt,¬´ id est facie ad faciem, ¬ªcum conuerterit Dominus Sion,¬´ id est cum adduxerit ad fidem suam Ecclesiam. De illis loquitur oculis de quibus dicit Psalmista: ¬ªOculi mei semper ad Dominum .¬´

¬ªGaudete et laudate simul, deserta Hierusalem, quia consolatus est Dominus populum suum, redemit Hierusalem.¬´ Alloquitur modo primitiuam Ecclesiam, que credidit ex Iudeis: et consolatur eam de multitudine gentium, que in locum Iudeorum  qui in infidelitate permanserunt, successit. Ducto populo in captiuitatem a Romanis, et succensis urbibus, aut rarus, aut nullus habitator remansit ibi ex Iudeis. Sed Ecclesia que quondam fuit in eis, reparata est ex numero gentium ad fidem uenientium, insuper et multiplicata est. Unde et dicitur eis qui ex ipsis crediderunt, apostolis uidelicet et apostolicis uiris, qui saluati sunt de manibus Romanorum, a quibus et Euangelium predicatum est in gentibus. Gaudete et laudate , deserta Hierusalem, id est Ecclesia primitiua ex Iudeis, et credentes qui derelicti estis a captiuitate fratrum: quia consolatus est Dominus populum suum credentem in se, per aduentum Spiritus sancti, et ex multitudine gentium conuenientium ad fidem:  et redemit Hierusalem, hoc est Ecclesiam uniuersalem sanguine suo. Licet enim apostoli et credentes ex Iudeis dolerent perditionem fratrum suorum in errore permanentium: magnam tamen letitiam exinde perceperunt, quod ea que in Iudeis perierant, ex gentibus restaurabantur.

¬ªParauit Dominus brachium sanctum suum in oculis omnium gentium,¬´ id est reuelauit Filium suum in oculis mentium et cordium omnium gentium per predicationem apostolorum, quando profecti predicauerunt ubique Domino cooperante . Et quomodo Filium suum reuelauit per apostolorum predicationem? quia consolatus est populum suum credentem in se, tam ex Iudeis quam ex gentibus: et redemit Hierusalem sanguine  Filii sui, hoc est Ecclesiam. Unde et sequitur: ¬ªEt uidebunt omnes fines terre salutare Dei nostri,¬´ id est Dominum Iesum Christum. Brachium Dei Patris et salutare Filius est, sicut diximus, quia per ipsum cuncta creauit, ut Ioannes dicit: ¬ªOmnia per ipsum facta sunt .¬´ Et per ipsum decreuit genus humanum saluare. Quod brachium uel salutare Dei Patris non uiderunt omnes gentes, uel omnes fines terre in presentia corporali: sed mente et contemplatione cordis uisuri sunt eum omnes homines in die iudicii, boni et mali: quia illi dedit Pater omne iudicium .

¬ªRecedite, recedite, exite inde, pollutum nolite tangere.¬´ Hec uerba referunt Iudei ad illud tempus,  cum permittente Cyro regressi sunt in Hierusalem cum gloria, sub Zorobabel et Esdra, ferentes secum uasa Domini que abstulerat Nabuchodonosor in Babylonem, et in quibus potabat Balthasar cum interfectus est ab ipso Cyro et auunculo eius Dario. Precipiturque illis ut mundent se per penitentiam, qui debent uasa Domini afferre in Hierusalem. Et promittitur quia non exibunt in fuga neque in tumultu a Chaldeis, sicut quondam ab Aegyptiis. Hec quidem Iudei autumant, sed melius est ut ad apostolos et ad primitiuam Ecclesiam referamus, quibus precipitur ut exeant de Hierusalem et transeant ad gentes, dicente ad eos Domino: ¬ªIte, docete omnes gentes, baptizantes eos in nomine Patris, et Filii, et Spiritus sancti .¬´ Ante enim quam Romani aduenirent super eam, diuinitus procuratum est ut apostoli per omnes gentes diuisi essent, et credentes inibi commorantes transirent ad partes regni Agrippe, qui pacem habebat cum Romanis: sancto Spiritu hoc illis reuelante, alloquitur eos sermo diuinus, et dicit: Recedite, apostoli de Hierusalem, exite inde ne inuoluamini peccatis, pollutum nolite tangere, hoc est cum Iudeis pollutis morte et sanguine Filii Dei nolite societatem habere; quia ¬ªqui tetigerit picem, inquinabitur ab ea .¬´ Unde et ipsi apostoli dicunt: ¬ªQuia indignos uos iudicastis eterne uite, ecce conuertimur ad gentes .¬´ Sequitur ergo, et dicitur ad eosdem: ¬ªExite de medio eius,¬´ hoc est de medio Hierusalem, ne peccatis  eorum obuoluamini. ¬ªMundamini,¬´ subaudis a uitiis, apostoli: ¬ªqui fertis uasa Domini.¬´ Ipsi fuerunt uasa Domini, quia in illis habitauit per fidem et dilectionem: de quorum numero ad unum loquitur: ¬ªuas electionis mihi est, ut portet nomen meum coram gentibus et regibus .¬´ Possumus etiam dicere, que uasa Domini armatura sit spiritualis, quam debet unusquisque fidelium in mente ferre, de qua et apostolus loquebatur: ¬ªInduite uos armatura Dei, ut possitis resistere in die mala .¬´ Et que sit ista armatura, in subsequentibus manifestat, hoc est, lorica iustitie, et clypeus fidei, et galea salutis, et ad ultimum gladius, quod est uerbum Dei.

¬ªQuoniam non in tumultu,¬´ hoc est in timore  uel pauore, ¬ªexibitis¬´ a Iudeis: ¬ªnec in fuga properabitis¬´ ex Aegypto filii Isrel. Licet apostoli flagellati et cesi essent a Iudeis in synagogis, tamen non recesserunt ab eis ut fugientes, sed quasi in pace uictores existentes. ¬ªPrecedet enim uos Dominus,¬´ subaudis ad gentes, sicut uobis promisit, dicens: ¬ªEcce precedet uos in Galileam.¬´ ¬ªEt congregabit uos Deus Isrel¬´ in unum ouile , ex Iudeis, scilicet et gentibus unam Ecclesiam constituens: sicut ipse dicit: ¬ªut fiat unum ouile et unus pastor .¬´

¬ªEcce intelliget seruus meus,¬´ id est Filius meus, uoluntatem meam, ¬ªet exaltabitur¬´ post resurrectionem suam in cordibus gentium apostolorum  suorum predicatione; uel etiam exaltabitur de sepulcro ad celos, de morte ad uitam: ¬ªet eleuabitur¬´ super omnes celos: ¬ªet sublimis erit ualde,¬´ sedens in gloria pristine maiestatis. Filius Dei secundum humanitatem seruus appellatur, quia cum in ¬ªforma Dei esset, humiliauit semetipsum, factus obediens Patri usque ad mortem ;¬´ et quia hoc egit, exaltauit illum Deus Pater ad dexteram suam, dans illi nomen quod est super omne nomen, ut Filius Dei dicatur.

¬ªSicut obstupefuerunt [obstupuerunt],¬´ id est sicut admirati sunt ¬ªsuper te multi,¬´ subaudis ante passionem tuam, uidentes signa et miracula a te fieri, ¬ªsic inglorius erit inter uiros aspectus eius,¬´ tempore passionis, uidentes eum conspui et flagellari,  atque ad ultimum crucifigi; ¬ªet forma eius,¬´ id est species eius, subaudis sine honore erit ¬ªinter filios hominum.¬´ uox Dei Patris ad Filium. Isto in loco non seruatur ordo historie. Superius enim locutus est Propheta ex persona Dei Patris de ascensione Filii Dei, modo reuertitur ad passionem illius. Et questio hic oritur quare dicat Psalmista: ¬ªSpeciosus forma pre filiis hominum .¬´ Cum hic dicat Deus Pater per prophetam, quod inglorius erit aspectus eius inter filios hominum? Que questio hoc modo soluitur, quia non est referenda ista dehonestatio ad faciem et uultum illius: sed ad ignominiam passionis. Dum enim uiderent Dominum conspui, crucifigi, et inter iniquos reputari: illi qui uidentes miracula eius ante passionem dixerunt: Quis est hic?  patauerunt non esse illum Filium Dei, sed despectum et nouissimum uirorum.

¬ªIste asperget,¬´ id est lauabit sanguine suo ¬ªgentes multas.¬´ In ueteri Testamento, aspergebatur populus sanguine agni, sed non mundabatur a peccatis. ueniens autem Filius Dei et effundens sanguinem suum pro nobis, mundauit omnes credentes, qui predestinati erant ad uitam. Congrue ergo dicitur asperget gentes multas, et non omnes; quia non aliis profuit passio illius, nisi qui fidem eius receperunt, et baptizati sunt in nomine sancte Trinitatis. ¬ªSuper ipsum continebunt reges os suum,¬´ id est sapientes huius seculi, Plato, Aristoteles, et ceteri carnalia sapientes, qui se et alios uidebantur regere. Predicantibus apostolis Euangelicam doctrinam,  omnis sapientia humana, omnis eloquentia mundana quieuit, et fides Christi per Euangelii gratiam longe lateque diffusa est. Et quare hoc actum sit, in subsequentibus manifestatur, cum subiungitur: ¬ªQuia quibus non est narratum de eo,¬´ subaudis a patriarchis et prophetis, ¬ªuidebunt,¬´ id est intelligent eum pro redemptione generis humani uenisse, ¬ªet qui non audierunt¬´ prophetas ante aduentum illius, ¬ªcontemplati sunt eum¬´ fide et desiderio. Per istos quibus narratum non est de aduentu Domini a prophetis, et qui antea non audierant, debemus intelligere gentiles, de quibus ipse dicit: ¬ªBeati qui non uiderunt, et crediderunt. .¬´ Predicante enim Domino in carne  perpauci gentilium uiderunt eius presentiam, tamen postea contemplati sunt cum fide et dilectione.



CAPUT LIII.

¬ªQuis credidit auditui nostro, et brachium Domini cui reuelatum est?¬´ Ex persona omnium prophetarum loquitur modo Isaias ad Dominum, quod pauci ex Iudeis exstiterint qui uerum crederent hoc esse, quod ab illis audierunt de aduentu Filii Dei, et ideo dicit: Quis credidit auditui nostro? Quis isto in loco pro raritate ponitur? Et est sensus: Licet nos hec omnia superius dicta predixissemus, quis Iudeorum credidit auditui nostro, hoc est, quis putat ea esse uera que a te de aduentu Filii tui percepimus? Brachium, id est Filius Dei Patris, cui reuelatum est, hoc est cui manifestatus est ut in eum  crederet?

¬ªEt ascendet sicut uirgultum coram eo,¬´ id est coram Deo Patre, ¬ªet sicut radix de terra sitienti.¬´ Bene dicit ascendet brachium Dei Patris sicut uirgultum coram eo, id est uoluntate ipsius Dei Patris, sicut ipse dixit: Exiui a Patre et ueni in mundum , ut demonstraret natiuitatis eius ascensum, quomodo homo factus, exaltatus sit resurgendo a mortuis, et ascendendo ad celos, et quomodo predicatione apostolorum nomen eius super omnes gentes sit exaltatum. Istud est uirgultum et radix, de quo alio in loco dicit Isaias: ¬ªExiet uirga de radice Iesse ,¬´ hoc est, Christus de uirgine Maria, que fuit orta de progenie Dauid. Quod autem dicit, et sicut radix de terra sitienti debemus  intelligere ipsam uirginem, cuius uterus sitiens fuit, quia non fuit de humano et uirili semine humectatus. Quodque sequitur, ¬ªnon est species ei neque decor, et uidimus eum, et non erat species,¬´ subaudis in eo, uox prophete est ex persona sua et omnium prophetarum, qui omnia per Spiritum sanctum cognouerunt que in Domino Iesu Christo erant complenda; uel qui Domino ueniente in carne crediderunt. Sed questio isto in loco non modica oritur: Quare dicat Isaias propheta, Non est species ei neque decor, cum Psalmista precinat de illo, quod ipse sit speciosus forma pre filiis hominum ? Que questio hoc modo soluitur: Ideo non erat ei species neque decor, quia plenitudo diuinitatis, que in ipso latebat, extrinsecus non apparebat;  uel quantum ad ipsos pertinebat qui ei contumeliam inferebant, omnem speciositatem habebat amissam. uideamus ergo per singula quid dicendum sit, licet ex persona prophete sociorumque eius hec dicta sint. Non est species ei, neque decor. Dum flagellaretur Deus, dum conspueretur, et dum cetera opprobria sustineret, uidebatur a Iudeis non habere speciem, neque decorem, quia diuinitatis potentia intrinsecus latebat. ¬ªEt uidimus eum per Spiritum¬´ sanctum mente ego et socii mei qui ante fuimus, et apostoli qui presentes fuerunt. Et non erat aspectus, subaudis in eo tempore passionis, ¬ªet desiderauimus eum,¬´ subaudis uidere ego et socii mei prophete qui eum precessimus.

 ¬ªDespectum,¬´ a Iudeis, ¬ªet nouissimum uirorum,¬´ id est pro nichilo deputatum; ¬ªuirum dolorum et scientem infirmitatem,¬´ subaudis patienter ferre: ¬ªet quasi absconditus uultus eius et despectus,¬´ id est claritas diuinitatis eius absconsa. Cum dicit desiderauimus cum uidere, sicut erat despectus a Iudeis, et pro nichilo deputatus, iungit se Patribus Domini aduentum precedentibus qui eum nimio amore desiderauerunt uidere, de quibus et Dominus dixit apostolis: ¬ªAmen dico uobis: quod multi reges et prophete uoluerunt uidere que uos uidetis, et non uiderunt .¬´ ¬ªEt Abraham pater uester exsultauit ut uideret diem meum .¬´ Unde Dauid magno succensus amore uidendi eum in carne, dixit: ¬ªExcita, Domine,  potentiam tuam, et ueni ,¬´ per incarnationis mysterium. Et Isaias: ¬ªUtinam disrumperes celos et descenderes .¬´ Quod autem sequitur, desiderauimus eum uidere uirum dolorum, id est positum in dolore et scientem patienter ferre infirmitatem, non dubitatiue credendum est sustinuisse eum dolorem passionis, sicut quidam hereticorum dixerunt, sed sicut in ueritate uerum corpus habuit, ita in ueritate maximum dolorem passionis sensit secundum humanitatem, diuinitas autem sine dolore mansit. Unde et dixit nocte qua comprehensus est: ¬ªTristis est anima mea usque ad mortem .¬´ ¬ªUnde,¬´ subaudis qua absconditus erat uultus diuinitatis eius, ¬ªnec reputauimus eum¬´ esse Filium Dei. Ex persona Iudeorum qui  postea ad fidem uenerunt loquitur, et sua omniumque prophetarum.

¬ªuere languores nostros,¬´ id est peccata nostra ¬ªipse tulit,¬´ subaudis a nobis, uelut medicus infirmitatem ab egroto, non ut ipse in se acciperet, sed ut curaret, ¬ªet dolores nostros,¬´ id est peccata ¬ªipse portauit¬´ in corpore super lignum: ¬ªet nos putauimus eum quasi leprosum,¬´ id est peccatorem, ¬ªet percussum a Deo¬´ propter sua peccata ¬ªet humiliatum.¬´ uox illorum est quod post Domini ascensionem crediderunt predicantibus apostolis, et compuncti ad penitentiam dixerunt: ¬ªQuid faciemus, uiri fratres ?¬´ Prosequitur ergo propheta, et dicit:

¬ªIpse autem uulneratus est propter iniquitates  nostras,¬´ subaudis non suas sicut ipse dicit in psalmo: ¬ªFoderunt manus meas et pedes meos .¬´ ¬ªAttritus est,¬´ id est infirmatus, uel addictus est morti ¬ªpropter scelera nostra.¬´ Sustinuit enim pro nobis maledictum, ut nos liberaret a maledicto; ¬ªdisciplina pacis nostre super eum,¬´ id est flagellum quod debuimus suscipere ipse suscepit, ut nos pacificaret Deo priori, et sanctis angelis: ¬ªet liuore eius,¬´ id est uulnere uirgarum et plagarum eius, ¬ªsanati sumus¬´ a peccatis. Ille enim passus est pro nobis ut nos pacificaret Deo, quia ¬ªipse est pax nostra qui fecit utraque unum .¬´

¬ªOmnes nos quasi oues errauimus¬´ tradentes  eum morti, et indigemus misericordia eius, iuxta illud Apostoli: ¬ªNon est distinctio. Omnes enim peccauerunt, et egent gratia Dei .¬´ Unde et sequitur, ¬ªunusquisque in uiam suam,¬´ id est in actionem suam ¬ªdeclinauit:¬´ uel etiam a uia rectitudinis, que est Christus. Ipse est enim uia, ueritas, et uita. A uia enim declinauerunt quando dixerunt Christo: Samaritanus es tu et demonium habes; et quando declarauerunt illum crucifigi, et Barabam dimitti . ¬ªEt Dominus posuit in eo iniquitatem omnium nostrum,¬´ id est tradidit eum pro peccatis nostris, ut quod nos propter imbecillitatem nostre fragilitatis ferre non poteramus, ipse Deus pro nobis portaret, non ut ipse portaret peccata nostra ad hoc ut peccatum haberet quia  sine peccato mansit: sed sicut medicus accipit infirmitatem egroti auferens ab illo, non recipiens in se. Unde dicit Apostolus: Eum qui non nouerat peccatum, pro nobis peccatum fecit Deus Pater , hoc est hostiam pro peccato.

¬ªOblatus est,¬´ subaudis a seipso, non in altari holocaustorum, sed in ara crucis, ¬ªquia ipse uoluit;¬´ sed dicit in Euangelio: Potestatem habeo ponendi animam meam, et iterum sumendi eam; et: Nemo tollit animam meam a me, sed ego pono eam. Oblatus est ergo non pro suis, sed pro nostris peccatis, quia ipse uoluit, ¬ªet non aperuit os suum:¬´ subaudis tempore passionis interrogatus a Pilato uel ab Herode, ne uideretur reluctari. Nam interrogatus a Pilato, pauca respondit quando dixit  Pilatus: ¬ªMihi non loqueris ?¬´ Et ad Herodem missus, dum interrogaretur ab illo, perpauca ei locutus est. Poterat enim, si uoluisset, se excusabilem reddere a culpa, sed noluit, ne salus passionis illius differretur, quia nisi ipse crucis patibulum sustinuisset, genus humanum eterna morte teneretur obnoxium. ¬ªSicut ouis ad occisionem ducetur, et quasi agnus coram tondente se obmutescet et non aperiet os suum.¬´ Ipse qui oblatus est Pilato quia uoluit et non respondit sepius interrogatus, ne utilitas passionis differretur, excusans se a culpa, ipse etiam ductus est ad immolandum propria uoluntate sicut Apostolus dicit, ¬ªEtenim pascha nostrum immolatus est Christus .¬´ Sicut ergo agnus coram tondente se tacet, non emittens  balatum, sic ipse dum iniuste damnaretur obmutuit. Iste est enim uerus agnus in cuius figura populus Isreliticus agnum comedit egrediens ex Aegypto. Ipse est agnus qui tollit peccata mundi, sicut Ioannes Baptista dixit , et quem Ioannes Euangelista in Apocalypsi sua dicit se uidisse occisum . Agnus dicitur Christus, propter innocentiam et mansuetudinem. Ipse enim carne sua et sanguine spiritualiter nos reficit, et uellere suo uestit, hoc est protectione munit. Quidam codices habent: Et quasi agnus coram tondente, id est percutiente se, obmutescet, quod non discrepat a fide. Licet congruentius dicatur tondente. Dum enim tunderetur, id est flagellaretur a militibus presidis,  non legitur respondisse aliquid, sed tacuisse ueluti agnus dum tunditur ac flagellatur a pastore. Et quia iniuste damnatus patienter omnia sustinuit: hec ad gloriam ei contigerunt que subsequuntur.

¬ªDe angustia¬´ inquit, passionis ¬ªet de iudicio¬´ iniusto Iudeorum ¬ªsublatus est,¬´ id est abstractus est, tertia die resuscitatus a mortuis, quando ei secundum humanitatem data sunt omnia in potestate celestia et terrestria. Sequitur: ¬ªGenerationem eius quis enarrabit?¬´ Nullus. Dupliciter hoc intelligi potest, uel de diuina eius generatione dictum, de qua ipse per sapientiam dicit: ¬ªAnte omnes colles generauit me :¬´ uel de humana de qua dicit Maria ad angelum: ¬ªQuomodo fiet istud, quoniam uirum non cognosco?¬´ Et angelus: ¬ªSpiritus,  inquit, sanctus superueniet in te, et uirtus Altissimi obumbrabit tibi .¬´ Quis enim hominum ualet comprehendere quomodo summus et uiuificator Spiritus Deus in utero carnem nostre mortalitatis assumpserit? Nemo. Incomprehensibilia sunt omnipotentis Dei iudicia, et inuestigabiles uie eius. Quod autem subiungit, ¬ªquia abscisus est de terra uiuentium,¬´ ad superiora pertinet ubi dixit: de angustia et iudicio sublatus est. Terra autem uiuentium isto in loco appellatur conuersatio humana a persecutoribus Iudeis, qui dixerunt: ¬ªuenite mittamus lignum in pane eius, et eradamus eum de terra uiuentium .¬´ ¬ªPropter scelus populi mei percussi eum,¬´ id est propter peccata populi mei, quem semper mihi habui peculiarem,  ¬ªpercussi eum,¬´ id est percuti eum permisi, ut cum mihi redimeret et liberaret. Percussit enim illum Deus Pater, quando percuti permisit. Tale est et illud: ¬ªPercutiam pastorem,¬´ hoc est percuti permittam, ¬ªet dispergentur oues .¬´ Hoc autem quod sequitur,

¬ªEt dabit impios pro sepultura, et diuites pro morte sua,¬´ dupliciter intelligi potest. ¬ªDabit Romanis impios Iudeos pro sepultura sua ,¬´ id est pro eo quod eum persecuti sunt usque ad sepulturam, clamantes Crucifige talem, et quia iam mortuo custodes adhibuerunt sepulcro signantes lapidem. Et diuites pro morte sua, scribas uidelicet et Phariseos, qui diuites uidebantur esse propter doctrinam legis et prophetarum, tradet Romanis,  quia ob inuidiam tradiderunt eum morti. uel aliter: Dabit Deo Patri impios gentiles pro sepultura, qui longe erant a pietate que Deus est et dilectione, quia pretium illorum mors Christi fuit, et nisi ipse mortuus esset et sepulture traditus, et tertia die resurrexisset, nequaquam gentes saluarentur. Similiter diuites Iudeos, qui crediderunt predicatione illius uel predicatione apostolorum eius, dedit Deo Patri pro morte sua per fidem et operationem, qui antea possidebantur a diabolo. Et idcirco hoc faciet ¬ªeo quod iniquitatem non fecit,¬´ id est peccatum, uel contra legem, ¬ªnec dolus fuerit in ore eius.¬´ Quidquid contra legem agitur, iniquitas est. Unde et apud Grecos nomios dicitur lex. Anomia autem quidquid  sine lege est uel contra legem. Dominus autem neque in cogitatione, neque in locutione, uel opere, iniquitatem fecit, quod de alio quolibet homine non potest ueraciter dici. ¬ªNon est enim homo super terram qui faciat bonum et non peccet ,¬´ uel si unius diei fuerit uita eius super terram.

¬ªEt¬´ hoc factum est, id est pro nobis mortuus est, ¬ªquia Dominus,¬´ Pater ¬ªuoluit conterere eum in infirmitate¬´ carnis quam assumpsit. Ideo autem dicit: Dominus Pater uoluit conterere eum, quia ipse premisit eum occidi: ¬ªsi posuerit¬´ ipse Filius Dei ¬ªanimam suam,¬´ id est uitam suam ¬ªpro peccato¬´ humani generis, ¬ªuidebit semen longeuum¬´ in cordibus fidelium, id est uerbum Euangelii quod eternum est, quia alia lex ei non succedet, de quo semine  dicit ipse in Euangelio: ¬ªExiit qui seminat seminare semen suum .¬´ uel etiam uidebit semen suum, qui sunt omnes credentes, quia eternaliter cum ipso regnabunt. ¬ªEt uoluntas Domini¬´ Patris ¬ªin manu,¬´ id est in operatione ¬ªeius¬´ et uirtutibus ¬ªdirigetur,¬´ hoc est perficietur. uoluntas Dei Patris fuit ut redimeret genus humanum per sanguinem Filii sui, sicut ipse dixit: ¬ªHic est Filius meus dilectus in quo mihi complacui ,¬´ id est in quo beneplacitum meum posui.

¬ªPro eo quod laborauit anima eius,¬´ subaudis in populo Iudeorum predicando, miracula faciendo, et mortem etiam pro eis sustinendo, sed illi noluerunt conuerti ad eum per penitentiam, ¬ªuidebit,¬´ subaudis ecclesias in toto orbe fabricatas loco Iudeorum,  ¬ªet saturabitur,¬´ id est delectabitur fide et bonis operibus credentium. Cibus enim et potus omnipotentis Dei fides est electorum. Sicut ipse dixit discipulis quando cum muliere Samaritana loquebatur sedens super fontem: ¬ªCibum  habeo manducare quem uos nescitis .¬´ Hoc autem dixit de fide Samaritanorum, qui in cum crediderunt, ¬ªIn scientia,¬´ id est in doctrina ¬ªsua iustificabit ipse iustus seruus meos¬´ Iudeos ¬ªmultos,¬´ subaudis et non omnes, quia multi uocati sed pauci electi , ¬ªet iniquitates eorum ipse portabit¬´ per gratiam suam, quas ipsi portare non poterant, et quarum pondere premebantur. Iustus est Filius Dei, quia peccatum non fecit, nec dolus inuentus est in ore eius . Unde et  Iudas traditor: Peccaui  tradens sanguinem iustum. Et uxor Pilati: Nihil tibi et iusto illi. Hanc iustitiam non accepit ipse ex tempore, sed secundum diuinitatem, qua equalis est Patri et unius diuinitatis ac potentie, non secundum humanitatem nostre fragilitatis. Seruus autem Dei Patris est similiter secundum humanitatem, qua minor est Patre, quia ¬ªcum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens .¬´ Ipse portauit, id est abstulit, iniquitates nostras, id est penam peccatorum nostrorum sustinuit in corpore suo super lignum, et tulit a nobis peccata, quasi medicus languores egrotantium. Sequitur.

 ¬ªIdeo,¬´ subaudis quia passus est pro salute generis humani, et omnia fecit que preteritus sermo narrat, ¬ªdispertiam¬´ siue diuidam ¬ªei plurimos¬´ subaudis, populos. Ut pro una plebe que non uult in eum credere, possideat omnes gentes. Iuxta quod ei a Patre per Psalmistam dicitur: ¬ªPostula a me, et dabo tibi gentes hereditatem tuam, et possessionem tuam terminos terre .¬´ Unde et sequitur: ¬ªEt fortium spolia diuidet,¬´ subaudis discipulis suis. Predam ergo fortium apostolis suis tradidit, quando populos qui sub potestate diaboli erant abstulit ab eo, et illis diuisit ut unus illorum preesset uni populo, alius alii. Sicut Petrus prefuit Iudeis credentibus, Paulus gentibus, Ioannes et Andreas Achaicis, Thomas Indis, et ceteri ceteris.  uideamus quid de B. Paulo apostolo longe ante dictum sit: ¬ªBeniamin, inquit, lupus rapax, mane  comedet predam, et uespere diuidet spolia .¬´ Et de omnibus apostolis: Letabuntur coram te, sicut exsultant uictores capta preda quando diuidunt spolia, in toto orbe ecclesias sibi diuidentes. Et quare fiet istud? ¬ªPro eo quod tradidit¬´ ipse Filius Dei ¬ªin mortem animam suam,¬´ id est uitam suam, ¬ªet cum sceleratis¬´ latronibus ¬ªreputatus est,¬´ non a Deo Patre neque sanctis, sed a persecutoribus Iudeis, ut illud alio in loco: et cum iniquis reputatus est. ¬ªet ipse peccata multorum tulit¬´ sanguine suo, et baptismi regeneratione, ac fide illorum, ¬ªet pro transgressoribus¬´ Iudeis, siue persecutoribus ¬ªrogauit¬´ dicens, dum penderet in cruce: ¬ªPater, ignosce illis .¬´ Sicut enim in Euangelio Nazarenorum habetur, ad hanc  uocem Domini multa millia Iudeorum astantium circa crucem crediderunt.



LIBER TERTIUS.



CAPUT LIu.


¬ªLauda, sterilis, que non paris: decanta laudem et hinni, que non pariebas.¬´ Hactenus locutus est Propheta de natiuitate Domini, passione, et resurrectionis gloria; nunc uero reuertitur ad uocationem gentium, et ad eos qui in eum crediderunt tam ex Iudeis quam ex gentibus. Sterilis isto in loco ap pellatur gentilitas specialiter, que Deo filios spiri tuales non generabat; quia non habebat legem, non prophetas, non patriarchas: et que modo plures filios Dei generat quam Synagoga, que putat se  Deum uirum habere. Potest etiam Ecclesia, que in Iudeis deserta erat, sterilis appellari, quia Domino adueniente filios eius non pariebat, ut ad utramque Ecclesiam tam ex Iudeis quam ex gentibus referamus hoc: secundum quod egregius predicator suis in uerbis ostendit. Assumens enim testimonium de Isaia quod nunc habemus pre manibus, ad repromissionis retulit filios ad Ecclesiam de gentibus, siue ex utroque populo congregatam: que deserta et derelicta erat a Deo ac sterilis permanebat, non habens uirum Deum omnipotentem: Lauda  Creatorem tuum et Redemptorem nostrum, Ecclesia sterilis, tam ex Iudeis quam ex gentibus: quia modo incipies Deo filios parere. Decanta Saluatori tuo, et hinni, id est magnifice gaude, que non pariebas  Deo filios. Pro magnitudine gaudii allusit ad hinnitum equi tendentis ad uictoriam, predicens quare precepit ei exsultare et laudare Dominum. ¬ªQuoniam multi filii deserte,¬´ subaudis Ecclesie gentium, que quondam a Deo derelicta est, ¬ªquam eius,¬´ id est Synagoge, ¬ªque habet uirum, dicit Dominus;¬´ hoc est que putat se habere uirum Deum omnipotentem. Et hoc notandum, quia cum dicitur: plures filii deserte quam eius que habet uirum, non penitus excluditur a partu Synagoga: quia ipsa in apostolis et per apostolos multos filios Deo genuit, sed maxima multitudo gentium ei prefertur.

¬ªDilata locum tentorii tui, et pelles tabernaculum  tuorum extende, ne parcas: longos fac funiculos uos, et clauos tuos consolida.¬´ Cui superius dictum est: Lauda, sterilis, que non paris, et cetera que ibi dicuntur: modo iterum dicitur ut dilatet tentorium suum ad similitudinem tabernaculi Mosi, et ut omnia habens que illud tabernaculum habuit, amplificet ea et amplius corroboret. Tabernaculum Mosi, quod habuit centum cubitos in longitudine, et quinquaginta in latitudine, et quod habuit saga et pelles rubricatas et hiacynthinas funiculosque et clauos sanctam Ecclesiam significabat. Qui in tabernaculis  commorantur, de loco ad locum transeuntes ad domum tendunt et ad terram promissam, sicut Iudei fecerunt. Et sancti in presenti seculo in tabernaculis habitant, hoc est in ecclesiis, quia peregrini et aduene sunt in hoc seculo. Sicut dicit Psalmista: ¬ªIncola ego sum apud te et peregrinus ,¬´ tendentes ad domum, de qua idem Psalmista dicit: ¬ªUnam petii a Domino, hanc requiram: ut inhabitem in domo Domini omnibus diebus uite mee ¬´ Et ad terram repromissionis de qua dicit etiam ipse: Credo uidere bona Domini in terra uiuentium. Et de qua Dominus in Euangelio: ¬ªBeati  mites, quoniam ipsi possidebunt terram .¬´ Sancta ergo Ecclesia locum tentorii sui dilatatum habet, quia ad orientem  et ad aquilonem, ad occidentem et ad meridiem, Ecclesie in Christi nomine dilatate sunt. Pelles sancte Ecclesie sunt predicatores et prelati qui eam protegunt ab estu uitiorum et demonum, et ab omnibus aduersis. Habebat tabernaculum  saga cilicina, per que designantur penitentes: quia cilicium habitus penitentie est; habebat rubricatas pelles, per quas designantur martyres; habebat et hiacynthinas, per quas designantur omnes pallorem abstinentie gestantes; habebat etiam funiculos, per quos designantur precepta diuina; habebat clauos quibus extendebantur funes, et firmabatur omne tabernaculum: per quos possumus intelligere  intellectum et rationem, quibus firmantur diuina precepta, uidelicet ratione et intellectu: quando ea que rationabiliter intelligimus, rationabiliter opere adimplemus. Dicit ergo ad sanctam Ecclesiam: O Ecclesia, dilata locum tentorii tui per quatuor mundi climata, nec concludaris uno angulo solummodo Iudee. Et pelles, hoc est predicatores tuos extende et diffunde per orbem terrarum: Ne parcas, neque cesses multiplicare eos, quatenus illorum munimine tuearis ab estu demonum. Longos fac funiculos tuos, id est longe extende predicationem tuam, et precepta diuina elonga, et clauos tuos consolida, id est intelligentiam et rationem tuam confirma et corrobora. Sequitur:

¬ªAd dexteram enim et sinistram penetrabis,¬´  hoc est omnes gentes possidebis, uel etiam prospera sustinebis, et hic et in futuro preualebis: quia nec prosperis eleuaberis, nec aduersis deprimeris. Possumus etiam per dexteram et sinistram utramque uitam accipere, presentem scilicet atque futuram: ut per sinistram intelligamus presentem uitam, et per dexteram eternam. Iuxta quod Sapientia dicit: ¬ªIn dextera eius longitudo dierum, in sinistra uero diuitie et gloria ¬´ Sancta Ecclesia in sinistra, hoc est in uita presenti, diuitias habet et gloriam: quia habet scientiam et intelligentiam diuinorum eloquiorum, que sunt diuitie spirituales: et habet uirtutem bonorum operum per quas glorificatur in gentibus. In dextera uero habet longitudinem dierum et uite, quia postponens presentia, ad  futura festinat: in quibus eternaliter cum Domino est mansura, et gaudiis eternis fruitura. Quodque subiungitur: ¬ªet semen tuum gentes hereditabit,¬´ dupliciter intelligi potest, uel de semine Euangelii de quo dicitur in Euangelio: Exiit qui seminat seminare semen suum: uel etiam de apostolis qui a Deo seminati sunt, et de quibus Isaias: Nisi Dominus reliquisset nobis semen, quasi Sodoma fuissemus. Semen ergo Ecclesie  gentes modo hereditant, quia omnia que possidet Christus  possidet et hereditat Ecclesia, que est corpus illius. ¬ªEt ciuitates desertas inhabitabit,¬´ hoc est gentes, siue Ecclesias, uel animas a Deo derelictas inhabitabit.

¬ªNoli timere,¬´ Ecclesia gentium, ¬ªquia non confunderis  neque erubesces: non enim te pudebit,¬´ subaudis fuisse aliquando te derelictam a uiro tuo: ¬ªquia confusionis tue adolescentie obliuisceris,¬´ dum ueneris ad fidem, et receperit te uir tuus, ¬ªet opprobrii uiduitatis tue non recordaberis amplius.¬´ Alloquitur modo omnipotens Deus Ecclesiam de gentibus ad fidem suam uenientem, quam legitur dereliquisse in edificatione turris Babel. Sed questio isto in loco oritur. Quare dicat hic: quia uiduitatis tue non recordaberis amplius, cum superius dixerit illam sterilem fuisse et non habere uirum, et plures filios generare quam Synagogam que putabat se uirum habere? Que questio ex uerbis Domini loquentis per Zacariam prophetam potest solui. Dicitur  enim ibi: Et assumpsi  mihi duas uirgas, unam uocaui decorem, et alteram uocaui funiculum .¬´ Per duas uirgas uult intelligi duas plebes, gentium et Iudeorum. Per unam quam appellauit decorem, intelligitur gentilitas, quam elegit in Ne et filiis eius. Per alteram uero quam appellauit funiculum, ostenditur plebs Iudaica, quam elegit Deus omnipotens in edificatione turris in familia Heber, in Abraam. Unde et dicitur in subsequentibus: Et succidi  a cultu meo et gratia uirgam que appellatur decus, et adhesi mihi uirgam que uocabatur funiculus. In confusione enim linguarum abiecta est gentilitas a uiro suo usque ad tempus incarnationis eius, et electa est plebs Iudaica. Ideoque illa dicitur esse uidua et sine uiro, et ista  dicitur habere uirum. Unde et Moses dicit in cantico Deuteronomii : Cum diuideret Altissimus gentes, cum separaret filios Adam, ad turrim Babel, constituit terminos populorum iuxta numerum angelorum Dei, uel iuxta numerum filiorum Isrel. Pars autem Domini populus eius, Iacob funiculus hereditatis eius. Constituit enim terminos populorum iuxta numerum angelorum Dei, quia unicuique genti angelum prelatum posuit. Ideo autem dicit: Confusionis adolescentie tue obliuisceris, et opprobrii uiduitatis tue non recordaberis amplius, quia quando a Deo derelicta est in edificatione turris, adhuc quasi adolescens et iuuencula erat. Sed licet longo tempore opprobrium uiduitatis sue sustinuisset postquam uenit ad fidem, confusionem omnem  deposuit, sociata iam proprio uiro per fidei copulam et dilectionis. Et hoc quare? In subsequentibus manifestatur:

¬ªQuia dominabitur  tui qui fecit te, Dominus exercituum nomen eius,¬´ id est militiarum, uel angelorum, ¬ªet Redemptor tuus sanctus Isrel,¬´ qui te redemit sanguine suo. Deus omnis terre uocabitur non unius solummodo regionis, neque unius solummodo anguli Iudee, sed omnium creaturarum, celestium uidelicet et inferorum.

¬ªQuia ut mulierem derelictam¬´ subaudis a uiro, ¬ªet merentem spiritu, uocauit te¬´ ad fidem suam, ut ei adhereres, ¬ªet uxorem ab adolescentia abiectam dixit Deus tuus.¬´ Mulier derelicta a uiro fuit gentilitas, quando amisit uirum suum Deum omnipotentem  propter idololatriam, et hoc tempore adolescentie sue. Adolescentiam enim habuit gentilitas in filiis Ne et in edificationem turris.

¬ªAd punctum in modico dereliquite, et in miserationibus magnis congregabo te.¬´ Quare dicit ad punctum in modico derelictam esse gentilitatem, cum per multa millia annorum seruierit diabolo et non adheserit Creatori suo? quia omnia tempora comparata eternitati Dei, permodica et parua sunt. De his ergo misericordiis Domini magnis dicit Psalmista: ¬ªMisericordia  Domini plena est terra .¬´ ¬ªEt misericordia eius super omnia opera eius .¬´ Misericordia ergo eius inenarrabilis fuit, ut nullis nostris precedentibus  meritis reuocaret ad uitam et gratiam suam. Quodque sequitur:

¬ªIn momento indignationis mee, abscondi faciem meam,¬´ hoc est presentiam meam parumper ¬ªa te,¬´ subaudis propter idololatriam tuam, ¬ªet in misericordia sempiterna misertus sum tui,¬´ redimens te sanguine meo: ¬ªdixit Redemptor tuus Dominus:¬´ idipsum est, quod et superior uersus in se continet. Abscondere autem dicitur Deus omnipotens faciem suam a nobis, qui ubique est, quando propter peccata nostra solitam gratiam nobis aufert, et solitum auxilium. Et bene dicit: In misericordia sempiterna misertus sum tui, quia gentilitas sempiternam Dei omnipotentis misericordiam possidebit, adherens ei per fidem et dilectionem.

 ¬ªSicut in diebus Ne,¬´ subaudis propter peccata generis humani uenit diluuium, ¬ªistud mihi est,¬´ subaudis iuramentum, quod iuraui, ne inducerem aquas ultra super terram, ¬ªsic iuraui ut non irascar tibi,¬´ o Ecclesia, ¬ªet non increpem te.¬´ Et est sensus: Sicut iuramentum quod iuraui Ne non sum transgressus, ut non inducerem aquas diluuii amplius super terram: sic non irascar amplius tibi, o Ecclesia, adeo ut te abiiciam sicut hactenus feci.

¬ªMontes enim commouebuntur et colles contremiscent: misericordia autem mea non recedet,¬´ subaudis a te; ¬ªet fedus pacis mee quod pepigi tecum, non mouebitur, ¬ªhoc est non dissoluetur a te. ¬ªDixit miserator tuus Dominus.¬´ Et est sensus: Ante commouebuntur montes et colles, et  transibunt celum et terra, iuxta quod in Euangelio dicitur: ¬ªcelum et terra transibunt ,¬´ quam misericordia mea, et fedus quod pepigi tecum, recedat a te. Sequitur:

¬ªPaupercula tempestate conuulsa absque ulla consolatione,¬´ id est absque ullo consolatore. Adhuc alloquitur Ecclesiam de gentibus, et uocat eam pauperculam, eo quod effeminata esset propter idololatriam. uel quia non habebat diuitias spirituales legis, prophetarum ac psalmorum. Tempestate erat conuulsa, hoc est conculcata et dilacerata, quia multos turbines seculi sustinuerat, et terrores demonum et inter uarios idolorum errores fluctuabat. Absque consolatione, id est absque ullo consolatore longo tempore manebat, quia non habebat  patriarchas, non prophetas, non apostolos, uel etiam uerum consolatorem non habebat Spiritum sanctum qui dicitur Paracletus, id est Consolator: ¬ªEcce ego sternam per ordinem lapides tuos,¬´ o Ecclesia, ¬ªet fundabo te in sapphiris et ponam iaspidem propugnacula tua, et portas tuas in lapides sculptos.¬´ Qui sunt lapides sancte Ecclesie? sancti predicatores aliique fideles. De quibus Petrus dicit: ¬ªEt uos tanquam lapides uiui superedificamini, domus spiritualis .¬´ Ponamus unum lapidem pro omnibus Dominum Iesum Christum, super quem edificati sunt et ordinati alii lapides, quem uidit Daniel  abscissum de monte sine manibus, et de quo superius Isaias propheta ex persona Dei  Patris locutus est: ¬ªEcce pono  in Sion lapidem angularem, pretiosum, electum .¬´ Iste est ergo lapis qui reprobatus est ab edificatoribus , scribis uidelicet et Phariseis: sed creuit in montem magnum, et continet modo duos parietes: duos uidelicet populos circumcisionis et preputii. Sancta Ecclesia licet uariis ordinibus lapidum, id est fidelium sit ornata: tamen tres in se continet ordines excellentiores: predicatorum scilicet, uirginum, atque continentium. Qui etiam designati sunt in nominibus trium hominum iustorum per Ezechielem, Ne uidelicet, Daniel et Iob. Ne qui rexit arcam inter aquas diluuii, typum tenuit sanctorum predicatorum, qui inter fluctus istius seculi et tempestates suis protectionibus sanctam  Ecclesiam regunt et gubernant, ut inter Scyllam et Charybdim, hoc est inter hereticos et paganos, illesa possit peruenire ad portum et littus eterne soliditatis. Daniel, qui uirginitatem seruauit tam corporis quam etiam mentis, positus in aula regis Babylonis, significat sanctos positos in Ecclesia, qui totis uiribus uirginitatem mentis et corporis sincere custodiunt. Iob uero uir iustus et rectus, uxorem habens et filios, ordinem coniugatorum designat: qui licet sint coniugalibus uinculis colligati, sic reddunt debitum uxori, quatenus non displiceant Creatori. Qui ergo duo nomina lapidum isto in loco posita sunt sapphiri et iaspidis, uideamus etiam quid ipsa significent. Sumam  per ordinem lapides tuos, et fundabo te in sapphiris, et ponam iaspidem  propugnacula tua, et portas tuas ponam in lapides sculptos. Sapphirus lapis qui similitudinem sereni celi retinet, significat sanctos serenitate mentis fulgentes: qui aduersa et prospera istius seculi equanimiter pro Christi nomine tolerant, et possunt dicere cum Apostolo: ¬ªNostra conuersatio in celis est .¬´ Iaspis uiridem colorem habens, significat sanctos predicatores, uiriditate fidei et caritatis splendentes. Sancta ergo Ecclesia propugnacula habet ex iaspide, quia habet predicatores uiriditate fidei et caritatis rutilantes, qui dimicant pro ea contra demones, et hereticos, atque omnes persecutores: intantum ut etiam animam suam mortis periculo pro ea ponant. Quodque sequitur: Et ponam portas tuas in lapides sculptos, ad ipsos  predicatores et prelatos Ecclesie referendum est, qui multitudinem credentium per baptismi regenerationem intra sanctam Ecclesiam introducunt. Et bene sculpti esse dicuntur, quia uerba et exempla precedentium Patrum cordibus suis imprimere debent, ut tempore congruo ualeant ea suis auditoribus elucidare: ¬ªet omnes terminos tuos,¬´ subaudis, ponam ¬ªdesiderabiles.¬´ Ipsi sunt termini Ecclesie qui et porte, predicatores uidelicet ac doctores. Qui merito termini dicuntur, quia fidem et doctrinam predicatorum non debent transgredi auditores. Et sicut terra terminis et finibus suis consistit, ita sancta Ecclesia fide, predicatione, et miraculis precedentium Patrum et predicatorum constat.  Que etiam uno solummodo angulo Iudee non coangustatur, sed per omnes terminos terre longe lateque extenditur.

¬ªUniuersos filios tuos doctos a Domino,¬´ subaudis dabo uel faciam: ¬ªet multitudinem pacis¬´ dabo ¬ªfiliis tuis.¬´

¬ªEt in iustitia fundaberis,¬´ id est solidaberis. Modo exponit quos superius appellauerit lapides, filios uidelicet Ecclesie. Uniuersi quippe filii Ecclesie docti sunt a Domino, quia ipso docente efficiuntur filii Dei. Sicut ipse in Euangelio dicit: ¬ªNemo uenit ad me, nisi Pater, qui misit me, traxerit eum .¬´ Et in prophetis: Erunt  omnes docti a Domino. Multitudinem pacis dabo filiis tuis, id est, reconciliabo tibi filios tuos. Cum dicit:  iustitia fundaberis, per iustitiam omnes uirtutes uult a nobis intelligi, ut sit sensus: iustitia fundaberis, hoc est fide Christi, eternaque iustificatione et plenitudine uirtutum solidaberis; ¬ªrecede procul a calumnia,¬´ id est ab oppressione, uel rapina, siue iniquitate, ¬ªquia non timebis,¬´ subaudis diabolum, neque hereticorum uel persecutorum impetum: si recesseris ab omnibus iniquitatibus, ¬ªet a pauore,¬´ subaudis ne timeas, ¬ªquia non appropinquabit tibi.¬´ Superius consolatus est Ecclesiam de gentibus, promittens ei gratias spirituales: nunc docet quid agere debeat, si non uult aduersariorum impetum formidare. Et est sensus: Non uis timere inimicos tuos? fac ista que dico, hoc est, recede a calumnia, et ab iniquitate, et a pauore hominum ne timeas.

 ¬ªEcce accola ueniet, qui non erat mecum, aduena quondam tuus adiungetur tibi.¬´ uox Christi ad Ecclesiam primitiuam loquentis de multitudine gentium ad fidem uenientium, que ante Domini aduentum aduena erat, et longe a Deo. Ecce  accola, gentilis uidelicet populus, ueniet ad me per fidem, recte credendo, et bene uiuendo, qui antea non erat mecum, seruiens idolis uariisque erroribus; aduena, id est proselytus quondam tuus, o Ecclesia primitiua, populus uidelicet gentium, qui longe erat a te et a fide tua, adiungetur tibi modo uocabulo nominis Christiani et fidei unitate. Sancta enim Ecclesia que ante in Iudeis solummodo erat, modo constat ex utroque populo circumcisionis et preputii collecta in unum ouile. Sicut Dominus in Euangelio dicit: ¬ªEt  alias, inquit, oues habeo, que non sunt ex hoc ouili: et illas oportet me adducere, et uocem meam audient, et fiet unum ouile et unus pastor .¬´ Hec Iudei putant inaniter ad Hierusalem dici: quod multi ex gentibus sint proselyti futuri tempore Christi sui.

¬ªEcce ego creaui fabrum sufflantem in igne prunas, et proferentem uas in opus suum.¬´ Fabrum isto in loco appellat diabolum inuentorem omnium malorum, et fabricatorem totius malitie et iniquitatis, non quod Deus omnipotens quantum ad naturam pertinet malum creauerit illum, sed ille suo uitio malus effectus, fabricat quotidie arma iniquitatis. Per ignem et prunas debemus intelligere incentiuam uitiorum libidinem, aliaque peccata, et persecutionem,  que omnia diabolus sufflat, hoc est excitat. Ipse etiam profert uasa ad opus suum, hoc est quemlibet hereticum et paganum, facientem uoluntatem suam. Sicut protulit Simonem magum et Elimam, quorum unus restitit beato Petro et multa mala intulit, alter egregio predicatori Paulo. Dicatur itaque: Ego creaui fabrum, id est diabolum, sufflantem in igne prunas, hoc est persecutionem et malitiam excitantem, et proferentem ad opus suum, id est hereticum et peruersum quemlibet ad faciendam uoluntatem suam.

¬ªEt omne uas quod fictum est¬´ a diabolo contra te, o Ecclesia, ¬ªnon dirigetur,¬´ quia presentes penas sentiet et futuras: ¬ªet omnem linguam¬´ hereticorum, scribarum, et Phariseorum, uel etiam philosophorum,  ¬ªresistentem tibi in iudicio iudicabis,¬´ uel etiam damnabis, aut certe discretione discernes disputando cum eis. Sicuti alibi scriptum est: ¬ªPerdam sapientiam humanam a sapientibus, et prudentiam prudentium reprobabo .¬´ Siquidem conati sunt Simon et Elimas resistere sanctis apostolis, sicut diximus, sua doctrina et sapientia, sed condemnati sunt ab eis et diiudicati non uera dicere. Sic Hilarius, sic Augustinus, sic Hieronymus, et Athanasius, contra uasa diaboli pugnauerunt suis disputationibus. ¬ªHec est hereditas seruorum Domini, et iustitia eorum apud me, dicit Dominus.¬´ Ne putarent electi incassum laborem presentis uite sustinere pro nomine Christi, consequentur subinfert premia meritorum. Hec  hereditas seruorum  Domini, uidelicet uita eterna, regna celorum et retributio laborum, que ¬ªoculus non uidit, nec auris audiuit, nec in cor hominis ascenderunt, que preparauit Deus diligentibus se ¬´ Et hec est iustitia eorum qui apud Dominum sunt, ut pro labore presentis uite premia eterna percipiant, et presens tribulatio futuro gaudio comprehendatur.



CAPUT Lu.

¬ªOmnes sitientes, uenite ad aquas; et qui non habetis argentum, properate, emite et comedite.¬´ Alloquitur sermo diuinus generaliter omnes, tam Iudeos quam gentiles, ut ueniant ad aquas salutares, de quibus dicit alio in loco Isaias: ¬ªHaurietis aquas in gaudio de fontibus Saluatoris .¬´ Sitis in hoc loco spiritualiter intelligenda est, et aqua spiritualis,  de qua aqua Dominus in Euangelio dicit: ¬ªQui sitit ueniat ad me et bibat, et de uentre eius fluent aque uiue .¬´ Consequenter enim Euangelista declarauit quid illud significauerit, hoc  dixit de Spiritu quem accepturi erant credentes in eum. Omnes sitientes, id est desiderantes, siue querentes scientiam ueteris ac Noui Testamenti, uenite ad aquas baptismatis, uel ad dona Spiritus sancti. Et qui non habetis argentum, hoc est diuina eloquia, de quibus dicit Psalmista: ¬ªEloquia Domini eloquia casta argentum probatum ,¬´ properate cito uenire ad fidem meam. Emite, dona Spiritus sancti et aquam baptismatis, non pretio auri aut argenti uel aliquo huiuscemodi, sed credendo et  bene uiuendo. Et comedite ipsam aquam, doctrinam scilicet spiritualem uel dona Spiritus sancti, audiendo, legendo, meditando, corde retinendo. Quomodo ergo possumus aquam comedere? Sacra Scriptura quibusdam in locis est cibus, quibusdam potus. Ubicunque cum difficultate capitur, cibus est. Ubi uero facilem habet intelligentiam, potus est. ¬ªuenite,¬´ o gentiles populi, et omnes qui indigetis eloquiis ueteris et Noui Testamenti, ¬ªet emite absque argento, et absque ulla commutatione, uinum et lac.¬´ Sapientia humana pretio a philosophis emebatur, sed apostolis dictum est: ¬ªGratis accepistis, gratis date .¬´ uinum ergo nobis dat sacra Scriptura, cum dicit: ¬ªAudi Isrel, Dominus Deus tuus Deus unus est .¬´ Et illud Ioannis: ¬ªIn  principio erat uerbum.¬´ Lac uero nobis administrat, cum dicit: ¬ªNon occides, non adulterabis,¬´ et cetera huiusmodi. Et per uinum intelligenda sunt arcana diuinorum eloquiorum, per lac simplex doctrina que conuenit paruulorum fidei, sicut Apostolus dicit: ¬ªLac uobis potum dedi non escam, nondum enim poteratis.¬´

¬ªQuare appenditis argentum non in panibus,¬´ id est, non in doctrinis spiritualibus, ¬ªet laborem uestrum non in saturitate?¬´ Increpat modo scribas et Phariseos, hereticosque ac philosophos gentium, et omnes qui illorum peruersas doctrinas simulatasque traditiones sectantur, quare expendant siue consumant nitorem eloquentie in superficie littere, et in humana sapientia in quibus non reperitur panis spiritualis,  de quo saturetur anima, hoc est spiritualis intelligentia, ubi est cognitio panis ueri, qui dixit: ¬ªEgo sum panis uiuus .¬´ Argentum enim, sicut aliis in locis diximus, significat nitorem eloquentie. Multi sunt  qui legunt dicta prophetarum aliarumque diuinarum Scripturarum, sed non reperiunt in eis panes ex quibus ad saturitatem perueniant, quia solummodo litteram requirunt que occidit, et spiritualem intelligentiam nolunt perquirere que uiuificat, et ubi spiritualis est panis quo anima saturatur . Gentiles etiam legunt humanos libros, multumque ibi laborant consumendo nitorem eloquentie, sed non merentur saturari, quia spiritualis intelligentia in illis minime continetur. ¬ªAudite audientes me, et comedite bonum,  et delectabitur in crassitudine anima uestra.¬´ Auditus in sacro eloquio spiritualiter est requirendus, ut illud: ¬ªQui habet aures audiat ,¬´ id est, qui habet intelligentiam mentis, intelligat que dicturus sum. Ista enim comestio spiritualiter est requirenda, sicut et illa de qua alio in loco dicitur: ¬ªSi audieritis me, bona terre comedetis .¬´ Sicut enim corpus incrassatur epulis carnalibus, ita anima reficitur et impinguatur doctrinis spiritualibus et uirtutibus. De hac crassitudine dicit Psalmista: ¬ªSicut adipe et pinguedine repleatur anima mea .¬´ Et: ¬ªImpinguasti in oleo caput meum .¬´ Audite  audientes me, id est, intelligite que ego dicturus sum qui habetis intelligentiam,  et comedite bonum, hoc est intelligite Christum recte credendo et bene uiuendo, qui dixit: ¬ªEgo sum pastor bonus .¬´ uel etiam intelligite et percipite bonum, uerbum Euangelii. De quo etiam dicitur: ¬ªDomine, nonne bonum semen seminasti? .¬´ Et delectabitur in crassitudine anima uestra, id est, in uirtutibus et doctrina spirituali.

¬ªInclinate aurem uestram,¬´ hoc est humiliter audite me, ¬ªet uenite,¬´ subaudis ad me, non loco, sed merito, recte credendo, et bene uiuendo. ¬ªAudite,¬´ id est obedite uerbis meis, ¬ªet uiuet anima uestra,¬´ subaudis, in uita eterna habendo in se Deum qui prestat uitam in se credentibus. ¬ªEt feriam uobiscum pactum sempiternum, misericordias Dauid fideles.¬´ Ad Iudeos loquitur ista. Ferire dicimus percutere.  Unde dicitur: ¬ªPercussit Abraham fedus ,¬´ id est hostiam pro federe et pacto. Sicut legitur in ueteri Testamento, quia Dominus sanguine hircorum, uitulorum, et agnorum, confirmauit fedus quod percussit cum filiis Isrel, dans eis legitima. Fedus quod pepigit nobiscum in Nouo Testamento, sanguine Filii sui confirmauit, quando dedit nobis Euangelium. Quare autem dicit, ¬ªet feriam uobiscum pactum sempiternum,¬´ cum illud non permanserit eternaliter cum illis? Sed sciendum est, quia de gratia Noui Testamenti dicit. Lex enim et prophete usque ad Ioannem, ex eo regnum Dei , id est Euangelium annuntiatur, quod sempiternum dicitur esse, quia non succedet ei altera lex. Unde et Ioannes in Apocalypsi sua, dicit se ¬ªuidisse Euangelium  eternum .¬´ Quod autem dicit misericordias, id est promissiones Dauid fideles, subaudis Confirmabo uobiscum, non de Dauid rege suo Isai intelligendum est, sed de Christo in cuius figuram ille processit. Omnes enim promissiones que ad Dauid facte sunt, de Christo fuerunt.

¬ªEcce testem populis dedi, ducem ac preceptorem gentium.¬´ uox Dei Patris de Filio, quem dedit testem populis, hoc est in testimonium populorum, ut precepta illius atque mandata illis annuntiaret, qui de se ipso et Patre loquitur: ¬ªEgo ad hoc natus sum, ut testimonium perhibeam ueritati .¬´ Et illud: ¬ªOportet predicari Euangelium istud in omni orbe, in testimonium cunctis gentibus .¬´ Iste est enim testis omnium, quem Pater mundo  promisit et prestitit. Ipse est dux, quia ducatum rectitudinis prebuit suis fidelibus, et ipse introducit nos de terrenis ad contemplationem Dei Patris et suam, sicut ipse dicit: ¬ªNemo uenit ad Patrem, nisi per me .¬´ Ipse est etiam preceptor noster et magister, qui nos docet uiam ueritatis, qui dixit: ¬ªUnus est magister uester Christus .¬´ ¬ªEcce gentes quas nesciebas uocabis, et gentes que te non cognouerunt, ad te current.¬´ Alloquitur Deus Pater Filium suum de uocatione gentium ad fidem, et quod ad eum concurrant gentes, que ante illum non cognoscebant per fidem et dilectionem. Ecce  gentes quas ignorabas, propter idololatriam, uocabis a cultura uana ad fidem tuam per apostolorum  tuorum predicationem. Et gentes que non cognouerunt te antea per fidem, ad te current dicentes: ¬ªDomine, refugium factus es nobis .¬´ Iste est Deus noster, quem exspectauimus. De istorum fide dictum est superius: Quibus non est predicatum de eo, uidebunt. Et in Euangelio de ipsis loquitur Dominus: ¬ªBeati  qui non uiderunt et crediderunt .¬´ Sequitur: Et hoc fiet, ¬ªpropter Dominum Deum tuum, et sanctum Isrel, quia glorificabit te.¬´ Aliquando sacra Scriptura de diuinitate Filii Dei loquitur, aliquando de humanitate. Et quando de Deo loquitur, qui ¬ªin principio erat Deus uerbum apud Deum Patrem ,¬´ dicitur Pater glorie. Quando uero de eo qui dicit in Euangelio, quod ¬ªme persequimini hominem qui ueritatem  loquor uobis ,¬´ appellatur Pater diuini nostri Iesu Christi. Sicut in isto loco, cum dicitur, propter Dominum Patrem Deum tuum et sanctum Isrel, quia glorificabit te, ex tempore ea gloria quam habuit ipsa diuinitas ante omnia secula eternaliter cum ipso. Glorificauit Deus Pater Filium in baptismate, quando dixit: ¬ªHic est Filius meus dilectus, in quo mihi complacui.¬´ Glorificauit etiam eum in morte et in passione resuscitans eum a mortuis.

¬ªQuerite Dominum dum inueniri potest, inuocate eum dum prope est.¬´ Propheta alloquitur Iudeos qui noluerunt recipere misericordias et promissiones que facte sunt ad Dauid, ut querant Dominum cum tempus est et locus, id est dum uiuunt in hoc seculo. Ac si diceret: Quia ergo noluistis recipere misericordias  que facte sunt ad Dauid, sed gentes receperunt eas, ¬ªagite penitentiam et conuertimini ad Dominum dum tempus habetis.¬´ De hoc tempore dicit Apostolus: ¬ªEcce nunc tempus acceptabile, ecce nunc dies salutis .¬´ In presenti siquidem potest inueniri, non loco sed merito fidei, sed in futuro non dabitur neque locus, neque tempus Deum querendi, sed uiuendi. Quapropter ¬ªquerite eum dum inueniri potest, dum estis in corpore, dum datur locus penitentie.¬´ Queramus eum et nos, non loco sed fide. Queramus recte credendo, bene uiuendo, bene perseuerando, et hoc cum simplicitate cordis, ut illud: ¬ªSapite de Domino in bonitate, et in simplicitate cordis querite illum .¬´ Sequitur: ¬ªInuocate eum dum prope est,¬´ id est dum  uacat, dum tempus est. Prope est enim omnibus Dominus se in ueritate inuocantibus ,¬´ longe autem est ab illis qui ab eius uoluntate recedunt peccando. Sicut enim appropinquamus ei bonis operibus inseruiendo, non in loco, sed elongamus ab illo uitiis insudando. Unde ipse dicit per Ieremiam: ¬ªEgo Deus appropinquans eis qui mihi appropinquant fide, et longe recedens ab his qui a me procul recedunt in infidelitate .¬´ Et apostolus loquitur credentibus: ¬ªAppropinquate Domino, et appropinquabit uobis ¬´

¬ªDerelinquat impius,¬´ gentilis uidelicet populus, ¬ªuiam suam,¬´ malam et pristinam, ¬ªet uir iniquus,¬´ Iudaicus scilicet populus, ¬ªcogitationes suas¬´ malas  et antiquas, quibus a Domino declinabat, quando dixit illi: ¬ªUtquid cogitatis mala in cordibus uestris ?¬´ ¬ªEt reuertatur ad Dominum¬´ secundum illud: ¬ªDeclina a malo, et fac bonum .¬´ ¬ªEt miserebitur eius¬´ reuertentis ad se, ¬ªquia non uult mortem peccatoris, sed magis ut conuertatur et uiuat¬´ . ¬ªEt ad Deum nostrum,¬´ subaudis reuertatur uterque populus penitentiam agendo, ¬ªquoniam multus est ad ignoscendum,¬´ hoc est, semper est paratus ad misericordiam. Sic enim dicit Psalmista: ¬ªMisericordia eius super omnia opera eius .¬´ Hoc uero quod diximus pertinere specialiter ad gentilem et Iudaicum populum, derelinquat impius uiam suam, id est actionem suam prauam, et uir iniquus cogitationes  suas peruersas, ad unumquemque peccatorem referri non incongrue potest, qui cogitatione et opere delinquit, ut agens penitentiam Dei misericordiam consequatur. Tunc enim ad Dominum reuertimur et ipse miserebitur nostri quia multum misericors est, cum cogitationes et uias pristinas relinquentes, uirtutibus inseruimus.

¬ªNon enim cogitationes mee cogitationes uestre, neque uie uestre uie mee, dicit Dominus.¬´ Ne quis dubitaret de salute utriusque populi, et quod ipse non ualeret peccatum operis et cogitationis omnibus indulgere, ideo talia dixit. Et est sensus: Ne putetis difficile esse, impossibile mihi saluare populum Iudeorum, omnesque gentiles Deum ignorantes: hoc considerantes, quod multa sit differentia  inter mea consilia et uestra, cogitationes meas ac uestras, et meam naturam et uestram. Non enim sicut cogitationes mee immutabiles sunt, ita cogitationes uestre sunt. Quia cogitationes hominum uane sunt. Neque ut uie, id est actiones uestre tortuose et praue. ¬ªuie mee sunt immutabiles et recte .¬´ Multe enim cogitationes in corde uiri, consilium autem Domini et cogitatio firma in eternum manebit. Unde et subditur:

¬ªQuia sicut exaltantur celi a terra, sic exaltate sunt uie mee¬´ stabiles ¬ªa uiis uestris¬´ fragilibus, ¬ªet cogitationes mee¬´ fixe ¬ªa cogitationibus uestris¬´ uanis. Quantum distat celum a terra  tantum cogitationes Dei et uie a cogitationibus hominum  et uiis distant, et multo amplius, quia cogitationes et uie hominum praue sunt et instabiles, Dei autem immutabiles et promptissime. De cogitationibus enim Dei et uiis dicitur: Inscrutabilia sunt iudicia eius, et inuestigabiles uie eius. De hominum uero consilio dicitur: Cogitauerunt consilium, quod non potuerunt stabilire.

¬ªEt quomodo descendit imber et nix de celo,¬´ id est, de nubibus, ¬ªet illuc ultra non reuertitur, sed inebriat terram¬´ suo rore, ¬ªet infundit eam, et germinare eam facit, et dat semen serenti, et panem comedenti: sic erit uerbum meum,¬´ id est, sententia mea, quod egredietur de ore meo. ¬ªNon reuertetur ad me uacuum, sed faciet quecunque uolui, et  prosperabitur in his ad que misi illud.¬´ Ecce dat aliam similitudinem, quod consilium illius et uoluntas immutabiles sunt. Et est sensus: Sicut istud quod dico immutabile est ut postquam pluuia super terram descendit non reuertitur sursum, sed inebriat terram suo rore ut proferre ualeat fructus uarios: sic quod dixi de salute Iudaici populi et uocatione gentium, stabile erit. Allegorice autem per imbrem possumus intelligere Euangelicam doctrinam, que a nubibus, id est ab apostolis, uenit super corda arida terrenorum hominum, et suo rore fecundauit, ut fructus iustitie et uirtutum proferrent. Per uerbum autem, quod dicit a suo ore exire et facere suam uoluntatem, possumus intelligere uerbum Dei Patris, de quo dicit Ioannes : ¬ªIn principio erat uerbum.¬´  Tamen cum dicit quod egredietur de ore meo, non debemus putare, quod Deus omnipotens talia membra habeat sicut humana natura: sed nostro more loquitur, ut per nostram naturam discamus Dei uerba. Istud ergo uerbum misit Deus Pater, ut uoluntatem suam per illud adimpleret et placitum, hoc est, ut per eum genus humanum redimeret, sicut ipse Filius dicit: Quia ¬ªque placita sunt ei facio semper .¬´ Fecit ergo quod Pater uoluit, redimendo genus humanum: et prosperatus est secundum humanitatem, quando, per uniuersum orbem predicatione illius et fide diffamata, gentes crediderunt in eum: sicque ad dexteram paterne maiestatis reuersus est.

¬ªQuia in letitia ingrediemini, et in pace deducemini.¬´  Alloquitur Deus Pater tam Iudeos quam credentes, uenientes ad se per fidem. In letitia  ingrediemini, o Gentiles, de infidelitatis errore et idololatrie cultura, ad lucem fidei et cognitionem meam. Siue, o Iudei, de umbra legis ad gratiam et ueritatem Euangelii. Et in pace, id est in Christo, deducemini ad patriam celestem, de tenebris peccatorum. De hac pace dicit Apostolus: ¬ªGratia uobis et pax .¬´ Et iterum: ¬ªIpse est pax nostra, qui nos pacificauit Deo Patri et sibi .¬´ ¬ªMontes et colles cantabunt coram uobis laudem, et omnia ligna regionis plaudent manu.¬´ Per montes et colles intelliguntur angelice potestates, et sanctorum anime patriarcharum et prophetarum, apostolorum, ceterorumque sanctorum, que pro uarietate  uirtutum montes appellantur et colles, et gaudent de salute utriusque populi. De quibus Dominus dicit in Euangelio: ¬ªQuia gaudium est in celo angelis Dei super uno peccatore penitentiam agente .¬´ Quod autem subiungit, ¬ªet omnia ligna regionis plaudent manu,¬´ de multitudine gentium et fidelium intelligendum est, que gentiles precessit. Quarum una arborum ait: ¬ªEgo autem sicut oliua fructifera in domo Dei, speraui in Domini misericordia .¬´

¬ªPro saliunca ascendet abies, et pro urtica crescet myrtus.¬´ Saliuncula siue saliunca herba est plena aculeis et punctionibus. Abies uero alta et procera arbor est, et tam ad domum fabricandam  apta, quam etiam ad picem effundendam. Ac si diceret aliis uerbis: Pro uitiis ascendent uirtutes, et pro infidelibus fideles. uerbi gratia: ueniens quilibet infidelis ad gratiam baptismatis, qui ante erat saliunca, id est infructuosus, ascendit ad culmina uirtutum et efficitur abies. Per urticam autem, que est ignee nature, significantur libidinosi et cupidi, et qui a fide Christi alieni existunt, et aculeis peccatorum punguntur, qui tunc mutantur in myrtum  dum de uitiis transeunt ad uirtutes, bonumque odorem uirtutum de se reddunt. Nunquid non Paulus apostolus et Zacheus non erant ut saliunca, id est infructuose arbores et urtica, quando alter persecutionis aculeis pungebat Christianos, alter aculeis cupiditatis et estibus auaritie  anhelabat? Sed cito conuersi ad fidem, creuerunt in abietes et myrtos, intantum ut unus illorum diceret: ¬ªChristi bonus odor sumus Deo in omni loco .¬´

¬ªEt erit Dominus nominatus in signum eternum, quod non auferetur.¬´ Cum, inquit, ascenderint pro infidelibus fideles, et creuerint pro libidinosis et cupidis casti, et contemptores diuitiarum: erit Dominus nominatus in toto mundo in signum eternum, quia a Christo Christiani dicuntur, quod signum salutis non auferetur a cordibus fidelium. Hoc enim signo, id est nomine Christi, erunt insigniti omnes fideles usque ad diem iudicii.



CAPUT LuI.

 ¬ªHec dicit Dominus: Custodite iudicium,¬´ id est omnes equaliter iudicate, non attendentes personam in iudicio pauperis. Quod autem subiungit, ¬ªfacite iustitiam,¬´ per iustitiam debemus intelligere omnes uirtutes que iustificant electos Dei. Et quare ista precipio? ¬ªQuia iuxta est salus mea, ut ueniat,¬´ id est, in proximo est ut ueniat Filius meus iehsu quod interpretatur Saluator, eo quod ¬ªsaluet populum suum a peccatis ,¬´ ¬ªet prope est iustitia mea¬´ ut reueletur suo tempore, iuxta illud Apostoli: ¬ªPostquam uenit plenitudo temporis, misit Deus Filium suum .¬´ Salus Dei Patris et iustitia Filius est, quia per ipsum saluat et iustificat omnes electos.

¬ªBeatus uir qui facit hoc,¬´ subaudis iudicium et  iustitiam, et cum discretione omnia facit. ¬ªEt filius hominis qui apprehendit istud,¬´ subaudis iudicium, id est qui fortiter tenet Christum credendo in eum, cui ¬ªPater omne iudicium dedit .¬´ Huic uersiculo simile est quod dicit Psalmista: ¬ªBeati qui custodiunt iudicium, et faciunt iustitiam in omni tempore .¬´ Duo dicit, beatus uir, et beatus filius hominis. Ille igitur qui uiriliter in mandatis Domini laborat, preteritum obliuiscens et in futurum se extendens, donec perueniat in unitatem fidei et agnitionem Filii Dei, ¬ªin uirum perfectum et mensuram etatis plenitudinis Christi ¬´: utique sine dubio in adoptionem filii Dei merebitur peruenire. Sequitur: ¬ªCustodiens sabbatum, ne polluat  illud, custodiens manus suas, ne faciat omne malum.¬´ Sabbatum custodit, qui precepta Dei adimplens a uitiis declinat. Custodiens, inquit, sabbatum cessando a uitiis ne polluat illud, beatus est: et custodiens manus suas a rapina et omni iniquitate, ne faciat omne malum, id est omne peccatum: quia qui in uno offendit, factus est omnium reus .

¬ªEt non dicat filius aduene, qui adheret Domino dicens: Separatione sua diuidet me Dominus a populo suo.¬´ Aduene appellabant gentiles, qui deserentes ritum gentilitatis transibant per circumcisionem ad Iudaismum, adherentes Domino per fidem et operationem. Hec contra Iudeos dicta sunt, qui de nobilitate generis se iactantes, dicebant Christi  aduentum non pertinere nisi solummodo ad ipsos, de quorum stirpe originem sumpsit secundum carnem. Quorum uerba audientes gentiles qui iuncti erant illis, desperabant de salute, quod non possent eis cequari in gloria eterna, dicentes: Separatione diuidet me Dominus a populo suo, cum uenerit. Sed in illa spirituali regeneratione non est discretio sexus aut conditionis, utrum masculus an femina, liber an seruus ueniat ad fidem, et baptismo sanctificationis mundetur. In omni enim gente qui timet illum et operatur iustitiam, acceptus est illi . Iuxta illud Apostoli: ¬ªIn Christo Iesu non est Iudeus neque gentilis, non est seruus neque liber: sed omnes unum sunt .¬´ Quapropter consolatur Propheta gentiles, et dicit: Non  dicat, inquiens, filius aduene siue peregrinus, qui adheret Domino per circumcisionem et fidem. Separatione diuidet me Dominus a populo suo, cum uenerit saluare populum suum Iudaicum: quia plures sunt saluandi per fidem de gentibus, quam de Iudeis. ¬ªEt non dicat eunuchus: Ecce ego lignum aridum.¬´ Tria genera sunt eunuchorum. Sunt eunuchi qui ab aliis fiunt hominibus, et sunt alii qui ex utero matris ita nascuntur, ut nullam habeant uirtutem procreandi filios. Sunt denique cunuchi in utroque sexu, qui se custodiunt ab omni immunditia, seruantes uirginitatem pro amore Dei: de quibus Dominus ait: ¬ªSunt, inquit, eunuchi qui se castrauerunt propter regna celorum .¬´ Non abscidendo sibi uirilia, sed luxuriam refrenando.  Quos omnes hic consolatur Propheta ex persona Domini, ut non desperent de eterna salute, nec contristentur eo quod filios carnales non habent, propter quod in lege Dei maledictus quod non reliquerit semen super terram. Ibi enim non de semine procreationis dicitur, sed de semine bone operationis. Putabant quippe quod qui non haberet filios, non haberet requiem in regno celorum cum sanctis patribus. Allegorice per hos eunuchos intelligere debemus omnes utriusque sexus, qui uirginitatem pro Christi nomine seruant: quos nunc alloquitur sermo diuinus, ut non amittant spem patrie celestis, quamuis careant filiis carnalibus, quia non separabuntur a gloria electorum, si semen spirituale hic,  id est opus bonum fecerint: sed coronam et brauium uirginitatis a Domino recipient. Sequitur:

¬ªHec dicit Dominus eunuchis,¬´ id est, uirginibus ¬ªqui custodierint sabbata mea,¬´ id est, ab omni uitio cessauerint: per quod homo efficitur filius diaboli, ¬ªet elegerint que uolui,¬´ id est, uirginitatem seruauerint, ¬ªet tenuerint fedus meum,¬´ id est, pactum siue preceptum quod pepigi cum eis, et illud opere adimpleuerint: studentes iugiter orationi, iuxta illud: ¬ªOportet semper orare ,¬´ etc., nec non et illud considerantes quod dicitur: ¬ªSine intermissione orate .¬´ Notandum quia non dicitur et elegerint que precepi, sed que uolui: quia Dominus ostendit se amare uirginitatem, non tamen precipit eam cum ait: ¬ªQui potest capere  capiat .¬´ Et Apostolus: ¬ªDe uirginibus, ait, preceptum Domini non habeo: consilium autem do .¬´ uideamus que merces eis a Domino promittitur.

¬ªDabo eis,¬´ inquit, ¬ªin domo mea¬´ subaudis locum, id est, in presenti Ecclesia dabo maximum honorem, ut in ea sacerdotali fungantur officio, et pro filiis carnalibus multos habeant spirituales filios: uel dabo eis locum in domo mea, in celesti scilicet Hierusalem, ubi mansiones multe sunt . ¬ªEt in muris meis dabo eis locum,¬´ id est, in numero predicatorum illos constituam, ut efficiantur turres fortissime ciuitatis mee: ut muniant et protegant sibi subiectos, predicationis uerbo siue exemplo. ¬ªEt nomen melius a filiis et filiabus,¬´ id est,  excellentius pre ceteris qui filios et filias carnales generant. ¬ªNomen sempiternum dabo eis,¬´ id est, nomen Christianitatis, ut a Christo meo Christiani uocentur: ¬ªquod¬´ nomen ¬ªnunquam deficiet. Et filios aduene,¬´ id est, gentilium ¬ªqui adherent Domino,¬´ credendo in eum, subaudis dabo nomini sancto eius ¬ªut colant eum,¬´ confitendo illum, ¬ªet diligant nomen eius,¬´ id est, nomen filii ¬ªut sint ei in seruos,¬´ sicut Apostolus de se loquitur: ¬ªPaulus seruus Iesu Christi .¬´ ¬ªOmnem,¬´ subaudis eunuchum siue aduenam, ¬ªcustodientem sabbatum meum, ne polluat illud,¬´ id est, cessantem a malo opere, ¬ªet tenentem fedus meum,¬´ ut semper insistat orationi.

¬ªAdducam eos in montem sanctum meum, et letificabo  eos in domo orationis mee,¬´ id est, in celesti Hierusalem, ubi electi nichil aliud acturi sunt nisi laudes Deo referent et orationi uacabunt. Mons sanctus ad quem promittit eos se adducere, aut dogmata ueritatis sunt Trinitatisque confessio, uel Ecclesia presens, uel etiam ipse Dominus, qui est mons montium: de quo idem Propheta ait: ¬ªuenite, ascendamus ad montem Domini .¬´ Ad cuius contemplationem adducet ipse electos suos. ¬ªHolocausta eorum et uictime,¬´ id est, eunuchorum et aduenarum, ¬ªplacebunt mihi super altare meum, quia domus mea domus orationis uocabitur cunctis gentibus.¬´ Holocausta sunt que integra cremantur. quia holocaustum totum incensum dicitur et combustum.  uictime dicuntur a uinciendo, eo quod uincte atque ligate adducerentur ad ostium domus Domini, atque tradebantur sacerdotibus. Quarum pars offerebatur in altari, et alia pars sacerdotibus tradebatur. Non autem his uerbis eunuchis uel aduenis precipit, ut offerant sacrificium secundum Iudeos: sed spiritualem hostiam iubet offerre, de qua Apostolus: ¬ªObsecro  ut exhibeatis corpora uestra hostiam uiuentem .¬´ Et alibi: ¬ªMortificate membra uestra que sunt super terram.¬´ uirginitatem enim mentis et corporis seruare, spirituales uictimas est Deo offerre. Sed ut aliqua differentia fiat, uictimas offert quisquis ad tempus orationi uacat, et rursus ad tempus pro amore filiorum non causa libidinis debitum uxori reddit. Holocaustum  autem offert, quisquis pro Christi nomine omnia dimittit. Iuxta quod Dominus ait: ¬ªSi uis perfectus esse, uade, uende omnia, et da pauperibus .¬´ uel uictimas offert, qui in seculo positus partem substantie sue seruat sibi ad suos usus, et suorum explendam necessitatem: partem etiam egenis et pauperibus pro Christi nomine distribuit. Huiusmodi ergo holocausta et uictimas precipit Deus eunuchis et aduenis offerre, id est, uirginibus et credentibus ex gentibus: ut contemnentes ex toto mundum, uirginitatem seruent et studeant orationi, et hoc super altare, id est, in fide recta, debent offerre. Sicut enim super altare ponebantur uictime et holocausta, ibique adolebantur: ita in fide omnes uirtutes et omnia bona opera consistunt: quia sine  fide impossibile est placere Deo. Hinc dicitur: Iustus autem meus ex fide uiuit. Sequitur: ¬ªDomus mea, domus orationis uocabitur cunctis gentibus .¬´ Non de uno solummodo templo Hierosolymitane urbis loquitur, ubi tantum oratio et concursus fiebat unius Iudaice gentis: sed de Ecclesia que per uniuersum orbem dilatata est, ad quam quotidie multi confluunt populi.

¬ªAit Dominus qui congregat dispersos Isrel¬´ in unum ouile et in unam Ecclesiam. Dispersos Isrel appellat duodecim tribus, ad quas scribebat Petrus: uel omnes credentes, de quibus Dominus ait apostolis: ¬ªSedebitis super sedes duodecim :¬´ et cetera. De hac congregatione uel dispersis loquitur euangelista: ¬ªiehsu  moriturus erat pro  gente : et non tantum pro gente, sed ut filios Dei qui dispersi erant, congregaret in unum.¬´ ¬ªAdhuc congregabo ad eum,¬´ id est, ad Christum, ¬ªcongregatos eius,¬´ id est, omnes predestinatos ad uitam, ¬ªet adducam¬´ ad fidem eius et ad Ecclesiam, uel ad celestem Hierusalem. uox Patris ad Filium. Sequitur:

¬ªOmnes bestie agri, uenite ad deuorandum, uniuerse bestie saltus,¬´ subaudis uenite et preparate ad deuorandum populum Iudaicum, qui credere noluit in Christum. Congregate  omnes gentes, ut ueniant et interficiant miseros Iudeos qui in infidelitate permanserunt. Et appellat eos bestias, quia more bestiarum irrationabiliter uiuebant adorantes  creaturam pro Creatore, et uaria portenta demonum uenerantes, et in saltu uitiorum commorantes. Quando Romani uenerunt quadragesimo secundo anno post ascensionem Domini contra Iudeos, pene omnium gentium milites uenerunt: qui uniuersum orbem sub suo dominio tenebant. Ideoque nunc dicitur omnes bestie agri, id est, milites omnium gentiam. Ager enim est mundus, sicut Dominus in Euangelio quodam loco exponit . Possumus per bestias agri intelligere demones, quibus miseri Iudei traditi sunt ad cruciandum: secundum illud Ieremie: ¬ªOuis errans Isrel, leones eiecerunt eam .¬´ Et Apostolus: ¬ªAduersarius uester diabolus tanquam leo rugiens.¬´

¬ªSpeculatores eius ceci omnes, nescierunt,¬´ subaudis  audis Deum siue ueram lucem. ¬ªCanes muti, non ualentes latrare.¬´ Consuetudo Scripturarum est, ut reges et principes ac magistros appellet speculatores: sicut hic scribas et Phariseos atque sacerdotes Iudeorum, qui ceci erant, nescientes conspicere ¬ªlumen uerum quod illuminat omnem hominem uenientem in hunc mundum .¬´ Siue ceci erant, quia non habebant lumen fidei et claritatem uirtutum. Unde eis Dominus dicit: ¬ªue uobis cecis qui dicitis: Si quis iurauerit in altare, non debet. Qui uero per aurum iurauerit, debet .¬´ Et hoc uerbum quod est speculator, in bonam et malam partem ponitur. In bonam, ut Dominus loquitur ad Ezechielem: ¬ªFili hominis, speculatorem dedi te domui Isrel .¬´ Et Isaias: ¬ªSuper specula  Domini ego sto die ac nocte .¬´ In malam partem poni ur ut hic, aliisque in locis quam plurimis. Et non solum speculatores ceci uocantur, uerum etiam ¬ªcanes muti non ualentes latrare¬´ propter pigritiam. Sicut canes suo latratu custodiunt gregem a lupis, sic illi debuerant latratus predicationis emittere, et demones a cordibus subiectorum fugare. ¬ªuidentes uana,¬´ id est, sapientes a malo ¬ªet intelligentes inutilia, dormientes,¬´ id est, in peccatis iacentes libidinique seruientes, et a bono opere torpentes, ¬ªet amantes somnia¬´ a quibus deludebantur a demonibus. Unde dicebant: ¬ªSomniaui, somniaui .¬´ Dormiebant siquidem illi speculatores, non attendentes illud: ¬ªNe dederis somnum oculis tuis .¬´ Et illud Euangelii: ¬ªuigilate,  quia nescitis qua hora Dominus uester uenturus est .¬´ Et ad exaggerandum illorum malitiam, subiungit:

¬ªCanes impudentissimi¬´ id est, inuerecundi, ¬ªnescierunt saturitatem,¬´ subaudis, erroris et malitie. Sicut canes inuerecundi reuertuntur ad suum uomitum: sic illi malitiam quam corde conceperant explentes, statim ad pristina uitia reuertebantur. Iuxta illud Prouerbiorum: ¬ªCanis reuersus ad uomitum .¬´ uel aliter: Sicut canes sine uerecundia latratus emittunt persequendo lupum, uel etiam latrunculum: sic illi inuerecunda fronte clamauerunt contra Dominum: ¬ªCrucifige, crucifige eum, reus est mortis .¬´ ¬ªIpsi pastores  ignorauerunt intelligentiam,¬´ subaudis legis et prophetarum. Eosdem quos superius speculatores et canes dixerat, nunc pastores appellat, scribas uidelicet et Phariseos et magistros Iudeorum: non quod reuera ueri pastores essent, sed mercenarii qui ignorauerunt scientiam legis diuine, sicut Dominus ad eos loquitur: ¬ªErratis nescientes Scripturas, neque uirtutem Dei .¬´ ¬ªOmnes in uiam,¬´ id est in actionem ¬ªsuam¬´ prauam ¬ªdeclinauerunt.¬´ Scribe uidelicet et speculatores Iudeorum, recedendo a uoluntate Dei et sequendo diabolum, secundum illud: ¬ªOmnes declinauerunt, simul inutiles facti sunt .¬´ ¬ªUnusquisque ad auaritiam suam declinauit,¬´ querens que sua sunt, non que Iesu Christi . Et hoc fecerunt ¬ªa  summo usque ad nouissimum,¬´ id est, a maioribus usque ad minores, a prelatis usque ad nouissimum subiectum: sicut idem propheta loquitur: ¬ªA planta pedis usque ad uerticem, non est in eo sanitas .¬´

¬ªuenite, sumamus uinum, impleamur ebrietate,¬´ uel sicera sicut in Hebreo habetur. Et ponitur pro omni quod inebriare potest. ¬ªEt erit sicut hodie sicut et cras, et multo amplius.¬´ Sic dicebant illi miseri suis sodalibus et sociis, qui subditorum mores et actus sedulo considerare debuerant, et gubernare. Et quia noluerunt agere penitentiam post Domini passionem, sed in malitia perdurauerunt, dicentes: ¬ªComedamus et bibamus, cras enim moriemur ,¬´ traditi sunt in manus  Romanorum, et ab eis miserabiliter interfecti sunt.



CAPUT LuII

¬ªIustus perit, et nemo est qui recogitet,¬´ et reliqua. Tradunt Hebrei quod de seipso dixerit hoc Isaias, qui sectus est serra lignea a Manasse, uirosque misericordie appellauerit ceteros prophetas, quos idem rex impiissimus peremit. Sed uerius de illo intelligitur, qui iustificat omnem impium. De quo uxor Pilati: ¬ªNihil tibi et iusto illi.¬´ Et Pilatus: ¬ªQuid faciam  de Iesu qui dicitur iustus ?¬´ Iustus Christus perit in passione, et nemo est Iudeorum, id est reproborum, qui recogitet, siue consideret in corde suo, quod non pro suis peccatis talia patiebatur, sed pro salute generis  humani. Quod dicitur perit, secundum estimationem illorum loquitur, uel etiam ideo, quia perditio non semper pro abolitione siue pro interitu ponitur, sed pro magnitudine passionis. Nam Dominus non periit, quia tertia die resurrexit. uiros autem misericordie apostolos debemus intelligere, qui non nostris meritis, ad nos uenerunt, ut nos de potestate diaboli eruerent. ¬ªIsti uiri misericordie colliguntur¬´ ad patriam celestem, ¬ªet non est qui intelligat,¬´ id est nemo reproborum considerat quod pro iustitia sua trucidentur, et talia sustineant. ¬ªA facie malitie,¬´ id est a presentia peccati ¬ªcollectus est¬´ a Deo Patre: ¬ªiustus¬´ Christus resurgendo a mortuis, siue propter malitiam hominum quorum peccata  pertulit in corpore suo super lignum, ut peccatis mortui iustitie uiueremus, uictor ascendit ad Patrem .

¬ªueniat pax, requiescat in cubili suo qui ambulauit in directione sua,¬´ id est in rectitudine. Beatus Hieronymus dicit in Hebreo requiescant legi, licet singularis numerus in quibusdam libris inueniatur. Quod duobus modis potest intelligi. Id est ut propheta desiderans aduentum Christi dicat: ueniat pax uera Christus per incarnationis mysterium, ad reconciliandum Deo Patri genus humanum, postea resurgens a mortuis requiescat in cubili suo, id est in gloria paterne maiestatis, uel in Ecclesia in qua ambulauit ipse Christus in directione sua. Si autem pluraliter legerimus, requiescant in cubili suo, de apostolis  intelligendum est ita: ueniat pax Christi per apostolos ad gentiles, quam ipsis apostolis dereliquit dicens: ¬ªPacem relinquo uobis, pacem meam do uobis .¬´ Cumque illa pax uenerit que ¬ªexsuperat omnem sensum ,¬´ requiescant apostoli in cubili suo, id est in eterna beatitudine. Ipse uero qui pax est et pacem tribuit fidelibus, ambulauit in rectitudine sua, quia recto tramite rediit ad Patrem.

¬ªAccedite huc, filii auguratricis, semen adultere.¬´ Hierusalem multa idola coluit maxime temporibus Isaie, et inter ceteras spurcitias augurium etiam exercuit. Unde appellantur modo Iudei filii auguratricis et semen adultere mulieris, siue adulteri populi in quibusdam legitur, et semen fornicarie plebis uel mulieris: ut uel sic confusi penitentiam  agant. Sicut adultera dicitur mulier, que proprium uirum dimittit et adheret alieno. Sic et Hierusalem adultera appellatur, quia dereliquit proprium uirum Deum, et adhesit diabolo. Unde ei modo loquitur: ¬ªAccedite ad me, filii auguratricis, et audite uerba mea qui estis semen adultere mulieris et fornicarie, Super quem lusistis et dilatastis os, et reiecistis linguam?¬´ uox Filii Dei commemorantis seuitiam Iudeorum contra se, quam sustinuit tempore passionis sue sicut euangeliste insinuant, quando illuserunt et dilatauerunt os et eiecerunt linguam ad blasphemandum eum, quando uidelicet uelauerunt faciem eius, et percusserunt caput eius arundine, et dixerunt: Aue, rex Iudeorum: et imposuerunt coronam spineam in capite eius, et cetera que euangelicus  sermo commemorat . Nunquid non dilatauerunt os et eiecerunt linguam ad blasphemandum Deum, cum dixerunt: ¬ªDemonium habes; Samaritanus es; in principe demoniorum eiicit demonia .¬´ Et tempore passionis cum dixerunt: Crucifige eum, reus est mortis. Et uah qui destruis templum. Super quem  hec omnia fecistis, dicit Filius Dei, nisi super me? ¬ªNunquid non uos filii scelesti, semen mendax, qui consolamini in diis,¬´ alienis ¬ªsubter omne lignum frondosum,¬´ id est nemorosum, ¬ªimmolantes paruulos in torrentibus subter imminentes  petras?¬´ Filii diaboli et peccati erant, sicut Dominus eis dicit: ¬ªuos ex  patre diabolo estis :¬´ non per naturam, sed per imitationes. Scelestus homo dicitur crudelis. Et illi crudeliter ac nequiter agebant, quando relicto Deo uero idolis seruiebant, et diis alienis filios suos immolabant. Semen mendax erant, quia diabolum imitabantur, qui est mendax  et pater eius, id est, mendacii, pater et auctor eius. Hoc uero quod dicit, qui consolamini in diis alienis, id est, qui delectamini in diis subter omne lignum frondosum, immolantes paruulos in torrentibus subter imminentes petras: in libro Regum et Paralipomenon apertius manifestatur, ubi dicitur quod filios suos et filias fecerunt transire per ignem, et subter ligna nemorosa, et in torrentibus et subter imminentes petras obtulerunt idolis sacrificia. De hac  immolatione dicit Psalmista: ¬ªImmolauerunt filios suos et filias demoniis .¬´

¬ªIn partibus torrentis,¬´ id est in ripis torrentis, pars tua, o Hierusalem, que relinquens altare domus Domini in torrentibus immolas. ¬ªHec est pars tua,¬´ subaudis in cultura idolorum, ¬ªet ipsis effudisti libamen, obtulisti sacrificium.¬´ Libamina sunt in liquaminibus, in oleo et uino. Sacrificium in aridis, in pane et uictimis. ¬ªNunquid super his,¬´ operibus tuis pessimis, ¬ªnon indignabor,¬´ subaudis, ut non reddam tibi iuxta opera tua mala?

¬ªSuper montem excelsum posuisti cubile tuum,¬´ et cetera. Dicit beatus Hieronymus, quod temporibus Isaie hec maxime contigerunt, quando sub rege Achaz omnes montes cultura demonum repleti  sunt. In montibus enim excelsis ponebant cubicula sua, ut ibi luxuriam fornicationemque suam explerent. Et non solum eis hoc malum sufficiebat: uerum etiam post ostium et retro postem ponebant simulacra, ut intrantes uel exeuntes semper adorarent ea, sicut sequentia manifestant.

¬ªPost ostium,¬´ inquit, ¬ªet retro postem posuisti memoriale tuum,¬´ id est, non solum in montibus et uallibus adorasti simulacra, uerumetiam post ostium et retro postem, quod unum est, posuisti memoriale tuum, id est, idola, ut semper in memoria tua essent, quatenus egrediens domum uel ingrediens adorares ea. ¬ªQuia iuxta me discooperuisti et suscepisti adulterum,¬´ id est diabolum, ¬ªdilatasti cubile tuum, et pepigisti cum eo fedus,¬´ subaudis ut ad me non  redires. Loquitur Dominus ad Hierusalem, et redarguit eam quasi meretricem et adulteram, eo quod dereliquerit uirum proprium, id est, Deum, et adheserit alieno, id est, diabolo, per culturam idolorum fornicando cum lapide et ligno. uerbi gratia, sicut quilibet homo redarguit uxorem suam dicens: Dum dormio iuxta te, clam reuelas stratum meum et suscipis adulterium iuxta me, pactumque cum eo iniisti ut non redires ad me. uel ita potest intelligi, ut omnem uoluntatem suam amatoribus suis absque uerecundia manifestauerit: et non solum in Hierusalem fornicata sit, sed et super omnes uicos et ciuitatulas lupanaria constituerit.

¬ªDilexisti stratum eorum manu aperta, et ornasti  te regio unguento.¬´ Per stratum hic debemus intelligere adulterium, quod in stratu operatur, et per manum operationem irreuerentem, ut sit sensus: Dilexisti adulterium manu aperta, id est, sine uerecundia et operatione irreuerenti, et ornasti et preparasti te unguento regio, id est, diabolico, qui est rex super omnes filios superbie. uel unguento preparasti te regio, id est, idolo Moabitarum: quod a quibusdam Moloch uel Melchon appellatur, et interpretatur rex. Cui se preparabat Hierusalem et multiplicabat pigmenta, ut ornatu suo et odore placeret amatoribus suis.

¬ªMisisti legatos tuos procul,¬´ subaudis, ad deferenda idola, et conducendos amatores, ¬ªet humiliata es usque ad inferos,¬´ id est, propter opera tua  mala precipitata es in mortem. Et est sensus: Non suffecit tibi ut solummodo adorares deos quos in circuitu tuo gentes colebant: sed insuper misisti procul in Babylonem et in Aegyptum, ut illorum quoque deos adorans fornicationem tuam expleres cum cultoribus eorum. Quod dicit, humiliata es usque ad infernos, non est ista humiliatio in bonam partem intelligenda. Est enim humilitas que pertinet ad gloriam: ut illud, ¬ªOmnis qui se humiliat exaltabitur ,¬´ etc. Et est alia que pertinet ad interitum et defectionem: ut est illud quod in libro Regum legitur: ¬ªQuia humiliauit Amon Thamar sororem suam .¬´ Et Dominus dicit: ¬ªQuia omnis qui se exaltat, humiliabitur.¬´

¬ªIn multitudine uie tue laborasti,¬´ id est in  multis actionibus tuis prauis. ¬ªEt non dixisti. Quiescam,¬´ subaudis, a cultura idolorum, uel a prauo opere. ¬ªQui ambulat per uiam regiam, non declinans ad dexteram nec ad sinistram: ille non laborat ,¬´ etc. uia recta Christus est, qui dixit: ¬ªEgo sum uia, ueritas, et uita.¬´ uerbi gratia, uia recta et regia est prudentia, que ostendit qualiter bona prouide consideremus, et mala solerter caueamus. Qui uero plus sapit quam oportet sapere, ille sine dubio ad dexteram declinat. Qui autem stultus est et incautus agit omnia, ad sinistram procul dubio declinat. Et ille laborat in uia, qui prauis actionibus semper deditus est.

¬ªuitam manus tue inuenisti, propterea non rogasti,¬´ subaudis me. Et si rogasti uerbis non tamen  operibus, ut est illud: ¬ªPopulus hic labiis me honorat .¬´ uitam hic pro diuitiis posuit, et abundantia terrenarum rerum, in quibus illi spem uite sue collocatam habebant. Ac si diceret: Diuitias quas desiderabas inuenisti, omniumque repleta es abundantia, ideoque me non rogasti sicut rogaro debuisti.

¬ªPro quo sollicita, timuisti, quia mentita es,¬´ etc. Iste uersus distinctionibus et subauditionibus eget. Pro quo sollicita? Pro diuitiis. Ibique media distinctio ponenda est. Et est sensus: Pro diuitiis a me tibi datis sollicita fuisti, quomodo custodires eas. ¬ªEt timuisti,¬´ subaudis hostes uel deos a quibus sperabas omnia hec tibi data. ¬ªQuia mentita es,¬´ subaudis  quando egrediebaris de Aegypto dicens: ¬ªOmnia que locutus est nobis Dominus ,¬´ et cetera. ¬ªEt mei non es recordata:¬´ subaudis tempore letitie tue. Quodque sequitur: ¬ªneque cogitasti in corde tuo, quia ego non tacens: et quasi non uidens, et mei oblita es.¬´ Sensus huiusmodi est: Cum diuitiis abundares, et summa pace fruereris, luxurieque et auaritie et aliis uitiis deseruires, quia presentialiter tibi quod merebaris non reddidi: putasti quod semper tacerem non recolens quod alibi dixi: Tacui, nunquid semper tacebo?

¬ªEgo annuntiabo iustitiam tuam, et opera tua,¬´ id est simulacra tua, ¬ªnon proderunt tibi.¬´ Et loquitur ironice. Ac si diceret: Hactenus silui, non amplius tacebo, sed annuntiabo iniquitatem tuam,  cum te et simulacra tua tradidero Chaldeis uel Romanis. uel etiam in die iudicii annuntiabo nequitiam tuam omnibus gentibus, quomodo contra me egeris tempore passionis mee, ut cognoscant te non recte egisse. Et quare non proderunt tibi simulacra tua? Quia illa conflabuntur, et tu captiua duceris.

¬ªCum clamaueris,¬´ subaudis, ad me tempore captiuitatis et calamitatis tue, siue cum uenerint Chaldei uel Romani, seu in die iudicii, ¬ªliberent te congregati tui,¬´ id est, dii tui de captiuitatis malo et penis inferni absoluant, quos deos congregasti ex diuersis gentibus, unde Ieremias: ¬ªUbi sunt dii tui quos feceras tibi ?¬´ Surgant, et saluam te faciant in die malorum. ¬ªEt omnes  eos,¬´ subaudis deos, ¬ªauferet uentus,¬´ id est non poterunt te liberare, quia omnes deos tuos auferet persecutio captiuitatis, et aduentus scilicet hostium, ¬ªet tollet aura,¬´ quod idem significat. ¬ªQui autem fiduciam habet mei, hereditabit terram,¬´ et cetera. De illis dicit qui idola non adorauerunt, siue de illis qui in captiuitatem ducti penitentiam egerunt, et reuersi sunt sub Zorobabel et Iesu de captiuitate, ut adorarent Deum suum in loco suo, et seruirent ei in toto corde suo.

¬ªEt dicam,¬´ subaudis Cyro et principibus eius, ¬ªuiam facite populo meo,¬´ id est prebete licentiam reuertendi in terram suam. ¬ªDeclinate de semita eorum,¬´ ut non impediatis iter egrediendi. ¬ªAuferte offendicula,¬´ id est, omnia impedimenta que  ad iter illorum nocere possunt, ut libere redeant ad terram suam. Spiritualiter uero de omnibus electis dicit, qui ueraciter in illum credunt, et fidem quam habent operibus exornant, quod ipsi hereditabunt terram uiuentium, de qua Psalmista dicit: ¬ªCredo uidere bona Domini ,¬´ et cetera. Possidebunt etiam montem sanctum, id est, sacram Scripturam ueteris ac Noui Testamenti, que utraque in monte data est, ad altitudinem premiorum obseruatores suos inuitat, de qua Dominus Iudeis loquitur: ¬ªAuferetur a uobis regnum Dei ,¬´ id est, sacra Scriptura. uel certe montem sanctum, id est, Christum possidebunt sancti, de quo idem propheta ait: ¬ªuenite, ascendamus ad montom  Domini ,¬´ id est credamus in Christum Filium Dei. Christus itaque dicit apostolis et apostolicis uiris: ¬ªuiam facite populo meo in me credenti fidem rectam, et operationem mundam predicando, et prebete iter,¬´ id est exemplum bonum quid agere debeat. Auferte quoque offendicula, id est peccata eorum per baptismum purgate, uel ab idolorum cultura uestra predicatione illos amouete, in qua maxime offenditur Deus, et illi impediuntur ne possint uenire credendo ad Christum.

¬ªHec dicit Excelsus habitans eternitatem,¬´ etc. Iste est excelsus et sublimis, de quo Psalmista ait: ¬ªExcelsus super omnes gentes Dominus .¬´ Ipse habitat eternitatem, quia incommutabilis manet in sua diuinitate, nec initium nec finem habens. ¬ªEt  sanctum est nomen eius in excelso, et in sancto habitans.¬´ Hic excelsum celum intelligimus, ubi est sedes Dei, iuxta illud: ¬ªCelum mihi sedes est.¬´ Et nolite iurare per celum, quia thronus Dei est. Siue per excelsum ubi Deus habitat, angelicos spiritus, in quibus omnipotens tanquam in solio sedet et requiescit. In excelso itaque siue in celo seu in angelis, et in sancto subaudis Filio suo, uel in unoquoque electorum per fidem et dilectionem Deus habitat. Sicut ipse dicit: ¬ªSi quis diligit me, diligetur a Patre meo, et ad eum ueniemus ,¬´ et cetera. ¬ªEt cum contrito et humili,¬´ subaudis habitat, ¬ªut uiuificet spiritum humilium, et cor contritorum,¬´ de quibus ipse dicit: Super quem requiescet Spiritus meus, nisi super humilem ? et cetera. Et de  quibus Psalmista: Cor contritum et humiliatum Deus non spernit . Ad hoc, inquit, habitat cum contrito et humili spiritu, ut uiuificet spiritum humilium, id est, ut det illis indulgentiam peccatorum et uitam eternam, qui mortui sunt peccato et uiuunt uirtutibus. Et uiuificet cor contritorum, id est, consolatione diuina reformet, ut transeant a tristitia huius seculi, que mortem operatur, ad letitiam sempiternam, et de merore presentis uite, ad gaudium sine fine mansurum.

¬ªNon enim in sempiternum litigabo, neque usque ad finem irascar, quia Spiritus a facie mea egredietur et flatus ego faciam.¬´ uox Dei Patris est. Non enim in sempiternum litigabo, id est, in eternum seruabo iram meam, neque causabor creature mee,  sed percutiam in presenti, ut saluem in futuro. Nec usque ad finem irascar, id est, iram meam et ultionem non semper effundam super eos, quia Spiritus sanctus egredietur a facie mea, qui sustentat omnia et dat omnibus uitam, et flatus, id est animas, ego faciam. De hoc flatu dicitur in Genesi: ¬ªInsufflauit Dominus in Adam, et factus est homo in animam uiuentem .¬´ Et est sensus: Igitur quia Spiritus a facie mea egredietur, qui uiuificat omnia et gubernat, et sensum dat et intellectum, necnon et animam ego creo in omnibus : non est dignum ut eternaliter pereant, sed hic percutiam eos et flagellabo ut sentiant iram meam, et corrigantur, et in futuro miserebor eorum. Hec que diximus  generaliter pertinent ad omnes fideles qui a Domino flagellantur, specialiter uero ad Iudeos de quibus et subditur:

¬ªPropter iniquitatem auaritie eius iratus sum, et percussi eum,¬´ id est, populum Iudeorum primum tradendo Assyriis, deinde Chaldeis, ac postremum Romanis. Auarus dicitur, quasi auidus auri. Et Iudei auari erant et immisericordes, ideoque traditi sunt hostibus suis. ¬ªAbscondi ab illo,¬´ id est a Iudaico populo ¬ªfaciem meam,¬´ id est, presentiam meam et auxilium meum, ut me amplius desiderares, ¬ªet indignatus sum,¬´ subaudis contra te, uel propter idololatriam, uel propter interfectionem filii mei, ¬ªabiit uagus,¬´ id est, amens et sine sensu, ut Cain ¬ªin uia cordis sui¬´ hoc est in actione sua praua.

 ¬ªuias eius uidi, et dimisi eum, et reduxi eum. Et reddidi consolationes ipsi, et lugentibus eius,¬´ id est, lugentibus Sion. uias eius, id est, actiones bonas Iudaici populi, uidi dum plangeret in captiuitate peccata sua, et reddidi consolationes, id est, hereditatem propriam ipsi populo in principibus et lugentibus Sion, id est, subiectis eius. Aliter: Actiones bonas populi credentis uidi, et reddidi consolationes, id est, Spiritum sanctum qui appellatur paracletus, id est, consolator, quem perdidit primus parens per inobedientiam, reddidi lugentibus Ecclesie.

¬ªCreaui fructum labiorum meorum,¬´ id est quod promisi per Ieremiam  prophetam, ut post septuaginta annos eos de captiuitate  dimitterem, uelociter opere adimpleui. Et creaui ¬ªpacem ei, qui longe erat¬´ a terra propria in Hierusalem, ¬ªet sanaui eum¬´ a peccatis, qui penitentiam egit in captiuitate. Aliter: Creaui fructum labiorum meorum pacem ei qui longe est, et pacem qui prope est: hoc est quod promisi per prophetas de Filio meo, quod redempturus esset genus humanum: opere adimpleui, statuens pacem Iudeis credentibus qui prope erant, et gentibus qui longe. Et sanaui eum, id est, utrumque populum in illo credentem sanaui a peccato, Iudeos uidelicet ab infidelitate, gentes autem ab idololatria: de quibus dicit Apostolus, ¬ªuos qui eratis longe, facti estis prope .¬´ Et illud: ueniens euangelizauit pacem eis qui longe erant, id est, gentilibus et pacem his qui prope, hoc est  Iudeis.

¬ªImpii autem quasi mare feruens quod quiescere non potest, et redundant fluctus eius in conculcationem et lutum.¬´ Superius locutus est de Iudeis qui in captiuitate positi penitentiam egerunt, quos sanauit a peccatis reducendo illos in Hierusalem, et de illis etiam qui post Domini passionem crediderunt: nunc de illis specialiter loquitur qui in infidelitate sua post Domini ascensionem permanserunt, quibus dicebat beatus Paulus: uobis quidem oportebat primum loqui uerbum Dei, sed quia repellitis illud et indignos uos iudicatis eterne uite: ecce conuertimur ad gentes . Impii, inquit, siue iniqui Iudei qui in Domini passione clamauerunt: ¬ªReus est mortis,  crucifige talem : ¬ªferuentes in iram ad malum, quasi mare feruens quod quiescere non potest, sed semper in motu est: et quorum malitia siue persecutio redundauit, sicut redundant fluctus maris: cum uenerint Romani in conculcationem et lutum, subaudis erunt: et conculcabuntur ab hostibus siue a demonibus: sicuti lutum quo recedente a transeuntibus conculcatur. Sicut mare semper in motu est, quia aliquando egreditur et aliquando regreditur et in reditu suo facit lutum quod conculcatur: sic illi egrediebantur ad iniquitatem, et regrediebantur ad interitum, et fluctuabat eorum malitia sicut fluctuant unde maris: ideoque conculcati siue ad nichilum redacti sunt.

¬ªNon est pax impiis, dixit Deus meus,¬´ id est,  non requiescit Filius Dei  in impiis Iudeis, neque in omnibus aduersa agentibus.



CAPUT LuIII.

¬ªClama, ne cesses: quasi tuba exalta uocem tuam, et annuntia populo meo scelera eorum, et domui Iacob peccata eorum.¬´ uox Dei ad prophetam siue ad chorum apostolorum: O propheta siue chorus apostolorum, clama sine timore, ne metuas illorum insaniam, ne cesses a predicatione. Quasi tuba exalta uocem tuam, id est, magnam uocem emitte, ut ab omnibus possis audiri: annuntians eis imminentem captiuitatem a Romanis, et multam interfectionem. Et annuntia populo meo scelera eorum, id est, immania peccata, idololatriam uidelicet, homicidium,  et exsecrabilia facinora, que ultra humanum modum ipsi operantur. Et domui Iacob annuntia peccata eorum, in quibus delinquunt contra Deum et proximum. Adhuc populum suum illum uocat, ut ad penitentiam eum prouocet.

¬ªMe etenim de die in diem querunt, et scire uias meas uolunt. Quasi gens que iustitiam fecerit, et que iudicium Dei sui non dereliquerit.¬´ Hec proprie ad Iudeos pertinent, qui quotidie ad templum et in synagogas confluentes leges Dei meditabantur, et tamen iustitiam et iudicium rectum non adimplebant: quia idola pro Deo colebant. Me, inquit, de die in diem, querunt, tantummodo uoce et ueniendo ad templum atque synagogas: et scire uias, id est, actiones et uoluntates meas uolunt, quare non exaudiam  eos. Quasi gens que iustitiam fecerit, id est, ut modo fideles in Ecclesia recte et iuste uiuentes, et Christum Deum et hominem confitentes. uel que iustitiam fecerit, hoc est, idola pro Deo non coluerit, sed mandata mea recte semper adimpleuerit, et que iudicium, id est, legem Dei sui non dereliquerit, uel ueram fidem tenuerit ex qua iustus uiuit. Spiritualiter autem iustitiam et iudicium Christum debemus intelligere, qui est iustitia, quia ipse iustificat electos suos: et qui est iudicium, quia ¬ªPater non iudicat quemquam, sed omne iudicium dedit Filio .¬´ ¬ªRogant me iudicia iustitie,¬´ id est, rogant ut recte iudicem eos, et iustum iudicium faciam: ostendendo quare non suscipiam eorum opera. ¬ªAppropinquare  Deo uolunt,¬´ subaudis uoce, non opere.

¬ªQuare ieiunauimus, et non aspexisti,¬´ subaudis exaudiendo. ¬ªHumiliauimus animam nostram,¬´ id est, uitam nostram ieiunando ¬ªet nescisti? Ecce in die ieiunii uestri inuenitur uoluntas uestra,¬´ subaudis carnalis, ¬ªet omnes debitores uestros repetitis.¬´ Proposuerunt Iudei Domino, quare non exaudiebat eos cum humiliarent se ieiuniis: sed Dominus non reprobat ieiunia, sed opera que in ieiunio faciebant, dicens: Ecce in die ieiunii uestri inuenitur uoluntas uestra, subaudis carnalis. Ac si diceret: Ideo non exaudio, quia ieiunium uestrum caret misericordia, et insuper pro laude et adulatione hominum illud agitis. uacant Iudei ieiuniis, sed  frustra, quia non generalibus. Generale etenim ieiunium est abstinere ab omnibus illicitis, et hoc non pro laude temporali agere. Quod autem dicit, in die ieiunii uestri inuenitur uoluntas uestra carnalis, quidam codices habent: inuenietur uoluntas uestra, id est, delectatio, in sumendis uidelicet pluribus et lautioribus cibis post ieiunium. Omnes, inquit, debitores uestros repetitis, id est, exigitis contentiose ab illis quibus aliquid commodastis. Ideo enim aliquando ieiunabant, ut liberius possent suos debitores repetere, quod non potest sine contentione agi.

¬ªEcce ad lites et contentiones ieiunatis, et percutitis pugno impie.¬´ Et est sensus: Ideo ieiunatis ut lites et contentiones agatis, et, quod peius est, pauperes et innocentes pugno percutitis, sine pietate  exigentes ab illis que non commodastis, et uultis ut exaudiam uos? Sequitur, ¬ªNolite ieiunare sicut usque ad hanc diem, ut audiatur in excelso clamor uester.¬´ Solebant Iudei in diebus ieiuniorum in angulis platearum orare, expansis manibus ad celum, et in medio templo similiter cum clamore et eiulatu, ut ab audientibus eos et cernentibus laudarentur . Sicut et ille Phariseus qui a Domino in Euangelio contemnitur, ideoque dicitur ad eos : ¬ªNolite ieiunare sicut usque ad hanc diem,¬´ subaudis absque misericordia, et ut debitores cum lite et contentione repetatis, ut audiatur clamor uester in excelso, hoc est in templo siue in plateis, et cum clamore oretis.

¬ªNunquid tale est ieiunium quod elegi,¬´ subaudis  quale uos agitis? ¬ªPer diem,¬´ id est tota die ¬ªaffligere hominem animam suam,¬´ subaudis, et postea multa perpetrare illicita, uel cibis immoderate repleri? Quid ergo proficit corpus temperare a cibis, nisi temperetur a uitiis? Istud tale ieiunium non approbat Deus, sed illud quod generale est et in humilitate misericordia adimpletur. ¬ªNunquid¬´ subbaudis elegi ¬ªcontorquere quasi circulum caput suum,¬´ id est caput ac pedes inclinare ¬ªet saccum¬´ induere ¬ªet cinerem sternere? Nunquid istud uocabis ieiunium et diem acceptabilem Domino:¬´ Subaudis, non erit ei acceptum tale ieiunium, quia humilitatem pretendis exstrinsecus, et tumore superbie inflaris intrinsecus: laudem humanam exinde requirens.  Amat Deus omnipotens ea que superius commemorauit, caput uidelicet inclinare, saccum et cinerem sternere: si puro de corde agantur, et maxime tempore necessitatis et tribulationis: ut in Niniuitis, et Dauid atque Achaz . Si autem duplici animo fiant, non eligit neque approbat ea.

¬ªNonne hoc est magis ieiunium quod elegi,¬´ subaudis, quod ego precipio tibi custodire? ¬ªDissolue colligationes impietatis, solue fasciculos deprimentes.¬´ Septuaginta apertius transtulerunt dicentes: Omnem scripturam iniquam conscinde. Mos erat illius populi, ut si alicui aliquid commodaret chirographum inde scriberet, id est, chartam et scripturam per quam illi requireret: uel etiam iuramento colligabant  eos quibus aliquid prestabant, et aliquando falsa chirographa scribebant contra pauperes, et ab illis qui nichil habebant cum uiolentia exigebant quod illis non commiserant. Huiuscemodi chartas et scripturas appellat colligationes et fasciculos deprimentes: quia ligabant, id est constringebant per ea pauperes et opprimebant: precepit ut ea dissoluerent. Si enim impietas est  ab eis debitum accommodatum exigere qui non possunt reddere, quia non habent unde: quante illud impietatis est quod falso requiritur? Spiritualiter autem et moraliter colligationes et fasciculos debemus intelligere peccata, que precipimur dimittere proximo in die ieiunii, Domino dicente: Dissolue colligationes impietatis, etc. Ac si diceret: Dimitte proximo in  te peccanti que contra te egit, ut tibi dimittatur quod contra Deum deliquisti, et possis dicere libera mente: Dimitte nobis, sicut et nos dimittimus fratri . ¬ªDimitte eos qui confracti sunt liberos, et omne onus dirumpe.¬´ Sepe tempore famis tradebant se quidam Iudeorum pauperes principibus et diuitibus in seruitutem, aliqui ut per spatium septem annorum eis seruirent, aliqui plus, aliqui minus: alii etiam usque ad annum Iubileum. Unde precipitur illis, ut tales dimittant a seruitute in libertatem: quia aliquando plusquam ille statuisset detinebant eum, qui se concrediderat. Dimitte  eos liberos qui confracti sunt, id est qui tempore famis et necessitatis instante, a libertate tradiderunt se tibi in seruitutem, et omne onus seruitutis uel peccati  dirumpe.

¬ªFrange esurienti panem tuum, et egenos uagosque induc in domum tuam.¬´ Notandum, quia panem tuum dixit non alienum: ne conetur aliquis ex rapina eleemosynam facere. Qui enim de rapina offert Deo sacrificium et misericordiam, quasi qui immolat filium ante patrem . Spiritualiter per panem possumus intelligere fidem Christi, qui dixit: ¬ªEgo sum panis uiuus, qui de celo descendi .¬´ Panem enim frangimus esurienti, quando fidem Christi quam habemus simplicioribus fratribus manifestamus. Similiter per panem possumus intelligere sacram Scripturam, qua reficitur anima: sicut corpus diuersis epulis. Quem panem tunc frangimus  quando inscios docemus, doctrinam et sapientiam uite illis insinuantes. Egenos  et uagos induc in domum tuam, prebens eis tectum qui non habent, ut recipias mansionem celestem. Spiritualiter uagos inducimus in domum, quando discordantes et dissidentes ad unitatem caritatis colligimus. ¬ªCum uideris nudum, operi eum,¬´ subaudis tuis uestimentis, adimplens illud: Qui habet duas tunicas, det non habenti. ¬ªEt carnem tuam,¬´ id est proximum tuum, ¬ªne despexeris¬´ cum uideris eum infirmitate tabescentem, aut nudum, uel in aliqua miseria constitutum: recognoscens te esse similem illi, carnalem et mortalem. Moraliter: Cum uideris nudum, id est alienum a fide et uirtutibus aliquem, tua admonitione et tuo exemplo cooperi eum: et carnem  tuam, id est, tui similem peccatorem, ne despexeris.

Tunc erumpet,¬´ id est, eum talia feceris que superius commemorata sunt: ueniet ¬ªquasi mane lumen tuum,¬´ hoc est Christus in corde tuo, ¬ªet sanitas tua,¬´ id est remissio peccatorum, ¬ªcitius orietur.¬´ Et est sensus: Sicut sole mane fugantur tenebre, et illuminatur mundus, ita tu illuminaberis tuis uirtutibus, quia uerus sol Christus in corde tuo requiescet, de quo dicitur: ¬ªuobis timentibus nomen meum orietur sol iustitie .¬´ ¬ªEt ante ibit faciem tuam iustitia tua, et gloria Domini colliget te.¬´ Hoc dupliciter intelligendum est. Anteibit faciem tuam, id est, precedet te uel presentiam tuam ad beatitudinem eternam iustitia tua, et recta operatio  ante iudicem Christum, et gloria Domini ipse uidelicet Filius Dei, cui dicitur a Patre, ¬ªExsurge, gloria mea ,¬´ colliget te, id est uestiet te, siue circumdabit te operimento misericordie sue. Aliter, iustitiam hic debemus accipere Christum, a quo iustificantur omnes electi. Anteibit siue precedet faciem tuam, id est, ad eternam gloriam iustitia tua Christus, qui dixit, ¬ªuado parare uobis regnum .¬´ Et gloria Domini, id est, claritas eterna, ipse uidelicet Filius Dei colliget te, id est, suscipiet te ad se, iuxta illud: ¬ªUbi sum ego, illic et minister meus erit .¬´

¬ªTunc inuocabis¬´ ore et opere, ut Moses et ceteri sancti, ¬ªet Dominus exaudiet te:¬´ cuius uoluntatem adimplesti. ¬ªClamabis, et dicet: Ecce adsum,¬´  subaudis ad remunerationem, qui tibi fui in auxilio ut posses bona opera agere. ¬ªSi abstuleris de medio tui catenam, et desieris digitum extendere,¬´ id est proximo detrahere, et loqui quod non prodest, quia detractio bonorum operum non prodest.

¬ªCum effuderis esurienti animam tuam,¬´ id est uoluntatem tuam, ¬ªet animam,¬´ id est, uitam ¬ªafflictam repleueris,¬´ subaudis bonis tuis, ¬ªorietur in tenebris lux tua,¬´ id est Christus, ¬ªet tenebre tue erunt sicut meridies.¬´ Quod superius appellauit colligationes impietatis et fasciculos deprimentes, modo appellat catenam, id est, obligationem peccatorum. Et desieris mala proximorum meditari, notando hunc et illum digito. Et desieris loqui quod non prodest,  quia detractio bonorum operum non prodest, neque etiam malorum: quia tua tibi magis expediret ad memoriam reducere. Cum effuderis esurienti animam tuam, id est, cum uoluntatem tuam hilarem ostenderis esurienti, compatiendo illius infirmitati et nuditati sicut tue, et animam afflictam ieiuniis aliisque miseriis repleueris, non solum frangendo panem, sed satiando omnibus bonis: orietur in tenebris peccatorum lux tua Christus, hoc est cum talia egeris, tenebre, id est, peccata conuertentur in iustitiam ut possis dicere cum Apostolo: ¬ªFuerunt in me aliquando tenebre, nunc autem lux sum in Domino .¬´ Et tenebre tue, id est, peccata tua, erunt sicut meridies, id est in claritatem iustitie conuertentur. Quia auferetur iniquitas tua, ut dicas  cum sponsa: ¬ªUbi pascis, ubi cubas in meridie ?¬´

¬ªEt requiem tibi Dominus dabit semper,¬´ id est, requiescere te faciet in celesti beatitudine ab hostibus et a uitiis, quia hic qui cessat a uitiis, in eterna beatitudine requiescet ab omni aduersitate. ¬ªEt implebit splendoribus,¬´ id est uirtutibus, ¬ªanimam tuam¬´ uel claritate eterna de uisione diuinitatis sue, ¬ªet ossa tua liberabit,¬´ subaudis, de inferno ne tradantur incendio. uel ossa tua liberabit, id est, corpus tuum in die iudicii suscitabit. Dicamus et tertio modo, per ossa intelligentes uirtutes. Ossa tua liberabit, id est uirtutes tuas ipse custodiet. Iuxta illud Psalmiste. ¬ªDominus custodiet omnia ossa eorum .¬´ Ideo autem ossibus uirtutes  comparantur, quia sicut corpus sustentatur ossibus, ita anima uirtutibus. ¬ªEt eris quasi hortus irriguus, et sicut fons aquarum cuius non deficient aque.¬´ Legimus in libro Geneseos, quod plantauerit Dominus paradisum, in cuius medio erat fons qui irrigabat totum paradisum . Ille hortus habens diuersa genera pomorum et uaria genera herbarum, significat sanctam Ecclesiam, que habet diuersos ordines et adornatur uariis uirtutum floribus. Fons uero ille irrigans paradisum, Christum significat cui dicit Psalmista: ¬ªQuoniam apud te est fons uite .¬´ A quo uero fonte et uiuo irrigatur Ecclesia, doctrina et sapientia spirituali. Cuius fontis aque, id est, doctrine non deficient, quia celum et terra transibunt, uerba autem omnipotentis Dei non preteribunt  . Ecclesia ergo Christo assimilatur, et omnis electus corpus eius est, unde est illud: ¬ªFulgebunt iusti sicut sol in regno patris eorum .¬´ Dicitur ergo ad quemlibet electum specialiter, et ad Ecclesiam generaliter: Eris  quasi hortus, id est, sicut paradisus et sicut fons aquarum cuius non deficient aque, id est, similis eris Christo qui est caput tuum, cuius non deficient doctrine.

¬ªEt edificabuntur in te deserta seculorum, fundamenta generationis et generationis suscitabis.¬´ Iudei hoc referunt ad restaurationem que facta est a Zorobabel et Iesu sacerdote magno, uel etiam ad illam quam autumant futuram in ultimo tempore:  sed melius est ut ad Ecclesiam ista referamus Deserta autem seculorum, id est multorum temporum, appellat conuenticula Iudeorum, que deserta sunt per infidelitatem, et in ecclesia restaurata per fidem. Fundamenta generationis et generationis suscitabis, o Ecclesia, credendo et confitendo Christum uerum Deum, et uerum hominem esse. Fundamentum singulari numero prolatum Christum significat, secundum quod Paulus dicit: ¬ªFundamentum aliud nemo potest ponere, preter id quod positum est, quod est iehsu Christus .¬´ Plurali uero numero pronuntiatum fundamenta, apostoli et prophete et predicatores Ecclesie significat, ut illud: Fundamenta eius in montibus sanctis. Per hec uero duo que dicit, generationis uidelicet et generationis,  utrumque populum uult intelligi Iudeorum et gentium. Dicitur ergo ad Ecclesiam: edificabunt  in te, o Ecclesia, per fidem conuenticula, que deserta sunt in Iudeis per infidelitatem, et suscitabis fundamenta utriusque populi, apostolos uidelicet predicatoresque, qui Ecclesiam sua doctrina et suis exemplis fundauerunt. ¬ªEt uocaberis, o¬´ popule Christiane, ¬ªedificator sepium,¬´ id est doctrinarum predicatione, ¬ªauertens semitas iniquitatum,¬´ id est errorum, ubi non est quies neque pax Christi. Aedificatores Ecclesie predicatores sunt. Sepes uero eorum doctrine que pungunt suos auditores, et que defendunt uineam et messem Dominicam a furibus, id est Ecclesiam a diabolo, quia in predicatione doctorum considerant, quomodo scandala  et insidias demonum uitare debeant. Ipsi etiam auertunt semitas iniquitatum, id est erroris et impietatis, in tranquillitatem fidei et uirtutum atque caritatis. Quod si dixerimus auertens semitas in quietem, hoc est in pacem, subauditio necessaria erit ibi huiusmodi, auertens semitas, subaudis erroris in ueram pacem.

¬ªSi auerteris a sabbato pedem tuum facere uoluntatem tuam in die sancto meo, et uocabis sabbatum delicatum,¬´ id est dedicatum Domino et consecratum ¬ªet sanctum Domini gloriosum,¬´ id est purum et celeberrimum, non tuum sed Domini, et glorificabis eum uel Dominum uel sabbatum, iuxta illud: ¬ªuideant opera uestra bona, et glorificent Patrem uestrum, qui in celis est ,¬´  ¬ªdum non facis uoluntates tuas,¬´ id est actiones carnales et proprias, imitans Christum qui dixit: ¬ªNon ueni facere uoluntatem meam .¬´ Dum hec feceris ¬ªnon inuenitur uoluntas tua, ut loquaris sermonem,¬´ subaudis otiosum, uel sermonem blasphemie, siue idolis conuenientem. Hec omnia breui explanatione comprehendi possunt, quia replicatio uerborum est ibi: Si auerteris  a sabbato pedem tuum, id est, si prohibueris actionem tuam prauam in die sabbati, ne commacules illud tuis uoluntatibus, et ignem litis et detractionis atque odii non succenderis, et in his omnibus Dominum glorificabis.

¬ªTunc delectaberis super Domino,¬´ id est delectationes  capies in gratia illius, ¬ªet sustollam te super altitudinem terre,¬´ hoc est in altitudinem eterne soliditatis, quia hoc solummodo elementum solidum atque immobile manet. ¬ªEt cibabo te hereditate Iacob patris tui,¬´ id est hereditatem dabo tibi in celesti beatitudine, quam dedi Abraham, Isaac et Iacob, quorum filii estis per fidem et imitationem. De qua satietate dicit Psalmista: ¬ªSatiabor dum manifestabitur gloria tua .¬´ Omnes namque supplantatores uitiorum et demonum filii sunt Iacob per fidem et operationem. ¬ªOs enim Domini locutum est.¬´ Hec, id est, propheta illius per quem ille loqui dignatus est, ista que superius narrata sunt dixit. Redeamus ad exordium huius uersiculi ubi dixit, si auerteris a sabbato pedem tuum, et cetera. Ille uero  sabbatum colit, qui nec sermone nec opere offendit, cessans a uitiis et ab omni opere seruili. Iuxta quod lex precipit: ¬ªOpus  seruile ne faciatis in eo ,¬´ id est opus peccati. ¬ªQui enim facit peccatum, seruus est peccati .¬´ Dies etiam sanctos agimus, si bene uiuimus. Si autem male uixerimus, iam non dies sanctos celebramus sed malos. Iuxta quod Apostolus dicit de reprobis: ¬ªRedimentes tempus, quoniam dies mali sunt .¬´ Sequitur.



CAPUT LIX.

¬ªEcce non est abbreuiata manus Domini, ut saluare nequeat,¬´ uos si uolueritis ad eum redire, ¬ªneque aggrauata est auris eius, ut non exaudiat.¬´ Propheta  alloquitur Iudeos conciues suos. Ecce  non est abbreuiata manus Domini, id est, non est minorata potestas illius, ut uos nequeat saluare ab hostibus et diabolo, si uolueritis in eum credere, sicut quondam non est minorata quando eduxit patres nostros de terra Aegypti. Neque etiam auris illius est aggrauata, ut non possit exaudire, si eum pura mente exoraueritis: sed exaudiet uos sicut exaudiuit Mosen et Aaron, Samuel, Dauid, aliosque sanctos.

¬ªSed iniquitates uestre,¬´ id est cultus idolorum uestrorum, ¬ªdiuiserunt inter uos et Deum, et peccata uestra absconderunt faciem eius a uobis,¬´ id est presentiam et auxilium illius subtraxerunt a uobis ¬ªne  exaudiret,¬´ subaudis uos tempore tribulationis. Modo demonstrat quare permiserit eos duci in captiuitatem totiens, et quare non exaudierit eos, uel quare longe fuerint a Deo, uidelicet propter idololatriam.

¬ªManus enim uestre pollute sunt sanguine¬´ iustorum ¬ªet digiti uestri iniquitate.¬´ Omnes Scripture testantur Iudeos semper promptos esse ad fundendum sanguinem prophetarum et iustorum. Unde legimus  quod Manasses rex Iuda repleuerit Hierusalem sanguine innocentium, a porta usque ad portam. Et non solum prophetarum sanguinem fuderunt, sed ipsius Domini capitis omnium prophetarum. Sic etiam Stephanus testatus est in Actibus apostolorum . Quem prophetarum non sunt persecuti patres uestri,  qui locuti sunt de aduentu iusti? Ieremiam lapidauerunt, Isaiam secuerunt, et Ezechielem in Babylone peremerunt . ¬ªLabia uestra locuta sunt mendacium, et lingua uestra iniquitatem,¬´ id est blasphemiam, ¬ªfatur.¬´ Locuti sunt mendacium, quando dixerunt: ¬ªOmnia que precepit nobis Dominus, audiemus et faciemus .¬´ Tunc enim locuti sunt mendacium et blasphemiam, quando dixerunt Domino: ¬ªDemonium habes, et in Beelzebuth eiicis demonia ,¬´ et multa alia innumerabilia.

¬ªNon est qui inuocet iustitiam,¬´ id est qui credat in Christum, qui factus est electis suis redemptio et iustificatio, ¬ªneque est qui iudicet uere,¬´ id est, recte. Non iudicauerunt recte, quando petierunt  Barabbam, et Christum crucifixerunt. ¬ªSed confidunt in nichili,¬´ id est in idolo, quod nichil est sicut Apostolus dicit: ¬ªScimus quia nichil est idolum .¬´ uel etiam in Antichristo confidunt, ¬ªet loquuntur uanitates¬´ dum quotidie blasphemant Christum in synagogis suis: uel dum dicunt: Messias nondum uenit. ¬ªConceperunt laborem¬´ aduersus Christum, quia laborauerunt in eius interfectione, ¬ªet pepererunt iniquitatem¬´ pro eo quod est parient iniquitatem, cum receperint Antichristum.

¬ªOua aspidum ruperunt et telas aranee texuerunt.¬´ Aspis serpens est callidissimus, qui audiens primam uocem incantatoris unam aurem ad terram premit, et alteram cauda sua obturat ne possit incantari.  Ideoque Iudei aspidi comparantur quia uenenati erant, iuxta quod Ioannes Baptista eis improperat, dicens: ¬ªGenimina uiperarum .¬´ Et sicut aspis unam aurem adherere facit terre, et alteram obturat cauda ne incantetur: ita et illi terrenis rebus adherentes obturauerunt aures mentis, ne Christi predicationem reciperent. Opera etiam illorum et consilia telis aranearum comparantur, quia sicut aranee fragilem texunt telam, et non ualent capere in ea nisi muscas et culices, neque ullius utilitatis sunt: ita et eorum consilia et opera fragilia et inutilia fuerunt, neque ualuerunt aliquem capere et decipere, nisi simplices et stultos. Ex ouo producitur fetus, et ideo per oua debemus intelligere eorum corda et consilia. Oua aspidum ruperunt,  quando hoc quod in corde blasphemie et inuidie tenebant, uerbis ostenderunt dicentes: Reus est mortis, et crucifige talem . Telas etiam produxerunt et texuerunt, siue opere compleuerunt, quando hoc quod in corde cogitauerunt, etiam uerbis patefecerunt, opere compleuerunt crucifigentes eum. Sed quid factum est? Omnia eorum opera, eorum et consilia sic pertransiuit quasi erem uacuum, dum resurrexit a mortuis. ¬ªQui comederit de ouis eorum,¬´ id est, de ouis aspidum ¬ªmorietur,¬´ hoc est, qui Iudeorum consiliis acquieuerit, quomodo Abel acquieuit Cain dicenti, Egrediamur in campum, interficietur ab eis . uel qui se commiscuerit eorum consiliis plenis ueneno, et eorum  fuerit opera imitatus morietur morte eterna. Sequitur. ¬ªEt quod confotum est,¬´ id est, enutritum ex ouis eorum ¬ªerumpet,¬´ hoc est excrescet ¬ªin regulum,¬´ subaudis aliorum serpentium regem, qui flatu suo interficit aues per era uolantes. Per regulum qui ex ouis aspidum nascitur, debemus intelligere Antichristum, qui ex populo Iudeorum nascetur, et qui flatu, id est uerbo et doctrina sua interficiet plurimos sanctorum, ad patriam celestem uolantes.

¬ªTele eorum,¬´ id est tele aranearum, ¬ªnon erunt in uestimentum,¬´ hoc est in aliquod ornamentum ¬ªneque operient operibus suis.¬´ Tele, id est, doctrine et opera Iudeorum mala, non erunt in uestimentum anime, neque operientur operibus suis, sed nudi peribunt in inferno uacui a bono  opere. uestimentum et operimentum anime est iustitia, sicut de sanctis dicitur: ¬ªSacerdotes tui induantur iustitiam . ¬ªOpera eorum,¬´ id est, opera Iudeorum, ¬ªopera inutilia sunt,¬´ id est, maligna, quia diaboli uoluntatem adimplent ¬ªet opus iniquitatis in manibus eorum. ¬ªEcce quod superius appellauit telas, modo dixit apertius opera.

¬ªPedes eorum,¬´ id est pedes Iudeorum, ¬ªad malum currunt, et festinant ut effundant sanguinem innocentem.¬´ Pedes eorum ad malum cucurrerunt, quando cum laternis et fustibus ad Dominum comprehendendum uenerunt. Festinauerunt, id est, laborauerunt et effuderunt sanguinem innocentem, quando instabant petentes a Pilato ut eum interficeret. ¬ªCogitationes eorum¬´ contra Dominum  ¬ªcogitationes inutiles,¬´ subaudis fuerunt, dicentium: ¬ªuenite, decipiamus iustum,¬´ et cetera. ¬ªuastitas et contritio in uiis,¬´ id est, in actionibus ¬ªeorum,¬´ quia uastati et contriti sunt ab hostibus et modo uastantur a diabolo.

¬ªuiam pacis,¬´ hoc est Christum, qui pacem attulit mundo ¬ªnescierunt¬´ credendo in eum ¬ªet non est iudicium,¬´ subaudis, discretionis inter bonum et malum, uel etiam non est rectitudo ¬ªin gressibus eorum. Semite eorum incuruate sunt eis, omnis qui calcat in ea, ignorat pacem.¬´ Semite, id est, actiones et opera eorum declinate sunt de bono ad malum, de Deo ad diabolum, a rectitudine ad iniquitatem, a fide ad infidelitatem. Omnis qui imitatur eorum opera, ignorat pacem, id est Christum.

 ¬ªPropter hoc elongatum est iudicium a nobis.¬´ uox prophete ex persona populi Iudeorum, penitentiam agentis. Propter hoc, inquiunt, quia ignorauimus pacem, elongatum est iudicium a nobis, id est Christus, ¬ªet non apprehendit nos iustitia¬´ credendo, sed gentiles. ¬ªExspectauimus modo lucem,¬´ id est Christum qui nobis repromissus erat in lege et prophetis, dicentes: ¬ªEmitte lucem tuam et ueritatem tuam :¬´ et ¬ªecce tenebre,¬´ subaudis, infidelitatis, uel Antichristi. ¬ªSplendorem,¬´ subaudis eterne paternitatis exspectauimus, ¬ªet in tenebris,¬´ errorum et peccatorum ¬ªambulauimus.¬´

¬ªPalpauimus sicut ceci parietem,¬´ id est, sacram  Scripturam, ¬ªet quasi absque oculis attrectauimus.¬´ Iudei quotidie palpant quasi ceci parietem, quia legentes sacram Scripturam, Christum non credunt mente ibi latere, quia folia et crustas tantummodo tangunt. ¬ªImpegimus meridie,¬´ hoc est, immersimus nos legendo in Scriptura diuinorum eloquiorum ¬ªquasi in tenebris¬´ que in luce est sanctis et aperta: ¬ªin caliginosis,¬´ id est, in obscuris mysteriis impegimus ¬ªquasi mortui.¬´ Quandiu enim legitur Moyses, uelamen est positum super cor eorum.

¬ªRugiemus quasi ursi omnes, et quasi columbe meditantes gememus.¬´ Meditatio Iudeorum quam habent in Scriptura, rugitu. leonis et gemitui columbe comparatur: quia sicut ursus nichil utilitatis in suo rugitu habet, et columba in suo gemitu, ita illorum  meditatio et doctrina nichil utilitatis habet, dum non uident Christum mente intus latere. uel aliter, Circa subiectos rugiunt seuientes ut ursi, circa maiores uero et sibi equales gemunt ut columbe. Columba aliquando in bonam partem ponitur, ut in Euangelio dicitur credentibus: Simplices estote ut columbe . Aliquando in contrariam partem, ut illud, ¬ªEphraim factus est quasi columba, non habens cor .¬´ ¬ªExspectauimus iudicium,¬´ id est, Christum qui iam uenerat, de quo dicitur: ¬ªDeus, iudicium tuum regi da ,¬´ ¬ªet non est¬´ subaudis nobis. ¬ªSalutem¬´ subaudis exspectauimus, ¬ªet elongata est a nobis¬´ transiens ad gentes, sicut ipse dixit: ¬ªRelinquetur uobis domus uestra deserta .¬´

 ¬ªMultiplicate sunt enim iniquitates coram te,¬´ subaudis, quia non solum Scripturam sacram contempsimus, uerum etiam te auctorem eius. ¬ªEt peccata,¬´ inquiunt, ¬ªnostra responderunt nobis,¬´ id est, qui talia merebamur, talia recepimus, ¬ªquia scelera,¬´ id est, peccata nostra omnia ¬ªnobiscum,¬´ subaudis adhuc sunt. Iuxta quod imprecati sumus contra nosmetipsos, dicentes: ¬ªSanguis eius super nos et super filios nostros .¬´ ¬ªEt iniquitates nostras cognouimus,¬´ penitentiam agendo, peccauerunt scilicet tradentes eum Pilato et dicentes, ¬ªReus est mortis .¬´

¬ªMentiri¬´ multis modis ¬ªcontra Dominum.¬´ Peccata sua et iniquitatem cognouerunt, quando compuncti corde dixerunt ad Petrum et ad ceteros  apostolos: ¬ªQuid faciemus, uiri fratres ?¬´ Sequitur. ¬ªEt auersi sumus,¬´ id est, declinauimus ¬ªne iremus post tergum Domini Dei nostri,¬´ id est, ne imitaremur eum, secundum quod in lege precipitur: ¬ªPost Dominum Deum tuum ambulabis .¬´ Et iuxta quod in Euangelio dicitur: ¬ªQui mihi ministrat me sequatur .¬´ ¬ªUt loqueremur calumniam,¬´ hoc est blasphemiam, ¬ªet transgressionem¬´ legis uel negationem Christi. ¬ªConcepimus,¬´ subaudis, malitiam, ¬ªet locuti sumus de corde uerba mendaciorum.¬´

¬ªEt conuersum est retrorsum iudicium,¬´ hoc est, Christus recessit a nobis, et transiit ad gentes. Iuxta quod ipse predixit dicens: ¬ªAuferetur a uobis regnum  Dei .¬´ Ecce relinquetur uobis domus uestra deserta. ¬ªEt iustitia,¬´ ipse uidelicet Christus, ¬ªlonge stetit,¬´ quia recedens a nobis in gentibus mansit, que longe erant a Deo. Et quare hoc actum sit, in subsequentibus manifestant, cum subiungunt: ¬ªQuia corruit in platea ueritas, et equitas non potuit ingredi.¬´ Corruit, id est non stetit nec mansit ueritas Christus in platea, hoc est, in illis qui desideria sua sequebantur: et equitas non potuit ingredi ad corda Iudeorum propter infidelitatem, quia per fidem habitat in cordibus electorum, iuxta quod Paulus dicit, ¬ªHabitare Christum per fidem in cordibus uestris .¬´ Unde et Dominus: ¬ªSermo, inquit, meus non capit in uobis .¬´ Platon Grece, Latine a latitudine dicitur. Et  est sensus: In illis qui per latitudinem huius uite ambulabant, id est, in scribis et Phariseis, quasi cecidit ueritas que dicit: ¬ªEgo sum uia, ueritas et uita .¬´ Sequitur.

¬ªEt facta est ueritas,¬´ subaudis, Iudeis ¬ªin obliuionem. Et qui recessit a malo,¬´ subaudis Iudeorum, uel a malo infidelitatis credendo in Christum, preda,¬´ subaudis Iudeorum, ¬ªpatuit, ¬ªid est¬´ preda eorum fuit, quia ab illis est depredatus sicut in reuelationem sancti Stephani de Nicodemo legimus. Unde et egregius predicator dicit Iudeis credentibus, quorum bona diripuerunt infideles: ¬ªRapinam, inquiens, bonorum cum gaudio suscepistis .¬´

¬ªEt uidit et malum apparuit in oculis eius, quia  non est iudicium.¬´ Hactenus ex persona illorum locutus est Propheta, qui penitentiam post ascensionem Domini uisi sunt agere: nunc uero dicit non placuisse Domino penitentiam eorum, quia non erant simplici corde. Et uidit, inquit, Dominus penitentiam Iudeorum, id est, cognouit quod non puro ex corde hoc agerent, sed uerbo tenus. Et malum apparuit in oculis eius, quia non erat ex pura intentione, et putabant se uoce appropinquare Deo, et decipere omnipotentem uerbis, qui non desiderat labia, sed corda. Quia non est iudicium discretionis boni et mali: uel non est iudicium in Iudeis inter puritatem et simulationem, uel in eorum penitentia, et non est iudicium rectitudinis. ¬ªEt uidit Deus,¬´ subaudis Pater, ¬ªquia non est uir, et aporiatus est,  quia non est qui occurrat. ¬ªuidit Deus Pater, quia non est uir quilibet sanctus in Iudeis, ut Moyses et Dauid aliique quamplurimi, et aporiatus, id est, contristatus est, uel de infidelitate Iudeorum, uel eis fundendo, hoc est, qui interueniret et funderet preces pro eis, ut olim Moyses in deserto, et Samuel et Dauid. Erant quidam in illo populo, quantum ad sexum pertinet, qui uiri appellabantur: sed effeminati erant, sicut iam superius in alio loco dixit: Quia ¬ªueni, et non erat uir qui audiret.¬´ ¬ªEt saluabit sibi brachium suum, et iustitia eius ipsa confirmabit eum.¬´ Sicut in aliis locis quam pluribus diximus, per brachium Dei Patris Filium debemus intelligere per quem omnia fecit, et quem ipse saluauit a morte  resuscitando eum a mortuis. Et est sensus: Iudeis in infidelitate permanentibus, Deus Pater saluauit sibi Filium suum a persecutione illorum, et saluabit etiam in futuro: et iustitia eius, id est, Filius illius, qui iustificat omnes electos, ipse confirmabit eum, hoc est, letificabit de salute gentium. Dicamus et aliter: Illis nolentibus conuerti ad penitentiam ueram, Deus Pater saluauit sibi credentes ex gentibus per Filium suum, et iustitia eius siue misericordia  ipsa confirmabit eum qui uoluerit ab errore conuerti, ut non suis meritis sed illius misericordia saluetur. Iustitia enim est, ut Creator creature sue parcat, que suis meritis non poterat saluari.

¬ªIndutus est iustitia ut lorica, et galeam habuit  in capite,¬´ quando electos suos in se credentes a persecutione iniquorum liberauit, pugnando pro eis, et misericordiam suam circa illos fundendo. Aliter: Iuxta uindictam quam per Romanos effudit super Iudeos, qui ita uenerunt parati, appellatur galea et lorica: quia ipse in ipsis uenit uindictam suam exercens ex Iudeis per manus Romanorum. ¬ªIndutus est uestimentis ultionis,¬´ subaudis sicut rex, et suis militibus Romanis, ¬ªet opertus est quasi pallio zeli,¬´ id est ultionis.

¬ªSicut ad uindictam,¬´ subaudis quilibet rex preparatur, ita est ille indutus suis armis,¬´ et quasi ad retributionem indignationis hostibus suis,¬´ subaudis Iudeis, ut qualia fecerunt, talia reciperent, ¬ªet uicissitudinem inimicis suis,¬´ subaudis, uenit reddere.  Occiderunt prophetas qui aduentum illius prenuntiabant, et ipsum caput cum apostolis suis, interfecti sunt et ipsi a Romanis. ¬ªInsulis,¬´ id est, ciuitatibus Iudeorum ¬ªuicem reddet¬´ delendo et destruendo eas per aduentum Romanorum.

¬ªEt timebunt qui ab occidente nomen Domini, et qui ab ortu solis gloriam eius: cum uenerit quasi fluuius uiolentus quem spiritus cogit, et uenerit Sion redemptor, et eis qui redeunt ab iniquitate ad Iacob, dicit Dominus.¬´ Superius locutus est sermo propheticus de interfectione Iudeorum, que facta est a Romanis, in quibus Dominus uenit preparatus ad uindictam contra suos inimicos, indutus lorica iustitie et galea salutis: nunc uero de fide gentium loquitur, que a quatuor mundi partibus confluxerunt  ad fidem, audientes predicationem apostolorum. Et timebunt, inquit, timore sancto et filiorum, qui ab occidente sunt nomen Domini, id est, nomen Patris, de quo dicit Filius: ¬ªPater, manifestaui nomen tuum hominibus .¬´ Et qui ab ortu solis sunt, timebunt gloriam eius, Filium uidelicet Dei Patris: qui uenit in nomine ipsius cui dicit ipse Pater: ¬ªExsurge, gloria mea.¬´ Duo sunt timores: est timor seruilis, quo timet seruus dominum suum, ne ab illo flagelletur. Est timor amoris quo timet filius patrem ne ab illo exheredetur, de quo dicitur: Timor Domini castus permanet. Et, ¬ªInitium sapientie timor Domini¬´. Et: ¬ªBeatus uir qui timet Dominum,¬´ timore sancto: de quo et hic dicitur. De istis qui ab  occidente et ortu solis timebunt nomen Domini Patris, uel gloriam siue Filium illius, dicit Dominus in Euangelio:

¬ªMulti uenient ab Oriente et Occidente,¬´ et cetera. Et quando timebunt nomen Domini? Cum uenerit ipse Filius Dei per incarnationis mysterium in mundum, uel cum uenerit ad gentes per predicationem et orationem apostolorum: quasi fluuius uiolentus, hoc est uelociter et cum uiolentia currens, quem Spiritus Domini cogit uenire ad redimendum genus humanum: et uenerit Sion, id est, populo Iudeorum in se credenti uel Ecclesie redemptor Christus: et eis etiam uenerit qui redeunt ad iniquitate infidelitatis et negationis ad Iacob, dicit Dominus, hoc est ad illos qui supplantant uitia. Filius  Dei fluuio comparatur, quia doctrine sue fluenta nobis dedit, et corda electorum suorum aqua salutari satiat, id est, Spiritus sancti gratia replet, de quo ipse dicit: ¬ªSi quis sitit, ueniat ad me et bibat ,¬´ et cetera. uiolentus appellatur, quia totum mundum inter spatium trium annorum et semis peracta sua passione, redimendo sibi subegit: sicut resurgens a mortuis dixit, ¬ªData est mihi omnis potestas in celo et in terra .¬´ Spiritum autem Domini, qui eum cegit ad redimendum genus humanum, Spiritum sanctum debemus accipere: de quo idem propheta iam superius dixit: ¬ªRequiescet super eum Spiritus Domini .¬´ Ne putaret autem aliquis omnes saluandos qui fidem habere uidentur, sed opera bona non habent: ideo  dixit, ¬ªet uenerit eis Redemptor qui redemit ab iniquitate ad Iacob, dicit Dominus.¬´ Sequitur:

¬ªHoc fedus meum,¬´ id est, pactum uel testamentum ¬ªcum eis, dicit Dominus,¬´ subaudis, qui declinauerunt ab iniquitate, ut redimerem eos meo sanguine, et euangelica precepta que eis dedero opere adimpleant, et semper in eorum cordibus uersentur. Unde et sequitur: ¬ªSpiritus meus,¬´ id est, Spiritus sanctus ¬ªqui est in te,¬´ o Propheta, per quem futura predicis: ¬ªet uerba mea que posui in ore tuo non recedent de ore tuo, et de ore seminis tui, dixit Dominus, amodo et usque in sempiternum.¬´ Semen illius debemus intelligere omnes successores eius, qui eodem Spiritu sancto repleti fuerunt, ut fuit Ieremias, et ceteri ante captiuitatem,  Ezechiel et Daniel in captiuitate, Aggeus, Zacarias, ac Malachias post captiuitatem, et deinde apostoli, martyres, omnesque doctores sancte Ecclesie, de quorum ore processit doctrina ueteris et Noui Testamenti. Spiritus enim sanctus qui docuit Isaiam, transiuit per successores ad apostolos. Ideo autem dicit, amodo et usque in sempiternum, subaudis non recedent uerba mea de ore tuo et de ore seminis tui: quia Euangelio non succedet alia lex. Unde et Ioannes euangelista dicit se uidisse angelum habentem Euangelium eternum . Qui angelus prefigurabat Dominum Iesum Christum, qui nobis credentibus dedit Euangelicam doctrinam; de qua ipse dixit: ¬ªCelum et terra transibunt,  uerba autem mea non transibunt .¬´



CAPUT LX.

¬ªSurge, illuminare, Ierusalem, quia uenit lumen tuum, et gloria Domini super te orta est.¬´ Iudei falso errore decepti, et quedam uana somnia sibi fingentes, referunt hec omnia ad tempus mille annorum, quo dicunt se regnaturos cum Christo suo, quem nos Antichristum dicimus: et per Hierusalem istam uolunt intelligere illam auream et ornatam, quam autumant descendere de celo, cuius Ioannes euangelista facit mentionem in Apocalypsi : super quam nos sanctam Ecclesiam intelligimus, que est ornata uariis ordinibus et diuersis uirtutibus. Dicunt etiam ipsi falsiloqui grauati sermone  erroris, quod omnes gentes tunc temporis seruiture sint eis, et cameli ac dromades Madian et Epha de Saba uenientes, aurum deferant et thus: et omnes oues Cedar congregentur, et arietes Nabaioth ad offerendum Deo super altare templi quod illi exstruxerunt, et cetera uentura sint eis que hic narrantur. Sed hec omnia nos falsissima et uanissima deputantes, ad Ecclesiam primitiuam ea referimus, que collecta est ex Iudeis, in apostolis uidelicet qui ante passionem Domini crediderunt, et in illis qui post illius resurrectionem ascensionemque ad celos, predicantibus apostolis fidem Domini perceperunt: de quibus dicit Lucas: Quod uno die crediderunt tria millia , et cetera que sequuntur. Sed et hoc considerandum est, quia Hierusalem  quatuor modis intelligitur in sacro eloquio. Primum intelligitur ad sensum littere Hierusalem ciuitas magna, que olim Iebet et inde Salem appellata est in monte Sion uel Moria sita, ubi Abraham obtulit filium , de qua Dominus dicit: ¬ªCum uideritis circumdari ab exercitu Hierusalem ,¬´ et cetera. Secundo dicitur celestis beatitudo, ubi multitudo angelorum et celestium uirtutum agmina consistunt, et sociate et iuncte sunt illis anime sanctorum, de qua dicit egregius predicator: ¬ªIlla autem que sursum est Ierusalem, libera est .¬´ Tertio modo appellatur Hierusalem presens Ecclesia, id est congregatio fidelium et electorum in pace Domini constituta, et in uisione, et contemplatione illius sursum eleuata, de qua dicitur:  ¬ªIerusalem que edificatur ut ciuitas .¬´ Et illud: ¬ªFundamentum eius in montibus sanctis, diligit Dominus portas Sion .¬´ Quarto etiam modo Hierusalem appellatur unaqueque anima fidelis, que in monte Sion, hoc est, in contemplatione mentis consistit. Dicitur ergo Ecclesie primitiue ex Iudeis apostolis uidelicet aliisque credentibus: ¬ªSurge, illuminare, Ierusalem.¬´ Cadenti uel iacenti dicitur, ut surgat. Et illa corruerat in infidelibus, et iacebat in uitiis, ideoque dicitur ei: Surge per fidem ad bona opera agenda, o primitiua Ecclesia. Que cecidisti per infidelitatem, que cecidisti in synagogis, surge in Ecclesiis. Que cecidisti in Iudeis, surge in gentibus. Que cecidisti per negationem,  surge per ueram confessionem. Que cecidisti in uitiis, surge in uirtutibus. Et postquam exsurrexeris, illuminare, id est, accipe fidem Christi, quia uenit lumen tuum, quod tibi omnes prophete promittebant uenturum ad redemptionem tuam. Illud  lumen uenit tibi quod ¬ªilluminat omnem hominem uenientem in hunc mundum .¬´ Christus uidelicet, qui dixit: ¬ªEgo sum lux mundi .¬´ Iam uenit Christus per incarnationis mysterium, a quo illuminaberis, si fidem eius susceperis. Et gloria Domini super te orta est, o Ecclesia, sicut sol oritur et illuminat mundum, que quondam Mosi in deserto dedicanti tabernaculum, et Salomoni dedicanti templum in figuram apparuit. Legimus, quod quando Moses edificauit tabernaculum,  et Salomon templum, gloria Domini ostensa est eis que prefigurabat Filium Dei, qui est gloria Patris: sicut idem Pater dixit ei: ¬ªExsurge, gloria mea.¬´ Et respondit illi gloria sua: ¬ªExsurgam diluculo.¬´ uel etiam per hoc quod gloria Domini est, quidquid mirabile fit in celo et in terra, possumus et hoc referre ad gloriam miraculorum ipsius. Gloria enim Domini fuit quando aqua in uinum conuersa est, mortui sunt suscitati, leprosi mundati, paralytici sanati, aliaque signa et miracula que ab ipso sunt patrata. ¬ªGloria  Domini super te orta est ,¬´ id est, Filius Dei iam ad te redimendam natus est, et gloria miraculorum eius super te orta est, ut tu glorificeris. Sequitur:

¬ªQuia ecce tenebre,¬´ subaudis infidelitatis,  ¬ªoperient terram¬´ hoc est, Iudeos, terrena solummodo querentes et terrena sapientes, carnaliter illud intelligentes: ¬ªSi audieritis me, bona terre comedetis .¬´ ¬ªEt caligo,¬´ id est cecitas peccatorum, ¬ªpopulos,¬´ subaudis operiet. Domino apparente in mundo, et fulgente per fidem in cordibus apostolorum aliorumque credentium, tenebre infidelitatis operuerunt Iudeos, terrena solummodo commoda appetentes: quia uidentes eius miracula credere noluerunt. Unde et ipse Dominus dicit : ¬ªEgo ad hoc ueni in mundum, ut uidentes non uideant, et qui uident ceci fiant.¬´ ¬ªSuper te autem,¬´ o Ecclesia primitiua, ¬ªorietur Dominus¬´ sicut oritur sol, ut te illuminet, ¬ªet gloria eius,¬´ id est, splendor miraculorum eius ¬ªin te uidebitur¬´ oculis  corporis et oculis mentis. De qua gloria dicitur: ¬ªuidimus gloriam eius quasi unigeniti a Patre .¬´ In apostolis siquidem uisa est gloria, quia illis uidentibus miracula fecit.

¬ªEt ambulabunt gentes in lumine tuo,¬´ o primitiua Ecclesia, hoc est in fide tua, uel in Christo tuo a quo tu illuminaris: que antea ambulabant in tenebris peccatorum. ¬ªEt reges in splendore ortus tui¬´ quando nata es in fide Christi, et ex aqua et Spiritu sancto, iuxta illud: ¬ªNisi quis renatus fuerit ex aqua et Spiritu sancto , etc.¬´ Et ¬ªquotquot receperunt eum, dedit eis potestatem filios Dei fieri .¬´ Reges hic dupliciter intelliguntur, uel reges seculi huius, ut Constantinus, Heraclius, Theodosius, aliique  quamplurimi qui fidem Christi habuerunt. uel etiam reges sunt sancti qui filii regis existentes, semetipsos bene rexerunt, de quibus dicitur: ¬ªCor regis in manu Dei, ad quodcunque uoluerit uertet illud .¬´ Nos omnes et reges et gentes in lumine apostolorum ambulamus, et in splendore ortus illius, quia eamdem fidem habemus, et eodem baptismate renascimur.

¬ªLeua in circuitu oculos tuos et uide; omnes isti congregati sunt, uenerunt tibi.¬´ Ecclesie primitiue dicitur: O Ecclesia primitiua, leua oculos mentis in circuitu tuo: et uide, hoc est, considera. Omnes isti congregati sunt, uenerunt tibi, id est, ad hoc uenerunt ut tibi socientur in unitate fidei, uel ut tui filii sint. De illis loquitur de quibus scripsit Lucas in  Actibus apostolorum : quia ¬ªerant in Hierusalem uiri Iudei religiosi ex omni natione que sub celo est,¬´ quando Spiritus sanctus super apostolos in linguis igneis requieuit. uel aliter: Leua, , o Ecclesia primitiua, oculos tuos, et considera ab oriente et occidente omnibusque mundi partibus: omnes isti gentiles in circuitu tuo commorantes congregabuntur ad fidem tuam, et uenient tibi, ut tui sint filii. De hoc alio in loco dicitur: ¬ªGaude, filia Sion, quia ecce uenio et habitabo in medio tui, et uenient gentes multe ad te .¬´

¬ªFilii tui de longe uenient, et filie tue lac sugent.¬´ Quidam codices habent, filie tue de latere surgent, quod nec in hebraica ueritate neque in Septuaginta interpretibus inuenitur, neque sensus expositionis  beati Hieronymi ad ea inclinatur. Filii et filie primitiue Ecclesie de longe uenientes, sunt gentiles qui longe a Deo recesserant per idololatriam, non loco sed merito. De quibus dicit Apostolus: ¬ªuos qui eratis longe, facti estis prope.¬´ Quantum enim quisquis peccat, tanto longius a Deo recedit. Filii ergo primitiue Ecclesie sunt omnes credentes robustiores in fide et intellectu, qui per se de longe ueniunt, et ad fidem congregantur: de quibus dicit Apostolus: ¬ªEt si multos habetis patres secundum carnem, tamen per Euangelium ego uos genui .¬´ Filie uero lac sugentes anime sunt fidelium utriusque sexus, lactentes, id est, simplicem cibum querentes, quibus dicit apostolus Paulus: ¬ªTanquam paruulis in Christo lac uobis potum dedi non  escam, nondum enim poteratis .¬´ Et Petrus: ¬ªQuasi modo geniti infantes, lac concupiscitis .¬´ Tener etenim cibus est cognitio humanitatis Dei. Solidus uero, de eius diuinitate. Dicitur ergo primitiue Ecclesie: Filii tui gentiles de longe uenient ad te per fidem ab idololatria recedendo, et filie tue anime fidelium simplicium lac, id est, simplicem doctrinam sugent. Quod si dixerimus, et filie tue de latere surgent, quod quidam codices habent, ita erit intelligendum: Legimus in Euangelio Ioannis  quod ¬ªunus militum lancea latus Christi aperuit,¬´ statimque profluxit sanguis redemptionis et aqua baptismatis, e quibus edificata est Ecclesia: sicut Eua mater omnium ex costa lateris  Ade formata est . Quod ita est coniunctum ut neque aqua sine sanguine possimus saluari, neque sanguine sine aqua. Nisi enim Christi passionem et resurrectionem crediderimus, et pro nostra redemptione eum hec omnia esse passum cognouerimus, non saluabimur, licet baptizemur. Si uero crediderimus eius passionem et resurrectionem, et nostram redemptionem per hec nobis affuturam: non merebimur saluari, nisi baptizati fuerimus in nomine sancte Trinitatis.

¬ªTunc uidebis et afflues, et mirabitur et dilatabitur cor tuum: quando conuersa fuerit ad te multitudo maris, fortitudo gentium uenerit tibi.¬´ Tunc  cum leuaueris oculos tuos, et filii tui de longe uenerint, filieque tue lac suxerint, uidebis ab omnibus  mundi partibus uenire tibi filios, et afflues fidelibus sicuti fluuius aquis. Et mirabitur cor tuum pre multitudine populorum, imo dilatabitur siue amplificabitur cor tuum in latitudine letitie, pre magnitudine gaudii. Sicut enim qui in tristitia est positus, quasi quodammodo coangustatur, ita qui in letitia consistit, quasi dilatatur. De hac dilatatione et letitia dicit Apostolus: ¬ªQue est enim corona et gaudium nostrum, nonne uos estis in Domino?¬´  Et illud: ¬ªOs meum patet ad uos, o Corinthii, cor meum dilatatum est in uobis, iterumque dilatimini et uos .¬´ Quo tempore autem ista uentura essent Ecclesie primitiue, manifestat cum dicit: ¬ªTunc  mirabitur et dilatabitur cor tuum, quando conuersa fuerit ad te per fidem multitudo  maris,¬´ id est, omnes nationes istius mundi qui intelligitur per mare, fortitudo gentium uenerit tibi, reges uidelicet, principes ac potestates huius seculi.

¬ªInundatio,¬´ id est abundantia ¬ªcamelorum operiet te¬´ siue exornabit, ¬ªdromedarii Madian et Epha. Omnes de Saba uenient, aurum et thus deferentes, et laudem Domino annuntiantes.¬´ Camelus animal est gibbosum, onera assuetum ferre. Ideoque per camelos non incongrue intelliguntur diuites huius seculi, qui onera diuitiarum et peccatorum portant, ut possint dicere cum Psalmista: ¬ªQuoniam iniquitates mee supergresse sunt caput meum, sicut onus graue grauate sunt super me .¬´ De istis camelis fuit Mattheus qui de teloneario factus est Euangelii predicator et  scriptor, et Ioseph ab Arimathia, et illi de quibus Dominus dixit: ¬ªFacilius est camelum per foramen acus transire, quam diuitem intrare in regnum Dei .¬´ Dromedarius, uel dromas dromadis, quod utrumque facit, animal est minus camelo, sed uelocius. Ideoque per dromedarios debemus intelligere gentiles, qui uelociter ad fidem Domini concurrerunt. Madian et Epha regiones sunt trans Arabiam, abundantes camelis ac dromedariis, omnisque prouincia appellatur Saba, de qua fuit et regina Saba, que uenit audire sapientiam Salomonis. Per quas regiones significabatur, quod omnes gentes et regiones ad Domini fidem erant uenture. Nec uacat a mysterio, quod aurum et  thus dicuntur offerre. Per aurum siquidem intelligitur sensus fidei, per thus orationes munde, sicut Psalmista declarat: ¬ªDirigatur oratio mea, sicut incensum in conspectu tuo.¬´ Madian iniquitas interpretatur; Epha resolutus uel effundens; Saba, captiuitas uel conuersio. Greges igitur camelorum et dromedariorum, id est diuites huius seculi et potentes, omnesque gentiles qui uelociter ad Christi fidem uenerunt, resolutis uinculis iniquitatis animas suas effuderunt Domino, et omnes reuertentes de captiuitate diaboli et sue conuersationis munus Domino offerentes, id est per fidem puram que per aurum designatur, et orationes mundas que intelliguntur per thus, uenerunt ad Ecclesie primitiue societatem, et exornauerunt eam suis orationibus et suis uirtutibus.  Nec sua solummodo salute sunt contenti, sed aliis laudem Domini predicauerunt, hoc est, Dominum Iesum Christum Filium Dei Patris esse dixerunt, qui est laus et gloria ipsius, et maiestatem Christi, id est miracula et uirtutes quas operatus est, et quomodo per ipsum omnia Deus Pater fecerit, aliis patefecerunt.

¬ªOmne pecus Cedar congregabitur tibi, arietes Nabaioth ministrabunt tibi.¬´ Quantum ad litteram pertinet, pecus appellat oues et capras, per quas debemus intelligere simplices quosque. Cedar filius fuit Ismelis, et ab illo regio illius nomen sumpsit, ut Cedar uocaretur, ubi modo Saraceni habitant, descendentes de illius prosapia. Arietes, inquit, Nabaioth ministrabunt tibi. Per arietes qui ducatum, prestant  gregibus intelliguntur principes et duces gentium. Nabaioth unus fuit filiorum Ismelis. Interpretatur autem Cedar tenebre uel meror; Nabaioth prophetia. Ipsi qui superius appellati sunt cameli et dromedarii, ipsi erant pecus Cedar, id est, filii tenebrarum et meroris, quibus Apostolus dicit: ¬ªFuistis aliquando tenebre, nunc autem lux in Domino .¬´ Et: ¬ªQuem fructum habuistis in illis, in quibus nunc erubescitis?¬´  Ipsi etiam exstiterunt arietes Nabaioth, id est predicatores et filii prophetarum, quia ea docuerunt que dex et prophete ante predixerunt de Christo. Ipsi ministrauerunt Ecclesie, quia ex ipsis ordinati sunt episcopi, presbyteri, aliique ministri Ecclesie et doctores, qui uel tunc administrauerunt Domino  quando corpus et sanguinem illius fidelibus tradiderunt, uel quando uerbum doctrine eius impenderunt. ¬ªOfferentur¬´ ipsi arietes ¬ªsuper placabile altare meum, et domum maiestatis mee glorificabo.¬´ Altare in hoc loco dupliciter possumus accipere, uel fidem in quo offeruntur bona opera Deo. uel per unum altare, omnia altaria in uniuerso orbe, in quibus offertur corpus et sanguis illius. Sicut enim una fides in sancta Ecclesia, ita unum altare. Sicut Isaias demonstrat dicens: Erit in diebus illis altare Domini in terra Aegypti, hoc est in mundo, qui intelligitur per Aegyptum, qui interpretatur tenebre uel meror. Offerentur, inquit, arietes, id est doctores, et filii prophetarum  per Imitationem, super placabile altare meum, Id est in fide recta que placet Deo, uel ut altario deseruiant, sicut illi qui episcopi fuerunt, ut a Paulo oblatus est Titus et Timotheus, et a Petro Marcus, aliique martyres et doctores successores eorum. Et domum, inquit, maiestatis mee glorificabo, id est, Ecclesiam meam honorificabo in talibus. Sicut per unum altare omnia altaria, ita per unam domum omnes ecclesias debemus intelligere.

¬ªQui sunt isti, qui ut nubes uolant, et quasi columbe ad fenestras suas?¬´ uox prophete admirantis de gentilibus credentibus, et ad fidem Dei uelociter currentibus. Qui sunt isti gentiles qui ut nubes uolant, pluendo uerbis, coruscando miraculis, et ad celestia per contemplationem mentis se  subleuando? Sequitur: Et quasi columbe ad fenestras suas? Sicut columbe ad fenestras suas stant, ut in sua cubicula intrent: ita isti per fidem uenientes, sanctam intrauerunt Ecclesiam. uel sicut columbe ad fenestras stant sancti, quia gaudentes simplicitate, quinque corporis sensus sibi muniunt, ut ad eos mors intrare non possit, attendentes illud: ¬ªEstote prudentes sicut serpentes, et simplices sicut columbe .¬´

¬ªMe enim insule exspectant,¬´ id est gentes diuerse, secundum illud Iacob : Non deficiet princeps ex Iuda, etc., usque, et ipse erit exspectatio gentium. ¬ªEt naues maris,¬´ id est Ecclesie huius mundi ¬ªin principio,¬´ subaudis fidei sue, ¬ªme exspectant, ut adducam filios tuos¬´  gentiles ¬ªde longe,¬´ o Ecclesia primitiua, hoc est de idolatria. ¬ªArgentum eorum,¬´ id est confessio fidei, uel sapientia, siue intelligentia, ¬ªet aurum eorum cum eis,¬´ hoc est, sensus fidei; unde dicitur: ¬ªCorde creditur ad iustitiam, ore autem confessio fit ad salutem .¬´

¬ªNomini Dei tui, et sancto Isrel,¬´ subaudis ueniet, quia glorificabit te per illos. ¬ªEt edificabunt filii peregrinorum, muros tuos, et reges eorum ministrabunt tibi.¬´ Hoc et historialiter et spiritualiter accipi potest. Filios peregrinorum, quantum ad litteram pertinet, appellat filios gentium, et reges uidelicet et principes ac potentes, qui ecclesias Christi edificauerunt per uniuersum orbem, ut Constantinus duodecim ecclesias Rome fabricauit  in honore duodecim apostolorum, aliique multi plurimas fundauerunt, eisque que necessaria erant ministrauerunt. Spiritualiter uero filios peregrinorum et reges eorum appellat martyres et predicatores gentium, quorum fide et uirtutibus Ecclesia sancta fundata est. ¬ªIn indignatione enim mea percussi te, et in reconciliatione mea misertus sum tui.¬´ Ad Ecclesiam loquitur. Sepe Deus omnipotens percutit electos suos, ut corrigat eos. Percussit Iudeos quando duxit illos in captiuitatem, percussit Ecclesiam per tyrannos huius seculi, ut probaret illam et emendaret. Sed postea misertus est eius, per reconciliationem que facta est sanguine Filii sui.

¬ªEt aperientur,¬´ id est, patebunt ¬ªporte tue  iugiter, die et nocte non claudentur, ut afferatur ad te fortitudo gentium, et reges earum adducantur¬´ subaudis tibi per fidem. Que sunt porte Ecclesie que semper patent? Episcopi et sacerdotes, quorum ministerio introducimur intra sanctam Ecclesiam. Qui ideo dicuntur semper patere, quia parati sunt ad suscipiendos credentes in Ecclesia. Die ac nocte, hoc est, et in prosperitate et in aduersitate. Et quare hoc? Ut afferatur ad Ecclesiam fortitudo gentium, principes uidelicet ac potentes, uel martyres fortes in fide, et reges earum, ut Constantinus fuit, uel sancti qui semetipsos bene regunt, adducantur ad fidem eius.

¬ªDeus enim,¬´ subaudis Iudeorum, ¬ªet regnum,¬´ hoc est, regia potestas ¬ªque non seruierit tibi¬´  seruitute sancta per fidem et operationem, o Ecclesia primitiua, ¬ªperibit¬´ in die iudicii cum illis quibus dicetur: ¬ªIte, maledicti, in ignem eternum :¬´ ¬ªEt gentes,¬´ subaudis que non seruierint tibi, ¬ªsolitudine uastabuntur,¬´ id est, pagani in infidelitate permanentes deserentur a Deo, et uastabuntur a diabolo traditi cruciatibus gehenne.

¬ªGloria Libani ad te ueniet, abies et buxus et pinus simul ad ornandum locum sanctificationis mee, et locum pedum meorum glorificabo.¬´ Libanus mons est Phenicis et Palestine, in confinio terre repromissionis, ex quo ministrauit Hiram quondam Dauid ad palatium suum, et Salomoni ad templum Domini construendum, ligna pulchra et imputribilia. Cuius gloria est altitudo arborum, et diuersitas ac multitudo  bestiarum. Per Libanum ergo intelligitur isto in loco mundus, et per gloriam illius montis altitudo et sublimitas istius mundi: que maxime in regibus et principibus consistit, qui ad Ecclesiam per fidei confessionem uenerunt. Per abietem, que mire magnitudinis ac proceritatis arbor est, intelliguntur diuites uel philosophi, qui alti erant in sapientia mundana, ut fuit Cyprianus, Hilarius, Ambrosius, Augustinus, excelse arbores quondam in seculo existentes, sed ad Ecclesiam uenientes, eam suis doctrinis et uirtutibus ornauerunt. Per pinum uero et buxum, qui uiriditate gaudent, intelliguntur illi qui postquam Ecclesie sunt sociati, uirides in fide exstiterint. Diuersitas enim arborum diuersos ordines significat, ex quibus omnibus sancta adornata est Ecclesia.  uenerunt siquidem ex regibus ad eam et principibus, uenerunt ex diuitibus, uenerunt ex philosophis, omnibusque aliis ordinibus, per quos locus sanctificationis eius adornatus est, id est, Ecclesia quam ipse sanctificauit sanguine redemptionis et baptismo ablutionis. Dicitur ergo Ecclesie primitiue, Gloria Libani, id est reges et principes huius mundi ad te uenient per fidem, abies uidelicet, id est, diuites et philosophi, pinus et buxus, hoc est illi qui uiriditatem fidei habent, et ornabunt te suis doctrinis et uirtutibus. Quodque sequitur, et locum pedum meorum glorificabo, iidem designantur per pedes et rursum per abietem et buxum, apostoli uidelicet et predicatores et sequaces eorum, quorum locus est Ecclesia,  que ab ipsis est fundata. Ideo autem apostoli et predicatores pedes Domini dicuntur, quia ab eis portatus est per uniuersum orbem, iuxta quod per prophetam olim dixerat: ¬ªInhabitabo in illis, et inambulabo .¬´ Unde etiam alius propheta dicit: Beati pedes pacem, id est, Christum portantes . uel aliter: Pedes Domini dicuntur predicatores, quia sicuti totum corpus pedes portant, ita illi Ecclesiam suis doctrinis miraculisque et exemplis sustinent. Locum  pedum meorum glorificabo, id est Ecclesiam quam fundauerunt apostoli eorumque successores, multitudine credentium exornabo.

¬ªEt uenient ad te,¬´ subaudis per fidem, o Ecclesia, ¬ªcurui,¬´ id est, inclinati et humiles ¬ªfiliorum,¬´ subaudis persecutorum ¬ªqui humiliauerunt te¬´ interficiendo  sanctos tuos predicatores, ¬ªet adorabunt uestigia pedum tuorum omnes qui detrahebant tibi,¬´ id est, uenerabuntur signa et opera apostolorum tuorum, qui, sicut superius diximus, pedes Ecclesie fuerunt. ualde humiliauerunt Iudei Ecclesiam, quando decollauerunt Iacobum fratrem Domini, qui erat eis ab apostolis episcopus ordinatus, et quando lapidauerunt Stephanum. Sed postea per Domini gratiam uenientes ad fidem eius humiliati sunt, et uenerabantur signa et miracula apostolorum, ut beatus Paulus fecit, qui fortiter humiliauit eam consentiens ciuibus suis, et illi de quibus scripsit Lucas, quod multa turba sacerdotum obediebat fidei. Similiter gentiles ualde humiliauerunt Ecclesiam, quando succiderunt Petrum excelsam cedrum, sed postea  humiliati glorificauerunt Dominum in operibus apostolorum eius. Sequitur: ¬ªEt uocabunt ciuitatem Domini Sion sancti Isrel.¬´ Ad Ecclesiam loquitur. Ciuitas a communione dicitur ciuium, et sancta Ecclesia ciuitas appellatur, quia una est omnibus in ea habitantibus fides, unum baptisma, una caritas et una concordia. Unde et Lucas dicit in Actibus apostolorum: ¬ªMultitudinis autem credentium erat cor unum et anima una .¬´ Et ista est ciuitas, de qua dicit Dominus in Euangelio: Non potest ciuitas abscondi super montem posita , id est Ecclesia in Christo fundata. Dicitur ergo Ecclesie: illi qui  detrahebant tibi, curui et humiles postea uenientes, uocabunt te ciuitatem Domini Sion, id est speculatricem sancti Isrel. Omnes qui renati sunt  ex aqua et Spiritu sancto, in Sion, hoc est in contemplatione et speculatione mentis, consistere debent.

¬ªPro eo quod fuisti derelicta et odio habita, et non erat qui per te transiret, ponam te in superbiam seculorum, et gaudium in generatione et generationem.¬´ Ecclesia derelicta siue deserta fuit in Iudeis infidelibus et gentibus idololatris, et odio habita ab utroque populo. Iudei idcirco illam odio habebant, quia fidem Christi tenebat et predicabat tenendam, quem ipsi contemnendo crucifixerant. Gentes autem ideo exosam illam habebant, quia idola dicebat nichil esse, que ipsi colebant, et eorum uanissimos errores pro nichilo ducebat. Et quando Dominus uenit per In  carnationis mysterium, neque in Iudeis neque in gentibus erat propheta aut apostolus, qui pertransiret per eos et auxilium preberet. Hoc autem quod dicit, ponam te in superbiam seculorum, superbia isto in loco in bonam partem accipitur, hoc est pro gloria et celsitudine. Aequiuocum enim nomen est, et aliquando in malam partem ponitur: unde de diabolo dicitur, quod ipse est rex super omnes filios superbie; et aliquando in bonam, ut hic. Pro eo  quod fuisti derelicta in Iudeis infidelibus et gentibus idololatris, et non erat apostolus aut propheta qui pertransiret prebendo auxilium, ponam te in superbiam seculorum, hoc est in culmine uirtutum omnium temporum et in gloria eterna. Et ponam te gaudium, hoc est ut semper gaudeas, in generatione  Iudeorum, et generatione gentium, uel in omnia futura tempora. Hoc etiam quod dicit, non erat qui per te transiret, ita potest intelligi. Non erat qui per te transiret, apostolus aut propheta, et benediceret tibi: de quibus dicitur in psalmo: ¬ªEt non dixerunt qui preteribant, benedictio Domini super uos .¬´ Consuetudo siquidem erat illius populi, ut pretereuntes per uiam benedicerent iuxta operantes, sicut legimus Booz fecisse quando dixit messoribus: ¬ªDominus uobiscum .¬´

¬ªEt suges lac gentium, et mamilla regum lactaberis.¬´ Suges , o Ecclesia, id est percipies lac gentium, hoc est simplicem doctrinam et simplicem fidem doctorum gentium, et mamilla regum lactaberis, id est doctrinis apostolorum aliorumque doctorum  epulaberis. De quibus regibus et principibus dicitur: ¬ªConstitues eos principes super omnem terram .¬´ Sugentes hic significant illos, qui de gentilitate pleni sapientia uenerunt ad fidem, et docuerunt multos dantes aliis simplicem doctrinam, et aliis solidum cibum. Sequitur: Et scies, o Ecclesia, cum fueris instructa doctrinis magistrorum, ¬ªquia ego Dominus saluans te¬´ a morte eterna ¬ªet redemptor tuus fortis Iacob,¬´ id est, qui quondam feci Iacob fortem ut posset luctari cum angelo, et te redemi sanguine meo: uel etiam, scies quia ego sum Redemptor tuus, qui fortitudinem tribuo supplantatoribus uitiorum, ut semper resistere possint insidiis demonum.

¬ªPro ere afferam aurum, et pro ferro afferam argentum,  et pro lignis es, et pro lapidibus ferrum.¬´ Per ligna et lapides accipiuntur duri corde et stulti atque insensati, idola pro Deo colentes: qui credentes conuersi sunt in aliquam utilitatem Ecclesie, quod significatur per ferrum et es: et rursum monstratur idipsum in auro et argento, unde ipsi accedunt ad perfectum fidei sensum et confessionem puram. uel etiam per es et ferrum debemus intelligere eos qui alicuius erant utilitatis in gentibus: sed his mutatis diuerse sunt gratie quia alii in predicatione sonori facti sunt ut es, alii doctores: quod signatur per aurum et argentum, ut illud thesaurus desiderabilis requiescit in ore sapientis. Alii fortes in fide, ut martyres efficerentur, ut Cyprianus, aliique quamplurimi.  ¬ªEt ponam uisitationem tuam pacem, et prepositos tuos iustitiam.¬´ uox Dei ad Ecclesiam. uisitationem hic posuit pro uisitatore. Tale quod legitur in Epistola Pauli apostoli de Iudeis: Dedit eis Deus operationem iniquitatis pro operatore . Septuaginta autem dicunt: Ponam  principes tuos in pacem, et episcopos tuos in iustitiam. uisitatorem pacis uel ipsum Dominum debemus accipere, qui est pax nostra, uel apostolos et pastores Ecclesie eius. Qui ideo pax et iustitia dicuntur, quia pacem predicantes et iustitiam docentes, iustificant subiectos suos et pacificant eos Deo . Ponam uisitationem tuam pacem, id est, faciam episcopos et pastores tuos pacificos, prepositos tuos iustos: ut recte doceant te colere Creatorem tuum, et iuste iudicent  non attendentes personam in iudicio.

¬ªNon audietur ultra iniquitas¬´ siue peccatum ¬ªin terra tua,¬´ hoc est in terra uiuentium. ¬ªuastitas et contritio,¬´ subaudis non erit ¬ªin terminis tuis,¬´ postquam transieris ad eternam beatitudinem, non audietur ultra iniquitas siue peccatum in terra uiuentium. De qua dicit Psalmista: ¬ªCredo uidere bona Domini in terra uiuentium .¬´ uastitas, id est, afflictio et contritio siue miseria, non erit in terminis tuis, id est, in terra uiuentium: quia mecum regnabis in beatitudine sempiterna. ¬ªEt occupabit,¬´ id est, teget, uel replebit ¬ªmuros tuos salus¬´ siue saluator, qui in Hebraico legitur iehsu ¬ªet portas tuas laudatio.¬´ Muri Ecclesie, sancti apostoli et predicatores atque doctores, qui muniunt eam suis  scriptis et suis doctrinis contra hereticos et paganos, et contra incursum demonum. Ipsi sunt porte, quia per eorum ministerium introducimur in Ecclesiam, et per corporis Domini perceptionem de hac iterum introducimur in patriam celestem.

¬ªNon erit tibi amplius sol ad lucendum per diem, nec splendor lune illuminabit te. Sed erit tibi Dominus in lucem sempiternam, et Deus tuus in gloriam tuam.¬´ Hec que hic dicuntur, ad diem iudicii pertinent. Postquam  transieris, o Ecclesia, ad eternam beatitudinem, non lucebit tibi sol iste uisibilis, nec splendor lune illuminabit te: quia tu fulgebis ut uerus sol Christus, secundum illud: ¬ªFulgebunt iusti sicut sol in regno patris sui .¬´ Sed erit tibi Dominus in lucem sempiternam,  id est, sancta Trinitas et indiuisa unitas illuminabit te, et Deus tuus erit tibi in gloria.

¬ªNon occidet ultra sol tuus et luna tua non minuetur: quia Dominus erit in lucem sempiternam, et complebuntur dies luctus tui.¬´ Solem hic spiritualiter debemus accipere Christum, qui est sol iustitie, et per lunam Ecclesiam, de qua dicitur in Cantico canticorum: ¬ªPulchra ut luna, electa ut sol.¬´ Ecclesia autem idcirco lune comparatur, quia sicut luna mutuatum lumen a sole accipit, et ab illo omnem splendorem habet: ita Ecclesia a Christo uero sole illuminatur: et quidquid boni habet, ab illo percipit. Ideoque dicit luna tua non minuetur, quia in presenti seculo aliquando minuitur Ecclesia, aliquando augetur.  Minuitur, cum aliquis in hereticam prauitatem cadit, uel post baptismum in peccatis moritur. Augetur autem, cum quotidie numerus electorum completur, uidelicet dum quilibet paganus conuertitur ad fidem, uel aliquis paruulus baptizatur: sed finito extremo iudicio et damnatis reprobis, soli iusti tunc remanebunt: ex quibus nullus postmodum minuetur, neque etiam augebitur. Quantum autem ad litteram pertinet, dicit beatus Isidorus in libro creaturarum, quod transacto die iudicii sol mercedem laboris sui percipiet, iuxta illud prophete: ¬ªLucebit  sol septempliciter .¬´ Et non ueniet ad occasum postmodum neque sol, neque luna; sed in ordine suo quo creati sunt stabunt, ne impii in tormentis positi perfruantur eorum luce sub terra.  Iuxta illud Abacuc : ¬ªSol et luna steterunt,¬´ pro eo quod est, stabunt in ordine suo. Sequitur: Dominus  erit, subaudis tibi in lucem sempiternam, et complebuntur, hoc est terminabuntur, siue finem percipient dies luctus tui. Sancta Ecclesia, que in presenti luget et deplorat sua et aliorum peccata, uel quia differtur a regno, in die iudicii accipiet consolationem. Sicut ipse Dominus dixit: ¬ªBeati lugentes, quoniam ipsi consolabuntur .¬´.

¬ªPopulus autem tuus,¬´ o Ecclesia, ¬ªomnes iusti in perpetuum hereditabunt terram,¬´ subaudis uiuentium, de qua Dominus dicit: ¬ªBeati mites, quoniam ipsi possidebunt terram.¬´ Non generaliter de omnibus hominibus hoc accipiendum est, sed de electis  angelis et hominibus iustis: qui completo die iudicii simul remanebunt cum Deo ad possidendum eternaliter regnum celeste, traditis impiis in supplicium eterne damnationis cum patre eorum diabolo: et uidentes sancti iugiter Creatorem suum, iam amplius peccare non poterunt. ¬ªGermem plantationis mee, opus manus mee ad glorificandum,¬´ subaudis ipsi electi erunt. Angeli boni et apostoli ceterique credentes, qui fidem quam habent operibus bonis adornant, ipsi sunt germen plantationis Domini et opus manuum eius: quia ab ipso sunt creati, et in Ecclesia plantati per fidem ad glorificandum Creatorem suum. Sicut ipse per Ieremiam loquitur: ¬ªQuos ego creaui in gloriam et laudem nominis mei .¬´ Est plantatio non bona, de qua  dicit Dominus in Euangelio: ¬ªOmnis plantatio quam non plantauit Pater meus celestis, eradicabitur .¬´

¬ªMinimus erit in mille, et paruulus in gentem fortissimam.¬´ Minimus, id est humilis quilibet qui se pro Christi nomine humiliauerit, secundum quod Dominus precipit: ¬ªqui uoluerit inter uos maior esse, sit seruus uester ,¬´ dicens cum Apostolo: ¬ªMinimo omnium sanctorum data est gratia ,¬´ et qui paruulus, id est humilis in oculis suis fuerit in presenti Ecclesia, uel etiam in die iudicii, erit super mille uel super gentem fortissimam electorum, audiens a Domino: ¬ªEuge, serue bone, esto super decem uel quinque ciuitates .¬´  Complebiturque in illo quod Dominus ei promisit: ¬ªQuicunque ergo humiliauerit se sicut paruulus iste, hic erit maior in regno celorum ,¬´ super omnes quos docuit uel quibus exemplum humilitatis prebuit. ¬ªEgo Dominus in tempore eius subito faciam istud.¬´ In tempore eius, id est, in tempore aduentus Christi, uel in tempore opportuno uel constituto: cum miserit Filius hominis angelos suos ut congregent de regno eius omnia scandala, subito siue insperate fiet istud, hoc est constituetur ille qui humilis et paruulus fuerit in oculis suis, super multa bona patrie celestis, de quibus gaudeat perenniter . Ideo autem dicit subito, quia dies iudicii cito, et dum non sperabitur, ueniet: secundum quod propheta dicit: ¬ªDies Domini sicut  fur, ita in nocte ueniet .¬´



CAPUT LXI.

¬ªSpiritus Domini super me, eo quod unxerit me Dominus, ad annuntiandum mansuetis misit me: ut mederer contritos corde, et predicarem captiuis indulgentiam, et clausis apertionem.¬´ Dominus iehsu qui Deus et homo est, aliquando ex persona diuinitatis loquitur, ut ibi: ¬ªEgo et Pater unum sumus.¬´ Aliquando ex persona humanitatis, ut Pater maior me est, et hic in presenti loco, dicens: ¬ªSpiritus Domini super me ,¬´ id est, qui est in me uel maior me eo quod unxerit me Dominus, hoc est quod repleuerit me gratia ipsius Spiritus sancti. Hec unctio completa est tempore baptismatis illius, quando in specie columbe requieuit super eum Spiritus sanctus  . De qua unctione dicit idem propheta: ¬ªRequieuit super eum Spiritus Domini,¬´ et cetera usque, ¬ªet replebit eum Spritus timoris Domini .¬´ Et Psalmista: ¬ªUnxit te Deus Deus tuus oleo letitie pre consortibus tuis .¬´ Pre consortibus tuis, id est, plus omnibus sanctis gratia sancti Spiritus est repletus, habitans in illo omnis plenitudo diuinitatis corporaliter dicit: quia ipse Deus et homo solus sine peccato mansit. ¬ªPeccatum enim non fecit, nec dolus inuentus est in ore eius.¬´ Ipse  Spiritus sanctus qui est in me, uel maior me, qui unxit me, ipse misit me ad annuntiandum mansuetis, id est humilibus et pauperibus gaudium eterne uite: de quibus dicitur in Euangelio: ¬ªBeati mites, quoniam ipsi possidebunt terram .¬´ Et, ¬ªBeati  pauperes spiritu, quoniam ipsorum est regnum celorum.¬´  Ut mederer contritos corde, hoc est, ut sanarem eos qui contritum cor habent contristantes de suis peccatis, de quibus dicit Psalmista: ¬ªCor contritum et humiliatum Deus non spernit .¬´ Ut predicarem captiuis indulgentiam misit me, id est, ut gentilibus omnibusque hominibus, qui captiui tenebantur a diabolo et uariis erroribus, predicarem indulgentiam peccatorum dicens: ¬ªPenitentiam agite, appropinquabit enim regnum celorum .¬´ Et clausis , subaudis in carcere infidelitatis et ignorantie apertionem, id est, relaxationem peccatorum. uel sicut Symmachus apertius transtulit: uinctis resolutionem. Sequitur.

 ¬ªUt predicarem annum placabilem Domino, et diem ultionis Deo nostro: ut consolarer omnes lugentes, et ponerem lugentibus Sion, et darem eis coronam pro cinere. Oleum gaudii pro luctu, pallium laudis pro spiritu meroris.¬´ Annum placabilem Domino specialiter debemus accipere tempus predicationis Christi, quod placabile fuit Deo Patri, quia multos saluauit. Generaliter autem omne tempus a Domini natiuitate usque ad diem iudicii, quod similiter acceptum est Deo Patri: quia multitudo fidelium predicatione apostolorum eorumque sequacium saluata est per fidem, et saluabitur. De quo tempore dicit Apostolus: ¬ªEcce nunc tempus acceptabile, ecce dies salutis .¬´ Et non solum predicauit annum placabilem Domino  Patri ex his qui crediderunt, sed etiam diem ultionis siue damnationis Iudeorum, que uenit per Romanos post ascensionem eius, predicauit dicens: ¬ªuenient dies in te, et circumdabunt te inimici tui uallo.¬´ Et cum uideritis ab exercitu circumdari Hierusalem, ¬ªscitote quia prope est desolatio eius .¬´ Et hoc sciendum, quia superius, sicut ex persona humanitatis locutus est, dicens: ¬ªSpiritus Domini super me;¬´ ita et hic cum dicit, ut predicarem diem ultionis Deo nostro placabilem: quia Dominus Deus illius est secundum humanitatem. Placabilis autem fuit Deo Patri dies ultionis Iudeorum, non quod gauderet malitia eorum siue desolatione: sed more nostro loquitur, qui gaudemus quando nos ulciscimur de inimicis nostris.  Ad hoc etiam misit me ut consolarer, subaudis in presenti uel etiam in futuro, omnes lugentes sua et aliorum peccata. De quibus in Euangelio dicitur: ¬ªBeati qui lugent, quoniam ipsi consolabuntur .¬´ Et ponerem, inquit, lugentibus Sion, subaudis coronam in capite, uel gaudium eterne felicitatis infunderem in eorum cordibus. Lugentes Sion appellat apostolos, qui lugebant pro salute Sion siue Iudeorum, ut beatus Paulus qui dicebat: ¬ªTristitia mihi est ingens et continuus dolor pro fratribus meis .¬´ Et: ¬ªOptabam ego anathema esse pro fratribus meis.¬´  Et ad hoc etiam misit me, ut darem eis, subaudis qui lugebant Iudeis, coronam pro cinere, id est, remunerationem celestem pro penitentia et labore,  quem assumpserunt pro fratribus suis. Et darem oleum gaudii pro luctu, id est, pro tristitia et merore gaudium et letitiam. Et ut darem pallium laudis pro spiritu meroris, id est, uestimentum iucunditatis pro lugubri uestimento. Tunc apostoli coronam acceperunt pro cinere, et pallium laudis pro lugubri uestimento, quando uiderunt multitudinem Iudeorum et multitudinem gentium uenire ad fidem, precincti gaudio et exsultatione. ¬ªEt uocabuntur in te fortes iustitie,¬´ id est, fortes ad iustitiam: ¬ªplantatio Domini ad glorificandum.¬´ Ecclesiam alloquitur sermo propheticus. Postquam  acceperis gaudium pro tristitia, uocabuntur in te apostoli et martyres aliique perfecti in fide,  fortes ad iustitiam faciendam, et uocabuntur etiam plantatio Domini: qui ab ipso sunt fundati in fide, in Ecclesia, ad glorificandum Creatorem suum.

¬ªEt edificabunt deserta a seculo, et ruinas antiquas erigent, et instaurabunt ciuitates desertas, dissipatas, in generatione et generationem.¬´ De apostolis nunc sermo agitur. Postquam igitur plantati fuerint apostoli a Domino, in fide in Ecclesia, et glorificauerint eum in suis opibus, edificabunt sua predicatione et baptismo deserta a Deo corda gentium a seculo, id est ab initio. Et ruinas antiquas erigent, hoc est quod cecidit in synagogis per infidelitatem, restaurabunt in illis qui crediderunt ex Iudeis. Et quod cecidit ab exordio mundi in gentibus per idololatriam, restaurabunt et erigent ipsi  per culturam omnipotentis Dei. Et instaurabunt ciuitates desertas a Deo, id est ecclesias diuersarum gentium, uel quinque corporis sensus qui intelliguntur per ciuitates que dissipate fuerant, in generatione Iudeorum, et generationem gentium, infidelitate et idololatria.

¬ªEt stabunt alieni, et pascent pecora uestra. Et filii peregrinorum agricole et uinitores uestri erunt.¬´ Alieni appellantur gentiles et peregrini, quia cognitione Dei alieni erant, longe recedentes ab illo per idololatriam. Sed postquam crediderunt, steterunt in fide et bonis operibus recti. Iuxta quod Apostolus precipit: ¬ªState in fide .¬´ Et: ¬ªQui stat uideat ne cadat .¬´ Pecora quoque apostolorum sunt simplices et mansueti, de quibus  Dominus dicit Petro et in illo omnibus apostolis: ¬ªPasce oues meas ,¬´ siue agnos meos. Quos predicatores gentium et martyres  uerbo simplici et doctrina spirituali pauerunt. Ipsi martyres et predicatores filii peregrinorum, id est filii gentium, fuerunt agricole et cultores Ecclesie et cementarii et uinitores et custodes: quia ipsi edificauerunt Ecclesiam, et ipsi excoluerunt corda credentium. Illosque quos precessores eorum apostoli in uineam Domini introduxerant  ipsi custodierunt. Econtra mali cementarii et mali uinitores et cultores fuerunt scribe et Pharisei, de quibus Dominus  illis audientibus in fine parabole dicit: ¬ªMalos male perdet.¬´ Et, ¬ªPropterea auferetur a uobis regnum Dei et dabitur genti facienti fructus eius .¬´

¬ªuos autem sacerdotes Domini uocabimini, ministri Dei nostri dicetur uobis.¬´ Hoc dupliciter intelligi potest, ut beatus Hieronymus dicit, uidelicet ut ad predicatores ex gentibus referatur, qui fuerunt filii peregrinorum, uel ad apostolos de quibus dicitur, ¬ªreliquie salue fient :¬´ ut ipsi appellentur sacerdotes Domini qui maioris dignitatis erant, sicut de filiis Dauid dicitur, quod ¬ªerant sacerdotes in domo Domini .¬´ Et est sensus uel ordo: Cum filii peregrinorum fuerint  uinitores, cementarii et agricultores, uocabimini uos apostoli, sacerdotes et magistri eorum, quia ministri Domini eritis. ¬ªFortitudinem gentium comedetis, et in gloria eorum superbietis.¬´ Fortitudo gentium fuerunt martyres, qui fortiter tormenta persecutorum pro Christi nomine sustinuerunt: de quorum uictoria et triumpho epulati, id est ualde letati sunt uidentes eos transire ad suam societatem, et in quorum gloria ipsi superbierunt, id est exsultauerunt uel gloriati sunt. Superbia siquidem isto in loco pro gloria ponitur, sicut et paulo superius ubi dictum est: Ponam te in superbiam siue in gloriam seculorum.

¬ªPro confusione uestra duplici et rubore laudabunt partem tuam.¬´ Apostoli dupliciter uerecundabant  et erubescebant, de infidelitate uidelicet Iudeorum et idololatria gentium. Sed unde illi erubuerunt et confusionem sustinuerunt, inde isti et Iudei et gentiles conuersi ad fidem laudabunt partem suam: Dominum uidelicet, dicentes cum Psalmista: ¬ªPars mea Dominus est:¬´quod nemo ueraciter potest dicere, nisi qui aliam partem non habet. ¬ªPropter hoc,¬´ subaudis, quia uos duplicem super eos habuistis confusionem et ruborem, et illi conuersi ad Dominum qui est pars electorum. ¬ªLaudauerunt in terra sua,¬´ hoc est, in terra uiuentium et mansuetorum ¬ªduplicia¬´ premia ¬ªpossidebunt,¬´ id est, in corpore et in anima, cum receperint immortalitatem et incorruptionem in corpore, et incommutabilitatem in anima, ¬ªet letitia sempiterna erit eis.¬´

 ¬ªQuia ego Dominus diligens iudicium,¬´ subaudis ueritatis, ¬ªet odio habens rapinam in holocausto.¬´ Diuites solent offerre Deo munus de rapina pauperum, sed sic placet ei eorum oblatio ut pretium scorti, et sacrificium canis, uel sicut placet patri qui immolat filium in conspectu eius. Et est sensus: Hoc, inquit, prestabit Dominus qui magis diligit iustorum pauperiem et iudicii ueritatem, quam diuitum munera que de rapina sunt et iniquitate. ¬ªEt dabo opus eorum,¬´ subaudis qui crediderunt ¬ªin ueritate,¬´ ut agnum comedant in ueritate, et circumcisionem cordis accipiant, et terram desiderent eternam, et ut omnia que Iudeis dicta sunt in figura, ipsi possideant in ueritate. ¬ªEt fedus perpetuum feriam eis,¬´ id est Euangelium dabo eis,  cui non succedet alia lex, sicut legi Moysi. De quo Euangelio dicit Dominus: ¬ªCelum et terra transibunt, uerba autem mea non transibunt .¬´

¬ªEt scietur in gentibus semen eorum,¬´ id est, semen apostolorum, ¬ªet germen eorum in medio populorum.¬´ Sicut apostoli fuerunt semen bonum et uerum a Christo seminati, audientes ab illo: ¬ªIte, docete omnes gentes :¬´ ita semen et germen apostolorum sunt fideles, qui ab illis semen uerbi Dei perceperunt. ¬ªOmnes qui uiderint eos¬´ apostolos uidelicet apostolorumque successores et imitatores, ¬ªcognoscent illos, quia isti sunt semen cui benedixit Dominus.¬´ Quomodo scient et quomodo  cognoscent, quod a Domino sunt seminati? In doctrina, in castitate, in contemptu mundi et in uirtute miraculorum.

¬ªGaudens gaudebo in Domino, et exsultabit anima mea in Deo meo.¬´ In persona Ecclesie loquitur propheta: ¬ªGaudens,¬´ inquit, ¬ªgaudebo in Domino,¬´ non in diuitiis et lucris terrenis, neque in nobilitate generis ut Iudei, qui gloriabantur quod essent de genere patriarcharum, neque in honoribus huius seculi gaudebo, sed in Domino, iuxta quod Apostolus precipit, dicens: ¬ªGaudete in Domino semper.¬´ Et non solum gaudebo, sed exsultabit anima mea, non in resonante cachinno, sed in Deo meo. ¬ªQuia induit me uestimentis salutis, et indumento iustitie circumdedit me.¬´ Reddit causas quare gaudere et  exsultare debeat in Domino. Ideo, inquit, ¬ªgaudebo in Domino,¬´ quia induit me uestimentis salutis, id est uirtutibus uel ipso Christo, sicut Apostolus dicit: ¬ªQuotquot in Christo baptizati estis, Christum induistis .¬´ Et, ¬ªInduite nouum hominem .¬´ De hoc autem quod dicit, et indumento iustitie circumdedit me, Psalmista decantat, dicens: ¬ªSacerdotes tui, Domine, induantur iustitiam .¬´ uestimentum enim siue indumentum electorum sunt uirtutes, uel ipse Christus: sicut et indumentum Christi sunt omnes electi. ¬ªQuasi sponsum decoratum corona,¬´ subaudis, decorauit me, ¬ªet quasi sponsam ornatam monilibus suis.¬´ Duo agmina credentium sancte Ecclesie hic ostenduntur. Perfectorum scilicet  agmen ostenditur per sponsum, de quibus dicit Apostolus: ¬ªSapientiam loquimur inter perfectos .¬´ Imperfectorum uero agmen designatur per sponsam, de quibus dicit Apostolus: ¬ªNon iudicaui me aliquid scire inter uos, nisi Iesum Christum, et hunc crucifixum .¬´ ¬ªEt tanquam paruulis in Christo, lac uobis potum dedi, non escam.¬´ Christus ergo sponsus ipse facit sponsos et sponsas, et tamen una est sponsa Ecclesia que decoratur corona, id est multitudine credentium ex omnibus mundi partibus in eius societatem uenientium. Et ornatur monilibus, id est omnium uirtutum ornamentis que designantur per monilia, uidelicet castitate, humilitate, aliisque uirtutibus, et uariis ordinibus.

 ¬ªSicut enim terra profert germen suum, et sicut hortus semen suum germinat: sic Dominus Deus germinabit iustitiam et laudem coram uniuersis gentibus.¬´ Istarum comparationum prior referenda est ad sponsum, sequens ad sponsam. ¬ªSicut, inquit, terra celestibus pluuiis irrigata profert germen suum, et sicut hortus fontium aquis irrigatus semen suum,¬´ id est, olera diuersis generibus germinat: ¬ªsic Dominus Deus germinabit,¬´ id est, germinare faciet uel crescere ¬ªiustitiam,¬´ id est, Christum qui iustificat in se credentes: uel iustificationem fidei ex qua iustus uiuit: et ipse faciet crescere laudem suam coram uniuersis gentibus. Non erit solummodo ista iustificatio in Iudeis, neque soli Iudei referent ei laudes: sed in  omnibus credentibus erit fides. Et postquam fuerint iustificati, referent laudes et gratiarum actionem Creatori suo pro omnibus beneficiis ab illo sibi datis. Sicut ergo terra irrigata celitus profert germen: sic perfecti quique irrigati gratia Spiritus sancti, quotidie fructus bone operationis referunt.



CAPUT LXII.

¬ªPropter Sion non tacebo, et propter Hierusalem non requiescam, donec egrediatur ut splendor iustus eius,¬´ id est, iustus Ecclesie Christus, ¬ªet saluator eius ut lampas accendatur.¬´ Hactenus Ecclesia, nunc ex persona sua loquitur Propheta. Per Sion et Hierusalem, generaliter possumus intelligere reges et principes Iudaici populi, qui prohibebant prophetas  ut non loquerentur in nomine Domini, uel distincte per Sion reges et principes, per Hierusalem sacerdotes et subiectos eorum. Dicit ergo Propheta: ¬ªPropter Sion et propter Hierusalem,¬´ id est, propter reges principesque ac sacerdotes, etiamsi preceperint ut taceam, non tacebo ab oratione: sed tandiu nocte et die iungam preces precibus quousque ueniat Christus nobis in lege promissus, et cunctum orbem illuminet. Tale quid alio in loco idem propheta implorat: ¬ªUtinam dirumperes, Domine, celos, et uenires .¬´ Non tacebo  precibus, donec egrediatur ex utero uirginis Iustus Ecclesie ut splendor, qui iustificat electos suos, ¬ªet illuminat omnem hominem uenientem in hunc mundum .¬´ Ipse est splendor lucis eterne et sol iustitie, qui in  Euangelio dixit: ¬ªEgo sum lux mundi.¬´ Et saluator eius, id est Ecclesie, ut lampas accendatur, subaudis in cordibus credentium. Lampas Grece, Latine dicitur flamma ignis. De qua flamma ignis dicit Dominus in Euangelio: ¬ªIgnem ueni mittere in terram .¬´ Hac flamma succensi sunt apostoli die Pentecostes, quando ceperunt loqui omnibus linguis.

¬ªEt uidebunt gentes iustum tuum,¬´ subaudis per fidem, o primitiua Ecclesia, id est Christum tuum qui peccatum non fecit. ¬ªEt cuncti reges,¬´ subaudis qui crediderint, uel ipsi qui seipsos bene rexerint. ¬ªuidebunt inclytum¬´ siue nobilem ¬ªtuum¬´ per fidem, de quibus Dominus dicit: Beati qui non uiderunt oculis corporis, et crediderunt mente . ¬ªEt uocabitur tibi nomen nouum,¬´ o primitiua Ecclesia,  ¬ªquod os Domini nominauit.¬´ Consuetudo est Hebree lingue, ut ex nouis rebus nomina imponantur, ut ex Abraham possumus cognoscere. Primum quidem appellatus est Ram, sicut in libro beati Iob , inuenitur eo in loco, ubi dicitur: ¬ªEt iratus indignatusque est Heliu filius Barachiel Buzites de cognatione Ram.¬´ Inde uocatus est Abram, id est pater excelsus, ac deinde Abraham. Similiter de beato Petro potest intelligi, qui primum Simon, deinde Petrus a petra, id est a Christo est appellatus. Dicitur ergo ad Ecclesiam primitiuam: uocabitur tibi nomen tuum, id scilicet quod uerbum Dei Patris decreuerit, ut a Christo christiani uocemini, et per Hierusalem et Sion Ecclesie nominemini.

 ¬ªEt eris corona glorie in manu Domini, et diadema regni in manu Dei tui,¬´ id est in potentia Dei, uel in ipso Christo qui est manus et dextera Patris. Cum te  coronauerit multitudo credentium ueniens ad fidem tuam ex omnibus partibus mundi, eris corona decoris in manu Dei, et quasi diadema regni in potestate illius.

¬ªNon uocaberis ultra derelicta,¬´ a Deo ¬ªet terra tua¬´ id est habitatio tua ¬ªnon uocabitur amplius desolata,¬´ subaudis quia Christus habitabit in medio tui. ¬ªSed uocaberis uoluntas mea in ea,¬´ id est uocabitur Ecclesia Christi, et dicetur: Ista est Ecclesia, que Domini uoluntatem facit. Et quare hoc? ¬ªQuia complacuit Domino in te, et terra tua inhabitur.¬´ Ecclesiam ex utroque populo collectam alloquitur  sermo propheticus, et promittit quod non sit amplius derelicta ita a Deo, sicut quondam fuit quando post idola claudicabat. Sicut displicuit Domino Iudeis in infidelitate manentibus, et in gentibus post idololatriam ambulantibus: sic complacuit ei in credentibus ex utroque populo, ad fidem eius uenientibus.

¬ªHabitabit enim iuuenis cum uirgine,¬´ in castitate carnis, ut Maria et Ioseph, Chrysantus et Daria.

¬ªEt habitabunt in te filii tui.¬´ Filii Ecclesie sunt qui instruuntur doctrina spirituali. ¬ªEt gaudebit sponsus¬´ Christus ¬ªsuper sponsam¬´ Ecclesiam ¬ªet gaudebit super te,¬´ id est de tuis operibus bonis ¬ªDeus tuus.¬´ Iste est sponsus, de quo dicitur in psalmo: ¬ªEt ipse tanquam sponsus procedet .¬´ Et ista est sponsa, de qua dicit Ioannes Baptista: ¬ªQui habet sponsam sponsus est .¬´

¬ªSuper muros tuos Hierusalem constitui custodes, tota die et tota nocte non tacebunt.¬´ uox Dei omnipotentis ad Hierusalem, id est ad Ecclesiam, que est uisio pacis. Muri dicuntur a muniendo. Dupliciter possumus hic accipere muros, et dupliciter custodes. Muri Ecclesie fuerunt apostoli et predicatores, qui doctrina et miraculis munierunt Ecclesiam. Custodes uero horum sunt angeli qui custodiunt muros Ecclesie, ne aduersarius noster diabolus ¬ªquasi leo rugiens¬´ possit aliquem rapere ex arietibus. Unde Apostolus: ¬ªOmnes  administratorii sunt spiritus, missi propter eos, qui hereditatem capiunt salutis .¬´ uel aliter: Murus Ecclesie fuerunt  Titus et Timotheus, et Marcus aliique discipuli apostolorum: quorum custodes erant Petrus, Paulus ceterique apostoli. Dicit ergo sermo diuinus Ecclesie: Super muros tuos Hierusalem constitui custodes, angelos uel prelatos Ecclesiarum, apostolos uidelicet eorumque sequaces. Tota die et tota nocte non tacebunt, id est, neque in prosperis neque in aduersis tacebunt a precibus, exorantes clementiam et misericordiam meam pro muris, ut meorum auxilio uallentur. ¬ªQui reminiscimini Domini, ne taceatis,¬´ subaudis a precibus, iungentes uota uotis.

¬ªEt ne detis silentium ei,¬´ subaudis Domino, sed semper opportune importune illius misericordiam postulate ¬ªdonec stabiliat,¬´ id est firme stare faciat  ¬ªHierusalem,¬´ id est Ecclesiam suam, et ¬ªponat ei laudem in terra,¬´ uel ut ipsa laudet Creatorem suum per omnem mundum dilatata, uel ut ab omnibus gentibus ipsa laudetur. Custodes murorum alloquitur sermo diuinus, ut ipsi qui Domini uoluntatem sciunt et muros custodire debent, non taceant a precibus et laudibus, neque in prosperis neque in aduersis. Sequitur:

¬ªIurauit Dominus in dextera sua, et in brachio fortitudinis sue.¬´ Omnis sermo omnipotentis Dei pro iuramento accipi debet, quia semper uerus est et nunquam fallit. Dextera autem et brachium fortitudinis illius Filius est, per quem omnia fecit, secundum illud: Omnia per ipsum facta sunt. ¬ªSi dedero triticum tuum ultra cibum inimicis tuis, et si biberint  filii alieni uinum tuum, in quo laborasti.¬´ Ecclesiam alloquitur. Sepe Deus omnipotens, quantum ad litteram pertinet, fruges Iudeorum dedit inimicis eorum, id est triticum et uinum: sicut legimus in libro Iudicum , quod ¬ªMadianite tempore messis uenientes fructus eorum collegerunt, et tam in suos quam in inimicorum suorum usus expenderunt.¬´ Sic etiam, quando ducti sunt in captiuitatem, quando collocati sunt ibi Samaritani alienigene, qui eorum comederunt fruges. Sed isto in loco cibum Ecclesie dupliciter possumus intelligere, id est uirtutes et bona opera, uel etiam corpus et sanguinem illius quod quotidie in sancta Ecclesia sumitur a fidelibus, quibus pascitur anima. Quodam siquidem tempore ante aduentum Filii Dei fruges Iudeorum, id  est, laudes et opera que idolis impendebant, demones comedebant: sed post Domini aduentum uirtutes et laudes Ecclesie non comederunt demones, sed Dominus epulatus, id est letatus et delectatus est in eis. Cibus etiam Iudeorum erat triticum et uinum, quod significauit corpus et sanguinem Domini, sicut ipse dixit: ¬ªCaro enim mea uere est cibus, et sanguis meus uere est potus :¬´ quia non sumuntur ab hereticis et paganis inimicis sancte Ecclesie. Si dedero, id est, non dedero uel non dabo deinceps triticum uel uinum tuum, in quo laborasti, in cibum inimicis tuis, id est, laudes et opera tua non dabo demonibus, sed ego suscipiam eas. uel corpus et sanguinem meum, in quo tu laboras consecrando, non dabo hereticis et paganis inimicis  tuis, qui alieni sunt a me et a fide tua. Quare autem non det inimicis cibum fidelium, manifestat cum dicit:

¬ªQuia qui congregant illud,¬´ subaudis triticum, ¬ªcomedent illud, et laudabunt Dominum Creatorem suum: et qui comportant illud,¬´ subaudis uinum, ¬ªbibent in atriis sanctis meis,¬´ hoc quotidie in sancta Ecclesia ex parte completur, et ex parte in eterna beatitudine. Qui sunt isti, qui congregant et qui comportant triticum, et qui bibent in atriis Domini, id est in diuersoriis Ecclesie? Episcopi, presbyteri, diacones, subdiacones, omnesque ministri altaris, qui congregant et portant, id est qui preparant et consecrant corpus et sanguinem Domini, et comedunt  et bibunt in Ecclesia, laudantes Creatorem et Redemptorem suum. uel etiam illi qui modo in presenti congregant uirtutes, et comportant, id est coadunant, dum transierint a presenti Ecclesia comedent et bibent, id est exsultabunt et gaudebunt in atriis Domini, siue in mansionibus celestibus. De quibus Dominus dicit: ¬ªIn domo Patris mei mansiones multe sunt.¬´

¬ªTransite, transite per portas, preparate uiam Domino, populo planum facite iter, eligite lapides, et eleuate signum ad populum.¬´ Custodibus murorum angelis uel prelatis Ecclesie, quibus superius dixerat ne tacerent a precibus et laudibus, precipit iterum ut transeant per portas, id est per diuersos ministros Ecclesie presbyteros, diacones, subdiacones,  quorum ministerio introducuntur credentes in Ecclesiam: uel ut transeant per uirtutes, ambulando de uirtute in uirtutem. Ideo autem precipiuntur transire per ministros Ecclesie, ut eos custodiant, ne aliquis illorum in hereticorum prauitatem corruat, et ut in fidem amplius etiam accrescant. Precipitur etiam custodibus murorum, ut preparent uiam populo uolenti intrare in Ecclesiam. hoc est, ut doctrina et exemplo eis uiam rectitudinis ostendant, planumque faciant iter, id est auferant omnia offendicula dimittendo peccata per baptismum. Et ut eligant lapides, siue proiiciant, ut Septuaginta dixerunt, hoc est a cordibus hominum duritiam auferant infidelitatis: uel separent a consortio credentium reprobos et duricordes, qui noluerint credere. Necnon  etiam precipitur, ut eleuent signum crucis ad populum nationum, id est ut annuntient ei passionem et resurrectionem. Sequitur:

¬ªEcce Dominus auditum fecit in extremis terre.¬´ Subaudis per apostolos fidem sue passionis et mysteria sue resurrectionis. ¬ªDicite filie Sion: Ecce Saluator tuus uenit, ecce merces eius cum eo, et opus eius coram illo.¬´ Custodibus murorum angelis uel prophetis siue apostolis precipitur, ut alloquantur filiam Sion, hoc est Ecclesiam primitiuam, que ideo filia Sion dicitur, uel quia primum ex Iudeis collecta est. De qua dicit in Cantico canticorum: ¬ªFilii matris mee pugnauerunt contra me .¬´ uel propterea appellatur filia, quia a Domino nomen filiationis accepit, iuxta quod Ioannes dicit: ¬ªQuotquot  receperunt eum, dedit eis potestatem filios Dei fieri .¬´ Dicite, inquit, Sion, id est primitiue Ecclesie. Hec que dicuntur, ad secundum Domini aduentum pertinent. ¬ªEcce saluator tuus uenit,¬´ pro eo quod est ueniet in die iudicii cum angelis et archangelis, omnibusque uirtutibus celorum. Ecce merces eius cum eo, ut remuneret electos et damnet reprobos. Et opus eius coram illo, id est potestas iudicandi in conspectu illius.

¬ªEt uocabunt eos,¬´ subaudis qui crediderunt, ¬ªpopulum sanctum, redemptum a Domino.¬´ Angeli et apostoli aliique doctores congaudentes eis qui per eorum predicationem crediderunt, uocabunt eos populum sanctum, redemptum a Domino. Beatus Hieronymus  dicit in Hebreo haberi populum suum redemptum, sicut nos iam dictum habemus, sed quidam codices habent populus sanctus et redempti a Domino, iuxta quod hic erit sensus: Apostoli aliique doctores uocabunt eos qui crediderint dicentes: tu es populus sanctus, et uos estis redempti a Domino. Sed hebraica ueritas apertior et facilior isto in loco habetur. ¬ªTu autem,¬´ o Ecclesia, ¬ªuocaberis quesita ciuitas,¬´ subaudis a Deo, ¬ªet non derelicta.¬´ Nequaquam, inquit, uocaberis ciuitas derelicta a Deo sicut quondam, sed uocaberis ciuitas quesita a Christo, et eius sanguine redempta. De qua dicit Dominus in Euangelio: ¬ªuenit Filius hominis querere et saluare quod perierat .¬´ Et ista est ouis uel ciuitas, quam pastor bonus querere  uenit.



CAPUT LXIII.

¬ªQuis est iste qui uenit de Edom, tinctis uestibus de Bosra? Iste formosus in stola sua, gradiens in multitudine uirtutis sue.¬´ Angelice quedam potestates in celo residentes, ignorantes mysterium Dominice natiuitatis, passionis, resurrectionis, ascensionisque eius, cum uidissent Dominum ascendere ad superos cum multitudine angelorum et sanctorum hominum, et non egere auxilio alicuius angelorum, sed propria uirtute super omnia agmina celorum conscendere, conuersi in admirationem, quomodo ille qui Deus adorabatur in celo, homo factus et mortuus resurgendo non solum sibi Deo, sed etiam cunctis tunc ascendentibus, et postea credentibus  ianuas celi celestis aperuit, dixerunt aliis angelis Dominum comitantibus: ¬ªQuis est iste qui uenit de Edom, tinctis uestibus de Bosra?¬´ Tale quid et Psalmista ex persona eorumdem angelorum dicit: ¬ªQuis est iste rex glorie ?¬´ Sed considerandus est isto in loco uarius sermo doctorum. Beatus siquidem Augustinus in expositione libri Geneseos dicit, quod omnes angeli statim ut conditi sunt, cognouerunt in contemplatione Creatoris sui quidquid ipse Creator facturus erat. Attamen beatus Hieronymus aperte declarat quia fuerunt angelice dignitates que donec perficeretur mysterium incarnationis et passionis Christi, ad liquidum non cognouerunt, sicut superius iam diximus. uerbi gratia: Sicut et nos de die iudicii ex parte cognoscimus,  que ibi agentur per reuelationem sanctorum patrum, et ex parte ignoramus. Sed utrum incognitum illis fuerit an non, nobis non est amplius inquirendum, nisi quod Dominus ipse manifestare dignatus est. Occulta enim eius sunt iudicia. Tamen hoc firmiter tenemus, quia propheta admirando hoc protulit ex persona illorum angelorum, qui celo residebant, inquiens: ¬ªQuis est iste qui uenit de Edom?¬´ Edom ipse est Esau, ipse est Seir. uocatus est autem Edom ab edulio lentis, propter quod uendidit primogenita sua. Et interpretatur Edom terrenus uel sanguineus siue cruentus, significat hunc mundum; Esau uero interpretatur, querceus uel roboreus; Seir hispidus, id est pilosus. Et hoc notandum, quia isto  in loco Edom non pro persona illius, sed pro interpretatione nominis positum est, sicut et Bosra non pro loco, sed pro interpretatione nominis. Interpretatur autem Bosra munita uel firma, et significat uel infernum ubi clause sunt anime mortuorum, et cui adhibiti sunt firmissimi custodes. De qua ciuitate dicit Psalmista: ¬ªQuis deducet me in ciuitatem munitam ?¬´ uel etiam significat Hierusalem terrenam, que firmissimis muris fuit ante circumdata, in qua passus est Dominus. Cuius nominis etymologiam Homerus eximius peta Grecorum exponens, sicut Iosephus narrat, ita dixit quod ierom, a quo Hierusalem, interpretatur munita uel firma. Quantum uero ad litteram pertinet, Bosra ciuitas neque in terra repromissionis neque in Edom  sita fuit, sed in Moab. Interrogant ergo quedam angelice dignitates, illos angelorum choros qui Dominum comitabantur: ¬ªQuis est iste qui cum tanto exercitu uenit de Edom,¬´ hoc est de terreno et cruento mundo? ¬ªEt tinctis uestibus;¬´ id est corporeis membris ¬ªuenit de Bosra,¬´ id est de munita ciuitate Hierusalem ubi passus est, uel de inferno de quo uictor exiit? Non quod tincta siue respersa membra haberet ex sanguine, qui manauit ex latere et locis clauorum, sed pro cicatricibus que adhuc parebant in corpore illius. Persistunt etiam in sua admiratione angeli, et interrogant dicentes: Iste formosus in stola sua, siue pulcher, quis est gradiens in multitudine fortitudinis sue? Ac si dicerent aliis uerbis: Quis est iste formosus et tam decorus in stola sua, hoc est in habitu  humanitatis sue gradiens, uel ascendens super omnes celos, in multitudine uirtutis sue, siue in plenitudine diuinitatis sue, ascendens super omnia agmina celorum sine auxilio alicuius angelorum? Iste est formosus, cui dixit Psalmista: ¬ªSpeciosus forma pre filiis hominum .¬´ Formosum dicebant antiqui calidum, unde formosus quasi calidus, eo quod ex calore rubicundus existat instar rosarum.

¬ªEgo qui loquor iustitiam, et propugnator sum ad saluandum.¬´ Angelis tacentibus qui interrogati fuerant, quis esset qui propria fortitudine ascendebat de terreno et cruento mundo super omnes celos, illis etiam responsum non reddentibus qui Dominum comitabantur, respondit ipse Dominus, inquiens:  uultis scire quis sim ego? ¬ªEgo sum cui Pater omne iudicium dedit .¬´ Iuxta quod Psalmista dicit: ¬ªDeus iudicium tuum regi da ,¬´ etc. Ego sum qui loquor iustitiam, reddens bonis bona, iustis premia, malis autem et impiis mala, et eterna supplicia iuxta quod merentur. Hoc quotidie implet, generaliter uero in die iudicii, dum dixerit impiis: ¬ªIte, maledicti, in ignem eternum;¬´ et iustis: ¬ªuenite, benedicti Patris mei, percipite regnum ,¬´ etc. Et non solum loquor iustitiam, sed etiam propugnator, hoc est debellator, sum demonum, et defensor ad saluandum genus humanum.

¬ªQuare ergo rubrum est indumentum tuum,¬´ hoc est corpus tuum, ¬ªet uestimenta,¬´ subaudis quare  sunt rubra, ¬ªsicut calcantium in torculari?¬´ Domino ergo dicente: ¬ªEgo sum qui loquor iustitiam,¬´ et qui debello contrarias potestates, rursum sciscitantur angeli et dicunt: Si tu es qui loqueris iustitiam, et cui Pater omne iudicium dedit , et qui debellator es demonum ad saluandum genus humanum, uolumus a te scire que causa exstiterit quare sit indumentum tuum, hoc est corpus tuum, cruentatum: et quare sint uestimenta tua, id est membra tua, rubra ueluti de musto nigro et subrubicundo. Tibi qui candidus es ex uirginitate, et speciosus pre filiis hominum, non conuenirent ista, sed homicidis, adulteris et latronibus. Dic ergo, inquiunt, nobis quid promeruisti, ut tu qui defensor es generis humani, cruenta et tincta habeas membra, quasi homo quilibet qui uuas nigras et subrubicundas calcat in  torculari siue in prelo? Quibus respondet Dominus, non uno solummodo uersiculo ut prius, sed multis uerbis ostendens eis ordinem rei, ne rursum necesse sit interrogare, et dicit:

¬ªTorcular calcaui solus, et de gentibus non est uir mecum.¬´ Torcular appellat Dominus crucem et omnia tormenta passionis, sputa uidelicet, colaphos, infixionem lancee et clauorum, in quibus ipse passus est quasi in prelo, intantum ut sanguis eius funderetur. Et hoc sciendum, quia torcular aliquando in malam partem ponitur, hoc est pro suppliciis et penis peccatorum, ut illud Ieremie: ¬ªTorcular calcauit Dominus uirgini filie Iude ,¬´ id est captiuitatis malum et afflictionis adduxit cum pondere  super eam: ideo ploro. Interdum etiam ponitur torcular in bonam partem, quemadmodum octogesimus tertius psalmus, cuius pretitulatio est: In finem pro torcularibus, id est pro martyribus. ¬ªTorcular¬´ , ¬ªcalcaui solus.¬´ Ac si diceret: Ideo habeo rubra uestimenta, quia pressuram crucis sustinui solus, et de genere humano non fuit uir mecum in adiutorium. Ideo dicit solus, quia nullum habuit adiutorem neque angelum, neque archangelum, neque aliquam potestatem celestium uirtutum, neque Iudeum, neque gentilem: sed omnes eum dereliquerunt tempore passionis, intantum ut ille fortissimus apostolus Petrus in fide ter eum negauerit, ceteris fugientibus. Et cum esset ab omnibus derelictus, solus ille debellauit contrarias potestates, et  superauit uirtutem eorum. Hoc autem considerandum est, quare dicat torcular a se calcatum, hoc est pressuram passionis superatam: cum ipse sit calcatus et mortuus. Sed ad hoc dicendum, quia calcatus est a pressura passionis moriendo, et calcauit ipsam passionem tertia die propria uirtute resurgendo. ¬ªCalcaui,¬´ id est uici et humiliaui ¬ªeos in furore meo, et conculcaui eos in ira mea.¬´ Non est putandum quod Deus omnipotens , furorem possit habere aut iram, sed more nostro loquitur Scriptura: quia illis uidetur furere et iratus esse, quibus uindictam reddit. Sicut quilibet rex, licet tranquillo animo sit, iratus uidetur illis quos iubet decollari uel occidi. Et hoc distat inter furorem  et iram, quia furor est subita animi turbatio, ira autem diu manet. Sed in Deo nichil horum habetur. Dicit ergo Dominus: Licet calcatus ab eis essem, tamen calcaui et superaui eos, id est demones uel Iudeos in furore et uindicta mea. Et superaui eos in ira mea, auferens a demonibus potestatem et dominium, quod exercebant in hoc mundo; et a Iudeis locum, regnum, gentem, sacerdotem, templum, omnemque dignitatem, tradens eos Romanis.

¬ªEt aspersus est sanguis eorum super uestimenta mea, et omnia indumenta mea inquinaui.¬´ Non est nobis intelligendum quod demones, qui spiritus sunt, habeant sanguinem: sed sanguis Christi, quem ipsi fuderunt suadendo Iudeis ut eum interficerent, sanguis eorum appellatur: quia uindictam exinde perceperunt.  Legimus enim in Euangelio, quod ¬ªdiabolus misit Iude in cor, ut traderet eum .¬´ Ipse denique qui suasit ut traderetur, ipse tradidit et occidit. In hoc autem loco est tropica translatio ab homine uictore et uicto, qui sanguine uegetantur, ad Dominum qui uicit demones, et ad illos qui uicti sunt. Solet namque, quando quilibet preliator interficit suum hostem, sanguis interfecti euolare et commaculare uestimenta interficientis. Sicut dicit Dauid de Ioab loquens , quod ¬ªposuerit cruorem prelii in balteo suo.¬´ Quantum enim ad hunc sensum pertinet, dum perfodit latera Amase uel Abner, sanguis euolauit super cingulum siue in balteum renum eius. Si autem ad Iudeos ista referimus, similiter sanguis Christi quem ipsi fuderunt sanguis eorum  appellatur: quia uindictam inde perceperunt. Aspersus est, inquit, sanguis eorum, id est sanguis meus, super uestimenta mea siue per membra mea, pro quo ipsi recipient uindictam: et omnia indumenta mea, hoc est membra mea inquinaui. Non quod inquinata essent, sed quod inquinari permiserit.

¬ªDies enim ultionis,¬´ subaudis demonum et Iudeorum, ¬ªfuit in corde meo,¬´ subaudis dum penderem in cruce talia sustinens. ¬ªAnnus redemptionis mee uenit,¬´ hoc est, annus uel tempus redemptionis generis humani. Iste est annus quem superius appellauit annum acceptum Domino, et diem retributionis Iudeorum. Passio Domini secundo habuit in se penam demonum et Iudeorum reproborum, omnium infidelium, et premia iustorum. Que duo  etiam isto in loco diuiduntur in bonam et malam partem. In malam, dies ultionis in corde. In bonam, annus redemptionis generis humani uenit. Dum enim Dominus penderet in cruce passionem pro nobis sustinens, in corde eius fuit quia demones damnaturus erat in inferno, et Iudeos traditurus in manibus Romanorum.

¬ªCircumspexi,¬´ subaudis pendens in cruce, ¬ªet non erat auxiliator,¬´ subaudis mihi, neque angelus, neque archangelus, neque patriarcha, neque propheta, neque apostolus, neque quilibet iustus, neque Iudeus, neque gentilis. ¬ªEt quesiui qui me adiuuaret, et non fuit,¬´ subaudis adiutor. Tale est hoc quod in psalmis dicit: ¬ªExspectaui qui constristaretur  et non fuit, qui consolaretur et non inueni .¬´ Et rursum: ¬ªOmnes amici mei dereliquerunt me, et noti mei alieni quasi recesserunt a me .¬´ ¬ªEt saluauit mihi brachium meum, et indignatio mea ipsa auxiliata est mihi.¬´ Hoc dupliciter potest intelligi, ut ex persona humanitatis loquatur, uel ex persona deitatis. Saluauit, inquit, mihi brachium meum, hoc est, uerbum a quo assumptus sum resurrectionem mihi procurauit: uel fortitudo mea siue brachium meum saluauit mihi omnes predestinatos ad uitam, et indignatio mea, id est ultio et uindicta mea, ipsa auxiliata est mihi, quando uindicauit me de hostibus meis Iudeis uel malignis spiritibus. More humano ista loquitur. Sequitur:

 ¬ªEt conculcaui,¬´ id est humiliaui, superaui, uel uici ¬ªpopulos,¬´ id est Iudeos ¬ªin furore meo, et inebriaui eos,¬´ hoc est, repleui eos miseria et afflictione in ira mea, siue in uindicta mea, ¬ªet detraxi in terram uirtutem eorum,¬´ hoc est, ad nichilum deduxi uirtutem demonum et Iudeorum. Conculcauit et superauit Iudeos in furore suo, et inebriauit uel repleuit eos miseria, quando quadragesimo secundo anno ascensionis sue, adueniente milite romano, fame, gladio, pestilentia, interfecit eos, dispergensque illos in omnes partes mundi et in omnes gentes, abstulit eis omnem gloriam et dignitatem, in tantum ut ipsi qui antea uocabantur soli populus Domini, modo sint serui aliarum gentium, et qui quondam fuerunt caput, modo sint cauda. Detraxit siue deiecit  uirtutem demonum ad nichilum, qui erecti erant in superbia, quorum princeps dixit: ¬ªSuper sidera celi ponam sedem meam .¬´ uel etiam uirtutem Iudeorum deduxit ad nichilum, qui se solos putabant existere fortes, quasi soli auxilio Dei essent uallati, habentes soli regem ex omnibus gentibus. Modo enim non fortes Iudei, quia non habent Deum fortitudinis in se, qui est fortitudo et uictoria electorum. Non sunt auxilio Dei uallati, quia propter impietatem et infidelitatem eorum recesserunt ab illis custodie angelorum: que audite sunt in templo adueniente excidio desolationis dicentes: Transeamus ab his sedibus. Non habent legem, quia non recipiunt Euangelium, neque prophetas, in quibus illa omnia continentur impleta. Lex siquidem et prophete,  usque ad Ioannem. Adueniente enim gratia ueritatis cessauit umbra legis et prophetarum.

¬ªMiserationum Domini recordabor, laudem Domini,¬´ subaudis predicabo ¬ªsuper omnibus que reddidit nobis Dominus, et super multitudinem bonorum domui Isrel, que largitus est eis secundum indulgentiam suam, et secundum multitudinem misericordiarum suarum,¬´ subaudis reddidit nobis Dominus. Loquitur Propheta ex persona Iudaici populi penitentiam agentis, et misericordiam Domini erga se magnam cognoscentis, et beneficia eius ad memoriam reducentis, que largitus est eis a die qua eduxit eos de ergastulo Aegyptiorum, et dicit: ¬ªMiserationum Domini recordabor, et laudem eius predicabo,  super omnibus que reddidit nobis Dominus.¬´ Cum dicit super omnibus que reddidit nobis, et prospera et aduersa uult intelligi. Ac si diceret: Liberauit nos ex Aegypto, et transduxit per desertum in terram omnibus meliorem propter ineffabilem misericordiam suam, et duxit nos in Babylonem propter peccata nostra. Iterumque reduxit ad terram sua misericordia, in quibus omnibus iustum eum predicabo, et laudem eius omnibus narrabo, qui secundum indulgentiam suam, id est, secundum largitatem misericordie sue multa bona reddidit nobis. ¬ªEt dixit Dominus: uerumtamen populus meus es, filii non negantes, et factus est eis saluator.¬´ Propheta loquitur: Cum uidisset  Dominus penitentiam eorum, dixit: uerumtamen populus meus  es, Iudaica plebs, de qua olim dixi: ¬ªHereditas mea Isrel .¬´ Et filii non negantes, id est filii mei erunt, si me spernere desierint, et si me non negauerint, et factus est eis saluator, subaudis quia credendo in eum ueram penitentiam egerunt. Sin autem dixerimus filii non negantis, sicut quidam codices habent, erit sensus: Isti qui penitentiam agunt et in me credunt, filii sunt, subaudis populi non negantis, id est, filii patriarcharum et prophetarum, qui in me ueraciter crediderunt.

¬ªIn omni tribulatione eorum non est tribulatus¬´ subaudis saluator eorum. ¬ªEt angelus faciei eius saluauit eos,¬´ ut beatus Hieronymus dicit: uerbum est ambiguum apud Hebreos quod dicitur Io, quod significat non, uel et ipse. Et habetur apud eos isto  in loco ubi ipse transtulit non est tribulatus. Quapropter dupliciter possumus hoc intelligere hoc modo: In omni tribulatione quam sustinuerunt in Aegypto uel in deserto, non est tribulatus, id est, non est compassus saluator eorum, ut eos ab omni angustia liberaret: sed parumper deseruit eos, subtrahendo auxilium suum ab eis, ut positos in tribulatione cogeret eos ad rogandum. Aliter: In omni tribulatione eorum et ipse est tribulatus, quia compassus est eorum iniuriis atque miseriis, et misit eis angelum suum qui eos saluaret, secundum illud: ¬ªEcce mitto angelum meum ante faciem tuam, qui precedet te .¬´ Hic angelus Michel est intelligendus, qui prepositus est illi populo a Deo: iuxta quod Danieli dicitur: ¬ªNemo est adiutor meus in omnibus  his, nisi Michel princeps uester, qui astat pro filiis populi tui .¬´ Angelis autem faciei eius dicitur, quia angeli semper faciem Dei uident, quia in presentia Dei sunt. ¬ªIn dilectione sua¬´ subaudis qua dilexi eos ¬ªet in indulgentia sua,¬´ id est, in largitate misericordiarum suarum. ¬ªIpse redemit eos¬´ ex Aegypto, et ex Babylone, uel etiam sanguine Filii sui ¬ªet portauit eos¬´ subaudis, de Aegypto in terram repromissionis, secundum illud: ¬ªExtendit alas suas assumpsitque eos atque portauit in humeris suis .¬´ ¬ªEt leuauit eos,¬´ subaudis de miseria ad gloriam, ¬ªcunctis diebus seculi,¬´ id est ab exordio quo eos elegit in populum.

¬ªIpsi autem ad iracundiam prouocauerunt et afflixerunt  Spiritum sanctum eius, et conuersus est eis in inimicum, et ipse debellauit eos¬´ ante suum aduentum a diuersis gentibus, postea uero per Romam. Quod dicit afflixerunt Spiritum sanctum eius, et in quibusdam libris habetur Spiritum sancti eius, dupliciter potest intelligi. Si dixerimus Spiritum sanctum eius, de Spiritu sancto erit intelligendum, de quo dicit Dominus: ¬ªRogabo Patrem meum, et alium paracletum dabit uobis, ut maneat uobiscum in eternum .¬´ uel etiam per sanctum Spiritum eius possumus intelligere angelicum spiritum, qui contristatus est quando uidit eos a Deo per idololatriam recedere. Sin autem Spiritum sanctum eius dixerimus, uno modo spiritum Mosi debemus intelligere, quem ipsi contristauerunt, secundum illud:  ¬ªEt exacerbauerunt Mosen in deserto .¬´ Qui enim iustum contristat, Spiritum utique Dei contristat qui est in eo: iuxta quod dicitur per Prophetam: ¬ªQui tangit uos, quasi qui tangit pupillam oculi mei .¬´ Quarto uero modo possumus ad Christi Spiritum referre et dicere, quia Christo ueniente et predicante, Spiritum sancti eius afflixerunt nolentes in eum credere, id est Spiritum Christi, qui est sanctus et iustus Filius Patris. Filius enim Dei qui nos redemit tempore passionis sue, liberauit utique et Hebreos de mari Rubro. Sequitur: Et conuersus est eis in inimicum, et ipse debellauit, illis recedentibus de uiis eius, et contra uoluntatem eius incedentibus, conuersus est eis in inimicum de misericorde in immisericordem, et debellauit eos sepe  per hostes eorum, sicut in libro Iudicum, aliisque historiis et libris propheticis abundantissime declaratur. Potest autem et hoc ad tempus incarnationis eius referri, quando illis nolentibus credere in se conuersus est eis in hostem, qui eorum infirmos sanauerat, mortuosque suscitauerat, et debellauit eos per Romanos quadragesimo secundo anno ascensionis sue.

¬ªEt recordatus est dierum seculi Mosi populi sui.¬´ Deus omnipotens qui de protectore mutatus in aduersarium populo Iudeorum, qui irritauerunt eum, et ad iracundiam prouocauerunt: postquam debellauit eos per Romanos, recordatus est dierum seculi, id est, recordatus dierum antiqui temporis, quando eduxit eos de Aegypto. Et recordatus est  Mosi serui sui qui interpellauit pro eis in deserto dicens: ¬ªAut dimitte eis hanc noxam, aut dele me de libro tuo .¬´ Recordatus est etiam populi sui qui saluatus oratione Mosi, dum eum uellet percutere usque ad internecionem. Idcirco autem horum recordatus est, quia non erat qui leuaret pro eis orationem et a peccato infidelitatis eos liberaret, sicut quondam Mosi oratione et obtentu liberati sunt a flagello et ab errore idololatrie. Sequitur: ¬ªUbi est qui eduxit de mari cum pastoribus gregis sui?¬´ Preuidens propheta Isaias abiectionem populi sui et miseriam atque afflictionem que eis imminebat, propter negationem Filii Dei, condolendo exclamabat dicens: Ubi est clementia omnipotentis Dei qui eduxit  eos de mari Rubro cum pastoribus gregis sui, Mose uidelicet, Aaron, Maria, et Hur, ceterisque senioribus? Sequitur: ¬ªUbi est¬´ subaudis magna et ineffabilis misericordia omnipotentis Dei ¬ªqui posuit in medio eius,¬´ id est, in medio populi sui ¬ªSpiritum sancti sui,¬´ id est Filii sui, sanctum uidelicet Spiritum paracletum, quando eduxit eos de Aegypto? Legimus, quia orante Mose tulit Dominus de spiritu eius, et dedit septuaginta uiris : cuius rei in presenti loco fit mentio. Permanet ergo in ipsa admiratione Propheta et compatiendo dicit: Ubi est etiam:

¬ªQui eduxit ad dexteram Mosen brachio maiestatis sue,¬´ id est, ubi est pietas Domini qui eduxit Mosen de Aegypto ad dexteram, id est in prosperitate  brachio maiestatis sue, siue protectione filii sui? Per dexteram siquidem prosperitas intelligitur, et per brachium uerbum Dei Patris, uel protectionis ipsius Filius Dei.

¬ªUbi est,¬´ subaudis potentia illius, ¬ªqui scidit aquas ante eos,¬´ subaudis in duodecim partes, et aliis in locis, iuxta illud: Qui diuisit mare Rubrum in diuisiones, ¬ªut faceret sibi nomen sempiternum,¬´ hoc est nomen eius eternaliter laudaretur? Percutiente enim Mose mare diuisum est in duodecim partes, aliisque tribubus hesitantibus et timentibus ingredi, prima tribus Iuda introiuit . Quam ob causam regia tribus appellata est, quia ex illa reges eligebantur. ¬ªUbi est qui eduxit eos per abyssos,¬´ id est per profunditates maris, ¬ªquasi  equum in deserto non impingentem,¬´ id est sine impedimento incedentem?

¬ªQuasi animal in campo descendens,¬´ subaudis sine offensione: sic descenderunt et introierunt illi in terram sibi repromissam. Et quare ita tranquille ambulauerint, manifestat subiungens: ¬ªSpiritus, inquit, Domini ductor eius fuit.¬´ Spiritum autem isto in loco angelum debemus intelligere, qui ductor fuit illius populi, secundum quod Dominus ei promisit dicens: ¬ªAngelus meus precedet te .¬´ Ex multis enim locis possumus colligere angelos appellatos esse spiritus, e quibus est illud: Qui facit angelos suos spiritus . Et in Actibus apostolorum: ¬ªSpiritus, inquit, Domini rapuit Philippum .¬´ Rursus in Epistola ad Hebreos:  ¬ªIsti sunt administratorii spiritus, missi propter eos qui hereditatis possident salutem .¬´ Sequitur:

¬ªSic adduxisti populum tuum,¬´ subaudis de terra Aegypti, ¬ªut faceres tibi nomen glorie tue,¬´ id est ut nomen tuum glorificaretur et laudaretur eternaliter. Hac de re percussit Dominus Aegyptios multis plagis, et liberauit populum suum transducendo eum per mare et per terram inuiam, in terram omnibus meliorem.

¬ªAttende de celo, et uide de habitaculo sancto tuo et glorie tue.¬´ Ex persona populi Iudeorum, penitentiam agentis et peccatum suum cognoscentis, loquitur modo propheta, et dicit ad Deum. Attende  de celo et miserere. Non debemusp utare Deum omnipotentem localiter et solummodo esse in celo: licet propheta dicat, ¬ªattende de celo et de habitaculo sancto tuo;¬´ sed in celo et in terra illum esse. Secundum quod ipse dixit: ¬ªcelum et terram ego impleo,¬´ et etiam intra omnia, extra omnia esse. Sicut beatus Gregorius dicit: Implendo, inquiens, omnia circumdat, et circumdando omnia implet: presidendo sustinet, sustinendo presidet. Et cum totus ubique sit per plenitudinem diuinitatis sue, datur tamen habitaculum et locus eius esse in his que sanctiora sunt: secundum quod ipse dicit: ¬ªCelum mihi sedes est .¬´ Et Psalmista: ¬ªQui habitat, inquit, in celo, irridebit eos .¬´ Ubicunque enim fit uoluntas eius, ibi est habitaculum et domus Dei:  precipue in angelis quorum conuersatio in celestibus est, et in sanctis hominibus qui manentes in terra corpore, celestia mente contemplantur. Quod ergo dicit propheta ex persona populi loquens, attende de celo et uide de habitaculo sancto tuo, sensus est: ¬ªAttende de celo et de habitaculo sancto tuo et glorie tue, et uide,¬´ id est, miserere. uidere enim Dei misereri est, iuxta illud: uidens uidi afflictionem populi mei, id est, uidi et misertus sum.

¬ªUbi est zelus tuus,¬´ id est amor tuus quo dilexisti nos et patres nostros? ¬ªEt fortitudo tua,¬´ subaudis ubi est, in qua eduxisti patres nostros ex Aegypto? ¬ªMultitudo uiscerum tuorum et miserationum tuarum,¬´ subaudis ubi est? ¬ªSuper me continuerunt se¬´ zelus, uidelicet fortitudo atque miseratio.  Zelus duplicem habet sensum, sicut sepissime multis in locis dictum est. Est enim zelus malus, inuidie et feruor malitie. Et est zelus amor bonus, et feruor dilectionis Dei et proximi, de quo hic agitur, id est de zelo amoris. uiscera sunt interiora uentris. Et ideo per uiscera non immerito affectus dilectionis in hoc loco intelligitur. Ubi est, inquit, affectus nimie dilectionis, quo nos dilexisti? Sequitur:

¬ªTu enim Pater noster,¬´ id est Creator noster; ¬ªet Abraham nesciuit nos et Isrel ignorauit nos,¬´ id est non cognouit nos esse filios suos, quos a Deo suo intelligunt non amari. Patres iusti et sancti dicuntur ignorare post mortem filios suos malos, quos uident a Deo recodere et sua uestigia non sequi: quia non interpellant Deum pro ipsis, neque enim  exaudirentur, neque possent liberare eos a uindicta omnipotentis Dei, sicut ad Ieremiam Deus loquitur: ¬ªNoli, inquit, orare pro populo isto, quia non exaudiam te .¬´ Manifestum est enim filios peruersos et a Deo recedentes, oratione et interpellatione patrum non posse saluari: licet ipsi patres iusti fuerint. Unde Dominus ad Ezechielem loquitur dicens: ¬ªuiuo ego, dicit Dominus; quia si fuerint tres uiri isti in medio Hierusalem, Ne, Daniel et Iob, filium et filiam non liberabunt; sed ipsi soli iustitia sua liberabunt animas suas .¬´ Quia ergo isti peccatores erant, et a uia Dei recessisse cognoscebantur, dicunt: Abraham et Isrel, id est Iacob, ignorant nos filios esse suos, ad hoc ut pro nobis  orationem fundant. Sed questio oritur isto in loco: Quare Abraham et Isrel, id est Iacob, nomen posuerit, et Isaac medium intermiserit? Ad quod dicendum, quia per prima et ultima etiam media intelligimus. Cum enim dixit Abraham et Isrel, in his duobus Isaac quoque in medio comprehendit: et non solum illum, sed etiam alios sanctos patres precedentes. ¬ªTu, Domine, Pater noster,¬´ id est Creator, ¬ªRedemptor,¬´ subaudis noster, qui nos redemisti de Aegypto; ¬ªa seculo nomen tuum,¬´ subaudis, sanctum permanet.

¬ªQuare errare fecisti nos, Domine, de uiis tuis, indurasti cor nostrum ne timeremus te?¬´ Deus omnipotens, cum neminem faciat errare et a uia rectitudinis deuiare, et cum nullius hominis cor induret:  dicitur tamen facere errare et indurare cor hominis, cum non reuocat ab errore, et cum a duritia cor illius non emollit. Sicut de Pharaone dicitur , quod indurauit Dominus cor eius, id est non emolliuit. Eo modo loquuntur isti dicentes, quare permisisti nos errare, Domine, de uiis tuis, id est in mandatis et iudiciis tuis? Et quare permisisti indurari cor nostrum, suspendendo flagella, ne timeremus te?  Sciremus utique zelum tuum, id est amorem tuum, nobiscum esse, secundum illud: ¬ªQuem diligit Dominus corripit, flagellat omnem filium quem recipit.¬´ Quibus uero uehementer est iratus, a percutiendo manum suspendit in presenti, ut in futuro remunerationem recipiant sue iniquitatis. Unde quibusdam dicit: ¬ªNon uisitabo,  inquiens, super filias uestras cum fuerint fornicate, et super filios uestros cum adulterauerint .¬´ ¬ªReuertere propter seruos tuos,¬´ subaudis patres nostros, Abraham, Isaac et Iacob, qui modo ignorant nos, uidentes nos a te non amari, ¬ªet propter tribus hereditatis tue.¬´ Reuertere, inquit, id est redi ad nos ad misericordiam tuam: et hoc non nostris meritis promerentibus; sed propter tuam misericordiam exuberantem, et propter seruos tuos patres nostros qui tibi placuerunt. Quorum filii sumus per carnem, licet ab illis non cognoscamur propter iram peccati.

¬ªQuasi nichilum possederunt populum sanctum tuum, hostes nostri conculcauerunt sanctificationem tuam: facti sumus sicut in principio, cum non dominareris  nostri, neque inuocaretur nomen super nos.¬´ Quasi nichilum, inquit, id est sine reluctatione nostra, et sine suo labore possedere nos hostes nostri, Chaldei uidelicet atque Romani: conculcauerunt sanctificationem tuam, id est templum sanctum tuum, tam Babylonii quam Romani: factique sumus sicut in principio cum non dominareris nostri, id est antequam uocaremur in Abraham, quia Thare idola coluit quondam: uel quando eramus in Aegypto colentes idola, non habentes regem, neque principes, neque prophetas, sed eramus sine Deo, et sine lege, et sine sacerdote. Hec licet ex parte ante Domini aduentum completa sint, omnia tamen post Domini passionem impleta sunt: et quotidie implentur dum  manet super illos illa maledictio, quam sibi imprecati sunt dicentes: ¬ªSanguis eius super nos et super filios nostros .¬´ Quandiu enim in uetustate legis permanserint, et Euangelii ueritatem non receperint, nequaquam populus Dei uocabitur, ut a Christo Christianus nuncupetur.



CAPUT LXIu.

¬ªUtinam dirumperes celos, et descenderes. A facie tua montes defluerent, sicut exustio ignis tabescerent atque arderent igni.¬´ Siue secundum Symmachum, aque de mari arderent igni ¬ªut notum fieret nomen tuum inimicis tuis. A facie tua gentes turbarentur¬´ subaudis, si descenderes. Preuidens propheta  Isaias Spiritu sancto sibi reuelante aduentum Domini futurum, mysterium scilicet incarnationis Filii Dei, et abiectionem populi sui, et uocationem gentium, loquitur ex persona sua et omnium sanctorum patriarcharum et prophetarum, aduentum illius desiderantium: Utinam dirumperes, Domine, celos et descenderes, id est, utinam aperires celos, et descenderes de sinu paterne maiestatis , et te incarnatum atque uisibilem humanis aspectibus ostenderes. Et ipso amore ardebat Psalmista, cum dicebat: ¬ªExcita, Domine, potentiam tuam, et ueni .¬´ Ex hoc desiderio flagrabat patriarcha Abraham, de quo Dominus dixit Iudeis: ¬ªAbraham pater uester exsultauit ut uideret diem meum  .¬´ Similiter omnes sancti ab initio mundi, qui Domini aduentum in carne futurum, Spiritu sancto reuelante cognouerunt: et desiderauerunt eum uenire et uidere, sicut ipse Dominus dixit apostolis: ¬ªBeati oculi qui uident que uos uidetis. Dico enim uobis, quia multi reges et prophete uoluerunt uidere que uos uidetis, et non uiderunt ,¬´ etc. Tamen cum dicit propheta, ¬ªutinam dirumperes celos et descenderes,¬´ non debemus putare Deum localiter habitasse, sed credere debemus  illum ubique esse, et ubi erat ibi assumpsisse carnem, quia ubique totus erat. Celum autem appellauit plenitudinem paterne maiestatis, in qua ipse equalis est Patri. Et quasi tunc descendit, quando humiliauit semetipsum suscipiendo carnem.  uideamus quod subiungat propheta. Si  aperires celos et descenderes, a facie tua, id est a presentia tua, montes defluerent, hoc est demones et Iudei atque omnes qui, tumore superbie inflati, aduersus scientiam Dei se erigunt, et propter superbiam montes appellantur, a presentia tua deficerent. Et tabescerent, id est consumerentur, sicut exustio ignis, hoc est sicut ligna et stipule consumuntur ab igne. Atque arderent ipsi montes igni, id est, sententia tua consumerentur, quod in die iudicii adimplebitur: cum audierint omnes reprobi: ¬ªIte, maledicti, in ignem eternum .¬´ Et hoc quare? Ut notum fieret nomen tuum inimicis tuis per potentiam tuam, demonibus scilicet, Iudeis  atque omnibus aduersariis, quod iehsu sit nomen tuum. Sin autem legerimus secundum quod Symmachus transtulit, et aque maris arderent igni: per aquas debemus intelligere populos huius mundi, qui significantur per mare, in quibus consumpta est infidelitas ab igne Spiritus sancti, de quo dicit Dominus: ¬ªIgnem ueni mittere in terram :¬´ et inflammata est dilectione Dei et proximi. Notumque factum nomen est inimicis illius Iudeis, quod iehsu uocaretur, id est Saluator, qui saluauit populum in se credentem. Quod autem sequitur, a facie tua gentes turbarentur, et in alia translatione habetur commouebuntur, ad fidem gentium pertinet, quarum corda mota sunt ad penitentiam, et de errore ad fidem, que antea immobilia in infidelitate  manebant.

¬ªCum feceris mira, non sustinebimus.¬´ Considerans propheta lapideum cor Iudeorum, et preuidens eorum duritiam atque blasphemiam, dixit ex persona infidelium: Cum feceris  mirabilia multa in terris tempore incarnationis tue, non patienter sustinebimus. Quod ex multis locis sancti Euangelii possumus approbare, in quibus narratur Iudeos semper Domini miraculis obstitisse, et paratos esse ad blasphemandum. Et quasi iam exauditus esset propheta ex hoc quod paulo superius exclamauerat dicens, ¬ªutinam dirumperes celos et descenderes,¬´ subiunxit dicens: ¬ªDescendisti,¬´ id est, ¬ªuerbum caro factum est,¬´ ¬ªet a facie tua,¬´ id est a presentia tua ¬ªmontes defluxerunt,¬´ id est, demones  et Iudei crediderunt, potestatem et gloriam amittentes quam habebant in hoc mundo. Unde Dominus de diabolo dicit: ¬ªNunc princeps huius mundi eiicietur foras .¬´ Et de Iudeis: ¬ªTolletur a uobis regnum Dei ,¬´ id est, sacra Scriptura, et omnis gloria siue dignitas. Sequitur: ¬ªA seculo non audierunt,¬´ id est, ab initio siue ab exordio mundi, ¬ªneque auribus,¬´ subaudis corporis, ¬ªperceperunt,¬´ subaudis bona, ¬ªque preparasti sanctis tuis.¬´ ¬ªOculus,¬´ subaudis humanus, ¬ªnon uidit, Deus, absque te, que preparasti exspectantibus te.¬´ Auris non audiuit, quia non est ibi sonus. Oculus non uidit, quia non est ibi corpus neque color. In cor hominis non ascendit, quia cor nostrum illuc dirigi debet. Que sunt ergo illa bona,  que preparauit Deus electis suis? Utique semetipsum, id est, cognitionem totius Trinitatis, sicut ipse Filius dixit: ¬ªHec est  uita eterna, ut cognoscant te uerum solum Deum, et quem misisti Iesum Christum .¬´ Hec certe sunt premia et gaudia uite eterne, que nemo electorum uidet manens in corpore, sicut idem Filius dixit: ¬ªDeum nemo uidit unquam ,¬´ subaudis sicuti est. Qui ergo uidebunt eum? ¬ªBeati mundo corde .¬´

¬ªOccurristi letanti et facienti iustitiam, in uiis tuis recordabuntur.¬´ Hoc duplici modo potest intelligi. Occurristi letenti et facienti iustitiam de tuo aduentu, ut Simeoni quadragesimo die natiuitatis  tue. In uiis tuis, id est in preceptis tuis, recordabuntur electi tui , ut idem Simeon, et Anna uidua, aliique fideles. Aliter: Occurristi, id est, subuenisti, et auxilium prebuisti letanti de te et confidenti, et facienti iustitiam, ut Dauid et Iude Machabeo. ¬ªEcce tu iratus es et peccauimus, in ipsis fuimus semper et saluabimur. Et facti sumus ut immundus omnes nos, quasi pannus menstruate uniuerse iustitie nostre.¬´ Ex persona populi Iude loquitur, qui noluit transire ad ueritatem Euangelii, Domino predicante. Et positus in tribulatione, penitentiam preferebat in uoce, quam non habebat in opere. Et est ordo preposterus, cum dicit, ecce tu iratus es, et nos peccauimus. Prius enim nos peccauimus, et peccando prouocauimus eum ad uindictam. Neque quia ille iratus est nos peccauimus,  et in peccatis fuimus semper, et saluabimur tua gratia non nostris meritis, et facti sumus omnes ut immundus, id est, sicut leprosus aut pollutus alia re. Et uniuerse iustitie nostre circumcisio, scilicet immolatio agni, obseruatio sabbati, postquam uenit gratia Euangelii, facte sunt immunde quasi pannus menstruate mulieris, quo nichil est immundius. A luna que hebraice uocatur mene, dicuntur menstruate mulieres, que singulis mensibus solent fluxum sanguinis pati, quibus diebus obseruare se debet unusquisque uir ab uxore sua. Ex illo enim concubitu plerumque, Deo permittente, nascuntur paruuli debiles et membris contracti, ut quia patri et matri non fuit uerecundia tempore menstruo ad  concubitum in conclaui misceri, simul ipsi suam uerecundiam palam omnibus uideant. Sicut ergo pannus menstruate mulieris immundus reputatur ab omnibus, ita modo obseruatio legis quam Iudei carnaliter impleuerunt, postquam data est gratia Euangelii, uelut immunda reputata est. Sequitur:

¬ªEt cecidimus¬´ sub gladio Romanorum ¬ªquasi folium uniuersi, et iniquitates nostre quasi uentus abstulerunt nos.¬´ uentus in sacra Scriptura uarias habet significationes. Aliquando enim significat commotionem eris, ut illud: ¬ªImperauit uentis et mari .¬´ Aliquando Spiritum sanctum, ut in Actibus apostolorum: ¬ªFactus est  repente sonus tanquam aduenientis spiritus uehementis .¬´ Spiritus ibi pro uento ponitur. In significatione  Spiritus sancti aliquando significat tentationem demonum et malorum hominum, ut in Euangelio: uenerunt flumina, flauerunt uenti , id est tentatio demonum uel hominum, in qua significatione etiam in presenti loco ponitur: Cecidimus  gladio Romanorum uniuersi, quasi folium. Et iniquitates nostre, id est, peccata nostra et negatio in te, quasi uentus abstulerunt nos, id est, tentatio demonum et Romanorum persecutio abstulerunt nos a presentia tua, et a terra nostra, sicut aufert uentus folia de arboribus.

¬ªNon est qui inuocet nomen tuum, qui consurgat et teneat te.¬´ Non est, subaudis modo aliquis ex nobis, qui inuocet nomen tuum corde, ore et opere,  qui consurgat ad orationem ueram, et teneat te ne effundas furorem tuum super nos, ut olim Moses surrexit, et tenuit te suis precibus . ¬ªAbscondisti faciem tuam,¬´ id est presentiam et auxilium tuum ¬ªa nobis. Et allisisti nos,¬´ id est, percussisti et afflixisti ¬ªin manu,¬´ hoc est in operatione iniquitatis et perfidie nostre. Iniquitas et omnia peccata manus habent, id est operationem, per quam nos strictos tenere desiderant. Unde dicit: ¬ªMors et uita in manibus lingue .¬´

¬ªEt nunc, Domine, pater noster es tu, nos uero lutum, et fictor noster tu¬´ qui olim dignatus es dicere: ¬ªDimitte filium meum Isrel .¬´ Et: ¬ªFilios genui et exaltaui .¬´ Nos uero lutum, id est terra, et ex eadem stirpe descendentes. Tu es fictor noster, id est plasmator noster, et opera manuum  tuarum omnesque nos, ideoque non possumus resistere potentie tue. Et est sensus: Non de nostris meritis presumentes, que nulla sunt, talia dicimus, sed de tua clementia et miseratione presumentes, audemus preces fundere. ¬ªNe irascaris, Domine, satis, et ne ultra memineris iniquitatis nostre. Ecce respice, populus tuus omnes nos.¬´ Ne irascaris, Domine, satis, id est nimis, uel ultra quam ferre potest nostra fragilitas: et ne ultra memineris iniquitatis nostre. Ecce, respice ad nos, et attende misericordiam tuam: populus tuus quondam fuimus omnes nos.

¬ªCiuitas sancti tui facta est deserta Sion, deserta facta est Hierusalem, desolata domus sanctificationis nostre et glorie nostre, ubi laudauerunt te patres  nostri, facta est in exustionem ignis, et omnia desiderabilia nostra uersa sunt in ruinas.¬´ Ciuitas sancti tui, hoc est sanctuarii tui uel templi tui, facta est deserta Sion a te. Sion et Hierusalem, licet duo nomina sint, tamen unam significationem habent isto in loco, id est templum et ciuitatem significant, ubi quondam fuit speculum et uisio pacis. Sed postquam Dominum negauit populus Iudeorum, deserta facta est Hierusalem a Deo, iuxta quod Saluator eis dixit. In historia ecclesiastica dicitur: que audite sint uoces in templo dicentes: Transeamus ab his sedibus. Domus sanctificationis nostre que nos sanctificabat, ubi immolabamus et offerebamus sacrificium, desolata est a te, et domus glorie nostre,  in qua gloriabamur. Domus ubi laudauerunt te patres nostri, facta est in exustionem ignis, succensa est a Roma, et omnia desiderabilia nostra, id est sancta sanctorum, etc., que ad honestatem pertinebant, uersa sunt in ruinas. Domus Dei generaliter sancta Ecclesia est, specialiter uero unusquisque fidelis, qui tunc igni et incendio traditur, quando luxurie et auaritie estibus deseruit.

¬ªNunquid super his continebis te, Domine, tacebis et affliges nos uehementer?¬´ Nunquid super his miseriis nostris continebis te, Domine, ut non impendas nobis misericordiam? Nunquid tacebis, id est nunquid manebis in hac duritia, ut affligas nos uehementer?



CAPUT LXu.


¬ªQuesierunt me qui ante non interrogabant, inuenerunt qui non quesierunt me.¬´ uox Filii Dei ad hoc quod illi superius dixerant, quare errare nos fecisti in uiis tuis, indurasti cor nostrum ne timeremus te? respondit ille et dixit: Quesierunt me gentiles per fidem, qui antea non interrogabant, id est qui antequam uenirem in carne, non rogabant neque inuocabant, inuenerunt me misericordem ad se suscipiendos, qui non quesierunt me antea. Et de quibus scriptum est: ¬ªQuibus non est annuntiatum de eo uidebunt, et qui non audierunt intelligent me ;¬´ et est sensus: Si illi qui me antea non quesierunt inuenerunt misericordem et clementem, id est gentiles, quare uos me tam inclementem et immisericordem  inuenistis? Subaudis: quia qui legem die noctuque meditamini, ad iracundiam prouocastis recedendo a me, et propter uanam gloriam iactatis penitentiam in uoce, cuius opera non facitis. Quomodo inuenerunt ergo gentiles? uide centurionem, de quo Dominus dixit: ¬ªAmen dico uobis, nec in Isrel tantam fidem inueni .¬´ ¬ªuide mulierem Chananeam et crede .¬´ Propterea ergo quia gentiles uoluntate plena uenerunt ad fidem Domini, meruerunt ut de eis ipse diceret: ¬ªPopulus quem non cognoui seruiuit mihi ,¬´ et cetera: ¬ªDixi: Ecce ego, ecce ego ad gentem, que non inuocabat nomen meum.¬´ uox Filii Dei. Ecce ego, ecce ego, subaudis qui olim locutus sum ad Moysen, dicens: Ego sum qui sum, ad gentem  que nesciebat me, et que non inuocabat nomen meum.

¬ªExpandi manus meas tota die ad populum incredulum, qui graditur uia non bona post cogitationes suas. Populus qui ad iracundiam prouocat me ante faciem meam semper: qui immolant in hortis, et sacrificant super lateres: qui habitant in sepulcris, et in delubris idolorum dormiunt.¬´ Quod dicit; Expandi manus meas tota die ad populum incredulum, et ut in Septuaginta subiungitur, et contradicentem, tripliciter potest intelligit: Expandi manus meas tota die pendens in cruce, ad populum incredulum, qui, cum pro illis orarem dicens ad Patrem: ¬ªPater, ignosce illis ,¬´ noluerunt credere in me, sed contradixerunt mihi dicentes: uah qui  destruis templum Dei; aliter: Expandi manus meas, ut eos reciperem et collocarem in sinu meo, sed ipsi semper increduli et contradictores exstiterunt; dicamus et tertio modo: Expandi manus meas tota die ad populum incredulum, id est omnium beneficiorum meorum dona libenter prestiti eis a tempore quo eduxi eos de Aegypto propter merita parentum usque dum ueni in carne. Et postquam ueni, etiam non distuli adimplere quibus egebant, sanando illorum infirmos, et saturando eos de panibus meis, legisque secreta ac prophetarum que eis occulta erant aperiendo, et ad patriam celestem uocando . Illi autem semper increduli et contradictores exstiterunt, dicentes: ¬ªIn Beelzebub eiicis  demonia ;¬´ et: ¬ªDemonium habes ,¬´ ceteraque huiuscemodi: et ambulauerunt uiam non bonam, relinquentes me qui eis dixi: ¬ªEgo sum uia .¬´ Et gradientes per latam et spatiosam que ducit ad mortem , et post cogitationes suas prauas, non post Domini culturam. Populus, inquam, hoc fecit qui ad iracundiam, id est ad uindictam prouocat me: ante faciem meam semper, hoc est in presentia mea et in conspectu meo: quia omnia opera cogitationis, locutionis et operationis, non latent oculos meos: uel in facie mea, id est in templo, ubi meam sepe exhibui presentiam, idola sua posuerunt, ut in Ezechiele plenissime habetur. Et non solum in templo coluerunt idola, sed etiam super colles et montes, et in  hortis immolauerunt diis alienis, iungentes idololatrie luxuriam, et pro uno altari quod erat in templo Domini ex politis lapidibus constructum, secundum preceptum legis, edificauerunt plura altaria ex coctis lateribus et ex cespitibus agrorum: sicque desuper sacrificauerunt demonibus. Ac ne aliquid mali deesset quod ipsi non implerent, habitabant in sepulcris, hoc est, in domunculis mortuorum: quia super sepulcra Iudeorum dormiebant incubantes super pelles hostiarum, ut somniis auguria caperent. Delubra autem proprie erant templa in quibus erant fontes uel riui, in quibus lauabantur hostie, et mundabantur sacerdotes: et uocabantur delubra a deluendo hostias, siue quia anime mundationem putabant se ibi consequi, uel a debriando,  eo quod sepe soliti ibi essent debriari, et otiosa queque agere, que a rectitudine uie eos longe reddebant. Sequitur. ¬ªQui comedunt carnem suillam,¬´ id est, porcinam contra legis preceptum, ¬ªet ius profanum,¬´ hoc est, immundum ¬ªin uasis eorum.¬´ Unde tam ipsi quam uasa eorum immunda erant. Fanum est templum ubi religio agitur; inde dicitur profanus, quasi porro a fano, id est a religione.

¬ªQui dicunt: Recede a me, non appropinques mihi, quia immundus es.¬´ Tanta superbia erant illi immundissimi repleti, ut dicerent non adoranti idola et carnes suillas non manducanti: Recede a nobis, quia immundus es. ¬ªIsti,¬´ subaudis qui talia agunt, qui immolant in hortis et comedunt carnes suillas, et cum sint immundissimi et omni spurcitia pleni,  dicunt iusto: Recede a nobis, ¬ªfumus,¬´ id est nichil, ¬ªerunt in furore meo,¬´ siue in ultione mea. ¬ªIgnis ardens,¬´ subaudis eos apud inferos: ¬ªtota die,¬´ hoc est, semper.

¬ªEcce scriptum est coram me,¬´ id est in conspectu meo, subaudis quod ipsi faciunt: ¬ªNon tacebo, sed reddam et retribuam in sinu eorum iniquitates uestras, et iniquitates patrum uestrorum simul, dicit Dominus, qui sacrificauerunt super montes et super colles, et exprobrauerunt mihi, et remetiar opus eorum primum in sinu eorum.¬´ Ille qui superius dixerat: Tacui, semper silui, patiens fui, modo dicit non tacebo, hoc est non parcam amplius neque sustinebo iniquitates eorum, et retribuam et reddam iniquitates  eorum in sinu eorum, et iniquitates patrum eorum idololatrarum. Per sinum debemus intelligere principale mentis, sicut in Osee  dicitur: ¬ªHec est detractio ipsorum in sinu eorum,¬´ id est in mente ipsorum. Qui sinus propter anime principale alio nomine appellatur ut illud: uias eorum reddam in capite eorum. Iniquitates, inquit, eorum et iniquitates patrum illorum idololatrarum, qui sacrificauerunt super montes filios suos, et super colles exprobrauerunt mihi, hoc est qui contumeliam mihi fecerunt me derelinquendo, et honorem meum idolis retribuendo: reddam et retribuam in sinu eorum, hoc est in principale mentis eorum, ut eos propria torqueat conscientia. Et remetiar, hoc est reddam, opus eorum primum in sinu eorum, id est qualia  fecerunt, talia recipient; primum in anima uel in penetrabili corde, ut est homo, deinde post diem iudicii in corpore et in anima, ut exterius igni perpetuo exurantur, et interius propria conscientia crucientur, secundum quod idem propheta dicit alio in loco: ¬ªuermis eorum non morietur, et ignis eorum non exstinguetur .¬´ Sed queri potest isto in loco, cum Deus omnipotens dixerit: ¬ªPater non portabit iniquitatem filii, nec filius iniquitatem patris :¬´ quare modo dixerit iniquitates patrum eorum reddam in sinu eorum? Ad quod dicendum, quia patres non intelliguntur hic solummodo de quorum semine corpora sumpserunt, sed quorum opera imitati sunt. Cuius enim opera quis facit, et quem imitatur, procul dubio et filius est non per naturam, sed  per imitationem. Tale est ergo ac si diceret: Iniquitates patrum eorum reddam eis, id est que illi sustinent opera imitati sunt, eadem sustinebunt et isti. Sequitur.

¬ªHec dicit Dominus: Quomodo si inueniatur granum in botro, et dicatur: Ne dissipes illud, quoniam benedictio est: sic faciam propter seruos meos, ut non disperdam totum.¬´ Minatus est Dominus populo Iudeorum se redditurum iniquitates eorum, et iniquitates patrum illorum: et post intulit, sub similitudine uel comparatione, bonos non esse perdendos propter malos: uerbi gratia, sicut Abraham liberatus est de Ur Chaldeorum, Ne et filii eius per diluuium ex omni mundo saluatus est, et Loth a Sodomis. Quomodo ergo si inueniatur granum unum illesum et  incorruptum in botro, siuein racemo post tempestatem, et dicat aliquis illi qui uoluerit tangere: Ne tangas, sed permitte ut crescat, quia Domini benedictio est, id est Domino placuit, ut ex multitudine botrorum istud unum granum remaneret: sic faciam ego ex innumerabili multitudine Iudeorum. Qui hereditabunt  eam, hoc est Hierusalem uel Ecclesiam, electi mei apostoli uidelicet, et serui mei sequaces eorum habitabunt ibi. Si paucos inuenero iustos, liberabo eos. Et hoc faciam propter seruos meos Abraham, et Isaac, et Iacob, et ceteros sanctos, uel propter eos qui illorum imitatores sunt.

¬ªEt educam de Iacob semen, et de Iuda possidentem montes meos.¬´ Semen Iacob et Iude dupliciter  possumus intelligere, Christum uidelicet qui de semine et stirpe Iacob descendit de tribu Iuda, de quo dixit Iacob: ¬ªNon deficiet princeps ex Iuda neque dux de femoribus eius, donec ueniat qui mittendus est,¬´ qui possedit montes : hoc est apostolos, de quibus dicit Psalmista: ¬ªLeuaui oculos meos ad montes. Et montes in circuitu eius ,¬´ et cetera huiusmodi. Aliter: Et educam de Iacob semen, hoc est chorum apostolorum, de quo dicit idem propheta: ¬ªNisi Dominus reliquisset nobis semen, et reliquie salue fient .¬´ Et de Iuda possidentem montes meos, id est alios credentes, quos ipsi apostoli Domino acquisierunt. uel sicut in Septuaginta habetur, possidentem montem meum, hoc est Christum, qui est mons montium,  de quo dicitur: ¬ªHic est mons in quo beneplacitum est Deo habitare in eo .¬´ De Iuda enim exierunt apostoli, hoc est de progenie Iudeorum, qui possederunt Christum, quia in ipso fundati fuerunt. Et qui possederunt alios montes, hoc est martyres et eorum sequaces. ¬ªEt hereditabunt eam electi mei, et serui mei habitabunt ibi.¬´ Ecclesia hereditas Christi est, et filii sui omnes, uidelicet credentes, hereditant eam. De hac hereditate dicit Psalmista: ¬ªTu hereditabis  in omnibus gentibus .¬´ Et Pater ad eum: ¬ªPostula a me, et dabo tibi gentes hereditatem tuam.¬´

¬ªEt erunt campestria in caulas gregum. Et uallis Achor in cubile armentorum populo meo qui requisierunt me.¬´ Ubi hic habetur erunt campestria in caulas  gregum, in alia translatione habetur Saronas, que est regio inter Ioppen et Lipidam atque Iagniam, in qua sunt campestria fertilissima et pascendis gregibus apta; sed abundant latronibus, unde et interpretatur uallis effundens sanguinem, quia multus sanguis uiatorum et transeuntium ibi effusus est a latronibus. uallis Achor ipsa est ubi Acham, filius Carim, qui furatus est de anathemate et de spoliis Iericho, periit cum omni domo sua. Et quia ibi turbauit populum, sic ei dixit Iosue: ¬ªExturbet te Dominus, quia conturbasti nos, et ibi periit .¬´ uocatur locus ipse uallis Achor, id est uallis turbationis uel tumultus. Per hec autem duo nomina, hoc est per Saronas siue Saron, que interpretatur uallis effundens sanguinem, et Achor que  interpretatur uallis turbationis siue tumultus, significatur gentilitas, que plena erat effusione sanguinis, et in tumultu et turbatione uitiorum manebat. Sed uersa est in caulas siue in ouilia gregum et in cubile armentorum, hoc est in ecclesias et in requiem predicatorum aliorumque fidelium, qui designantur per armenta et per greges ouium, sicut paulo post manifestat, dicens: Populo credenti in me, qui requisierunt me. ¬ªEt uos,¬´ subauditur Iudei, ¬ªqui dereliquistis Dominum, qui obliti estis montem sanctum meum,¬´ hoc est templum quod in monte erat constructum, uel celestem Hierusalem: uel qui noluistis credere in Christum, qui est mons montium; ¬ªqui ponitis Fortune mensam, et libatis super eam,  numerabo uos in gladio,¬´ hoc est in suppliciis, ¬ªet omnes in cede,¬´ subauditur Chaldeorum, Romanorumque, uel demonum, ¬ªcorruetis.¬´ Per gladium hic et cedem debemus intelligere supplicium et penas quibus ipsi traditi sunt. Non enim omnis populus Isrel gladio Chaldeorum uel Romanorum peremptus est; sed fame, captiuitate et duro seruitutis iugo afflictus est, sub quibus etiam adhuc detinetur. Quidquid enim cruciat, quidquid affligit, quidquid punit, gladius Dei dicitur. Quod autem dicit: qui ponitis Fortune mensam et libatis super eam, in alia translatione habetur, qui paratis Fortune mensam. Fortuna autem dea erat apud Aegyptios, que dicebatur etiam dea felicitatis; cuius festiuitatem in fine anni celebrabant, offerentes ei  mensam refertam, et plenam epulis uarii generis: necnon etiam poculis mulso mixtis, uel quia preteritum annum fertilem et felicem eis reddiderat, uel ut in futuro anno similiter ageret. Hoc autem faciebant et Isrelite, omnium pene simulacrorum portenta uenerantes. Et dum debuissent Domino sacrificare, idolis immolabant. ¬ªPro eo quod uocaui, et non respondistis; locutus sum et non audistis; et faciebatis malum in oculis meis, et que nolui, elegistis.¬´ uocaui  uos per prophetas, dicens: ¬ªConuertimini ad me et salui eritis ;¬´ uocaui per memetipsum dicens: ¬ªPenitentiam agite, et uenite ad me omnes qui laboratis, et ego uos reficiam :¬´ et non respondistis sequendo et obediendo. Locutus sum per prophetas  promittendo bona, et minando mala; et locutus sum per memetipsum in parabolis et palam, et non audistis auribus mentis, uel non obaudistis: et faciebatis malum in oculis meis, hoc est in presentia mea, uel in templo meo adorantes idola, et que nolui elegistis, hoc est idololatriam.

¬ªPropter hoc hec dicit Dominus Deus: Ecce serui mei comedent, et uos esurietis; ecce serui mei bibent, et uos sitietis.¬´ Ista comestio et potatio spiritualiter est intelligenda, non de cibo qui perit, neque de potu qui transit. Cibus iste et potus tripliciter potest intelligi hoc modo; in presenti comedunt et bibunt serui et electi Dei corpus et sanguinem Domini, sine qua perceptione nemo potest uenire ad uitam eternam, iuxta quod Dominus dicit: ¬ªNisi  manducaueritis carnem Filii hominis et biberitis eius sanguinem, non habebitis uitam in uobis ;¬´ reficiuntur etiam in presenti doctrina et mysteriis spiritualibus sacre Scripture, que in quibusdam locis est cibus, in quibusdam potus; tertio autem modo reficientur in futuro uisione omnipotentis Dei, de qua refectione dixit Dominus apostolis: ¬ªuos  estis qui permansistis mecum in tentationibus meis, et ego dispono uobis sicut disposuit mihi Pater meus regnum, ut edatis et bibatis super mensam meam in regno meo .¬´ Et alibi: ¬ªQui credit in me non esuriet, et qui uenit ad me non sitiet unquam .¬´ De hac etiam saturitate dicebat Psalmista: ¬ªSaturabor dum manifestabitur  gloria tua .¬´ Sin autem hoc secundum litteram de simplici pane acceperimus, non possumus illud plene comprobare, quoniam multi sanctorum mortui sunt tempore persecutionis, fame et egestate premente. Quanti enim iusti esuriunt, et impii crudelitatibus distenduntur? Est ergo isto in loco sensus: Non solum in gladio corruetis uos, Iudei, qui dereliquistis Dominum, et fecistis malum in conspectu eius, et presentem noluistis audire; sed multam inter uos et gentium multitudinem faciam differentiam, ut illi in presenti seculo saturentur corpore et sanguine meo et doctrina spirituali, et in futuro uisione totius Trinitatis.

¬ªEcce serui mei letabuntur,¬´ subauditur in eterna beatitudine, secundum illud: ¬ªuidebo uos et  gaudebit cor uestrum, et gaudium uestrum nemo tollet a uobis .¬´ ¬ªEt uos confundemini,¬´ id est erubescetis in peccatis uestris, uidentes alios in locum uestrum successisse. ¬ªEcce serui mei laudabunt pre exsultatione cordis,¬´ secundum quod Psalmista dicit: ¬ªBeati qui habitant in domo tua, in secula seculorum laudabunt te ;¬´ ¬ªet uos clamabitis pre dolore cordis, et pre contritione spiritus ululabitis,¬´ subauditur in penis inferni. Sicut scriptum est: ¬ªIbi erit fletus et stridor dentium .¬´ Tunc autem gaudebunt sancti, et ululabunt peccatores pre contritione spiritus, id est pre dolore cordis quem habebunt intrinsecus, quando sederint agni gentium atque iustorum ad dexteram, et hedi Iudeorum aliorumque  impiorum a sinistris .

¬ªEt dimittetis nomen uestrum in iuramentum electis meis: et interficiet te Dominus Deus tuus, et seruos suos uocabit nomine alio.¬´ Aliis  in locum uestrum succedentibus, dimittetis nomen uestrum iam damnatum, in iuramentum electis meis. uerbi gratia propter uestram malitiam uos detestantes, cum uoluerint aliquid iurare, dicent: Si mihi non eueniat ita ut Iudeis damnatis, et a Romanis interfectis, non feci hoc uel illud. uel aliter: quia sanctus sermo Christianorum et Deum colentium ita debet esse firmus, ut pro iuramento accipiatur. Iurabunt, hoc est confitebuntur se credere in Deum, ne similia patiantur, dicentes: Iuro, hoc est credo in Deum omnipotentem, sicut  quidam Iudeorum olim crediderunt prophete, uidelicet aliique iusti; uel quia Deus iuramentum eorum erat, nos modo necessitate compulsi in eo iuramus, sicut illi olim dicentes: uiuit Dominus si feci istud; uel relinquetis nomen uestrum electis meis, ut sicut uos quondam appellati estis filii Abraham et Iacob, ita et illi iuxta quod precursor Ioannes dixit: ¬ªPotens est Deus de lapidibus,¬´ hoc est de gentibus, ¬ªsuscitare filios Abrahe .¬´ Et interficiet  te Dominus Deus tuus, non gladio materiali, sed sententia et iudicio suo damnabit te eternaliter. Et seruos suos gentiles uocabit nomine alio, ut a Christo Christiani dicantur.

¬ªIn quo¬´ subauditur nomine, uel in Christo,  ¬ªqui benedictus est super terram;¬´hoc est, qui benedictus fuerit ut Christianus uocetur, et ipsum nomen bene custodierit in hac terra, ¬ªbenedicetur in Deo amen.¬´ amen.¬´ Qui  hic benedictus fuerit, benedicetur in futuro cum omnibus electis, audiens a Domino: ¬ªuenite, benedicti Patris mei . De qua benedictione dicit etiam Apostolus: ¬ªFilii, in hoc uocati estis, ut benedictionem hereditate possideatis .¬´ Amen autem in hoc loco sonat fideliter et ueraciter, quia illi qui benedicentur a Domino, fideliter et ueraciter benedicentur. ¬ªEt qui iurat in terra, iurabit in Deo amen.¬´ Amen iuramentum est Domini, hoc est confirmatio sermonis illius pro quo nos modo dicimus: uerum, uerum. Qui  iurat in terra, id est qui ueritatem  loquitur in presenti, iurabit, id est loquetur in Deo fideliter et ueraciter in die iudicii in manifesta reuelatione, quia semper Dominum benedicent. Et laudem eius resonabunt:¬´ iuxta illud Psalmographi: ¬ªBeati qui habitant in domo tua, in secula seculorum laudabunt te .¬´ ¬ªQuia obliuione tradite sunt angustie priores, et quia abscondite sunt ab oculis nostris.¬´ Hoc ad diem iudicii pertinet. Omnia siquidem tormenta et flagella qui sancti in hoc seculo pro Christi nomine pertulerunt, cum receperint plenitudinem premiorum in die iudicii, et uiderint Dominum sicuti est, pro nichilo deputabunt illa omnia que sustinuerunt ad comparationem glorie sue, et quasi in obliuione habebunt, non obliuione memorie, sed suorum cessione bonorum.  Nam neque laborem ullum qui ibi fuerint uidebunt, neque sentient, secundum quod in Apocalypsi dicitur: ¬ªAbsterget Deus omnem lacrymam ab oculis eorum, et mors ultra non erit , etc.¬´ Sic et in hoc loco dicitur, quia obliuioni tradite erunt angustie priores, id est tribulationes quibus hic sancti tribulari possunt, et quia abscondite erunt a presentia nostra. Iungit se propheta sanctorum numero, quia ipse multa pertulit aduersa iniuste, intantum ut lignea serra secaretur.

¬ªEcce enim ego creo celos nouos et terram nouam: et non erunt in memoria priora, et non ascendent super cor; sed gaudebitis et exsultabitis usque in sempiternum in his que ego creo.¬´ Iam sepe multis in locis diximus superius, celum et terram  non per naturam neque per essentiam transire, sed per immutationem, et innouationem atque in meliorationem. Sicut in Apocalypsi dicitur: ¬ªErit  celum nouum et terra noua ;¬´ et Apostolus: ¬ªPreterit enim figura huius mundi .¬´ Cum enim dicit preterit figura, ostendit manere substantiam. uerbi gratia: Infans cum in puerum creuerit, et puer in iuuenem, et iuuenis in uirum, et uir in senem, nequaquam per singulas etates preterit in substantia, semper enim idem est qui prius fuit, sed paulatim immutatur, et etati pristine preterisse dicitur. Similiter celum et terra, licet transeant per immutationem, tamen in propria substantia manebunt. Eo sensu etiam dicitur: Ecce ego creo. pro eo quod  est creabo, uel innouabo, celos nouos, et terram nouam, et non erunt in memoria priora, mala siue tormenta. Et non ascendent super cor, id est non recordabuntur. Sed gaudebitis et exsultabitis usque in sempiternum, id est sine fine laudabitis me in omnibus rebus a me factis, ut olim angeli, uidentes mundum a me factum. ¬ªQuia ecce ego creo Hierusalem exsultationem, et populum eius gaudium, et exsultabo in Hierusalem, et gaudebo in populo meo.¬´ Hoc de celesti Hierusalem intelligendum est, id est de congregatione sanctorum angelorum, et omnium qui in numerum angelorum transibunt, de quibus dicitur: Quia erunt sicut angeli Dei in celo. Ecce  ego Deus omnipotens faciam ex angelis et hominibus unam celestem Ecclesiam, siue Hierusalem,  et exsultabunt et gaudebunt intantum, ut ego qui sum creator eorum et conditor, gaudeam et exsultem in eis, et non solum ipsi gaudebunt, sed etiam exsultatio et gaudium ipsi erunt. ¬ªEt non audietur in ea,¬´ hoc est in celesti Hierusalem. ¬ªultra uox fletus et uox clamoris,¬´ quoniam secundum quod Ioannes dixit: ¬ªAbsterget Deus omnem lacrymam ab oculis eorum, et mors ultra non erit, neque luctus, neque clamor,¬´ et cetera que sequuntur. Neque enim dignum est ut in ciuitate Hierusalem celesti populi eius, qui exsultationis et gaudii eternam suscepturus est gloriam uocem fletus et uocem tristitie habeat. Ubi ergo erit uox fletus et uox clamoris? in congregatione reproborum.

¬ªNon erit ibi amplius infans dierum, et senex  qui non impleat dies suos: quoniam puer centum annorum morietur, et peccator centum annorum maledictus erit.¬´ Hec ad generalem resurrectionem pertinent, postquam nullus erit infans neque senex in congregatione fidelium, neque in congregatione iniquorum, sed omnes in perfecta etate ¬ªresurgent, alii ad uitam, alii ad perditionem.¬´ In ea scilicet etate qua Christus resurrexit, hoc est in etate tricesimi tertii ac dimidii anni; omnesque implebunt dies suos, quia postmodum nemo morietur, iam mors corporis ultra non erit. Quod autem subinfert: quoniam puer centum annorum morietur, sensus est: si quilibet peccator in presenti seculo uixerit centum annis, et omne illud tempus pueriliter duxerit, seruiendo libidini aliisque concupiscentiis, statim  ut transierit ab hac uita, morietur in peccato suo. Et hoc quod subiungit, quia peccator centum annorum maledictus erit, hoc est, quia centum annis uiuens semper pueriliter egit peccando, pleniter etiam maledictus erit.

¬ªEt edificabunt domos, et habitabunt, et plantabunt uineas, et comedent fructum earum. Non edificabunt, et alius habitabit: non plantabunt, et alius comedet.¬´ Domos in quibus habitaturi sunt sancti in Hierusalem celesti, et qui eas edificabunt, debemus intelligere uel uirtutes quas ipsi edificant in presenti, quarum mercedem et premia possessuri sunt, secundum illud: ¬ªUnusquisque propriam mercedem accipiet secundum suum laborem .¬´ uel mansiones quas ibi preparant, de quibus dicit Dominus: ¬ªIn domo Patris mei mansiones multe sunt ;¬´ et in psalmo sexagesimo octauo Psalmographus pollicetur dicens: ¬ªQuoniam Deus saluam faciet Sion, et edificabuntur ciuitates Iude, habitabuntque ibi .¬´ In istis ergo mansionibus, hoc est in suis uirtutibus et in celesti Hierusalem quam sibi preparant, bibent et comedent fructum uinearum quas hic plantauerunt, hoc est, exsultatione gratia sancti Spiritus debriabuntur omnique suauitate replebuntur ex uineis quas plan tauerunt, id est ex remuneratione bonorum operum. Et edificabunt ergo uirtutes et mansiones celestes, plantabuntque uineas de quibus iam diximus. Et alius, id est diabolus non habitabit in medio illorum,  neque deuorabit amplius uirtutes eorum. ¬ªSecundum enim dies ligni erunt dies populi mei; et opera manuum eorum inueterabunt electi mei,¬´ uel, sicut quidam codices habent, inueterabunt electis meis. Secundum  dies ligni, subauditur uite, erunt dies credentium et omnium electorum in eterna beatitudine, quia secundum eternitatem Christi, omnes electi eterni erunt . Et ¬ªsicut Christus resurgens a mortuis iam non moritur, et mors illi ultra non dominabitur,¬´ ita omnes electi resurgent a mortuis, et mors eis ultra non dominabitur, sed eternaliter cum Christo manebunt, quando uidebunt Deum sicuti est. Istud est autem lignum uite quod erat in medio paradisi, id est Christus in medio Ecclesie. Et de quo dicit Salomon:  ¬ªLignum uite est his qui apprehenderint eam ,¬´ hoc est sapientiam, que est uerbum et uirtus Dei Patris, et qui tenuerint eam beati erunt. Quodque sequitur, et opera manuum eorum inueterabunt mei electi, siue electis meis, duplex sensus est: opera  manuum eorum, id est fidem, doctrinam, operationemque apostolorum inueterabunt credentes sequaces illorum, quia imitatores illorum effecti, ea que illi docuerunt et operati sunt, ipsi usque ad finem seculi tenebunt, et dum semper tenuerint, quasi tunc inueterabunt. Aliter: Opera manuum eorum inueterabunt electis meis, hoc est ipsa opera apostolorum inueterabunt ipsis electis, quia eternaliter ad utilitatem et salutem eorum manebunt ipsis. Unde et Euangelium dicitur esse eternum,  eo quod olim seruatores suos eternaliter faciet electos.

¬ªNon laborabunt frustra neque generabunt in conturbatione: quia semen benedictorum Domini est, et nepotes eorum cum eis.¬´ Non laborabunt apostoli aliique doctores in predicatione frustra uel in bonis operibus, sicut quondam Iudei inutiliter laborauerunt, quia mercedem eternam inde percipient, et laboribus manuum suarum exsultabunt. Non generabunt filios spirituales in conturbatione, hoc est in dolore, sicut quondam Rachel genuit filium carnalem; sed in gaudio et letitia erunt, gloriantes de numero credentium, sicut apostolus Paulus gaudebat dicens: ¬ªQuod est enim gaudium nostrum  aut corona glorie nostre, nonne uos estis? ¬´ Et quare gaudebunt de eis, quia semen bendictorum, id est apostolorum Domini est, subauditur semen, et nepotes apostoli, id est uniuersi credentes in celesti beatitudine cum eis sine fine gaudebunt.

¬ªEritque: antequam clament, exaudiam¬´ uoluntatem illorum, non uoce respondendo, sed signorum atque miraculorum magnitudine subsequendo; et ¬ªadhuc illis loquentibus, ego audiam.¬´ Nam cum dicerent apostoli alicui egroto aut mortuo ¬ªin nomine Iesu surge ,¬´ statim sine mora sanus incolumisque surgebat. Neque enim potuissent omnes gentes in tam breui spatio temporum in Christum credere, nisi miraculis signorum  fides eorum quondam esset exorta. Loquentibus enim et clamantibus apostolis apostolicisque uiris, Dominus magnitudine miraculorum respondebat.

¬ªLupus et agnus pascentur simul, et leo et bos comedent paleas; et serpenti puluis panis eius.¬´ Lupus et agnus pascentur simul, quia Paulus persecutor et Ananias mansuetus discipulus simul conuersati sunt, quorum cibus fuit doctrina euangelica et fides credentium . Iste est lupus de quo patriarcha Iacob dixit: ¬ªBeniamin lupus rapax, mane comedet predam, et uespere diuidet spolia ¬´ uel per lupum et agnum possumus intelligere quemlibet seuum raptorem, qui, postquam uenit ad fidem, in Ecclesia moratus est cum quolibet innocente. Leo etiam et bos in Domini aduentu comederunt  paleas, id est rex quilibet et princeps huius seculi cum predicatore quolibet, qui designatur per bouem eo quod exaret corda auditorum, scilicet in Ecclesia pascuntur paleis, id est simplicem doctrinam pariter cum profunditate diuinorum eloquiorum. Si autem dixerimus leo ut bos comedet paleas, sensus huiuscemodi erit: Leo sicut bos comedet paleas, quando uir disertissimus et quondam ad seculum potens, Scripturarum diuinarum se tradet rusticitati, ut nequaquam seculari et philosophie pascatur eloquentia, que instar mellis stillat de labiis meretricis, sed uilitatem et paleas sequatur historie, donec multo labore atque industria mereatur ad frumentum peruenire, id est ad profunditatem mysteriorum. De istis talibus fuerunt Augustinus  et Cyprianus, philosophique gentium, qui relinquentes humanam philosophiam que eloquentie urbanitate polita erat, Scripture sacre se contulerunt, que mediocri stylo est digesta, retinens intrinsecus ineffabilia mysteria. Sed cum isti tales transierunt ad societatem Ecclesie, serpenti siue diabolo sunt relicti in cibum leues et instabiles homines, qui designantur per puluerem, eo quod sicut puluis facile rapitur a uento, ita illi, adueniente tentatione, facile labuntur ad culpam.

¬ªNon nocebunt, neque occident in omni monte sancto meo, dicit Dominus.¬´ Qui sunt qui non nocebunt, et cui non nocebunt? Lupus et leo, id est quilibet raptor et seuus tyrannus, deposita antiqua uetustate,  postquam uenerint ad fidem, non nocebunt agnis et bobus, id est mansuetis et humilibus. uel non nocebunt alterutrum, neque occident alios in presenti Ecclesia uel in celesti Hierusalem. Hec omnia Iudei carnaliter intelligunt, referentes ea ad tempus mille annorum et ad Christi sui aduentum, et dicunt quia tanta pax et securitas erit eis, ut angustissime lupi et agni, leones et boues, serpentes et homines, simul comedant et pariter commorentur amissa omni seueritate: et his innoxii sint qui in templo uel in monte sancto habitauerint: ex quo intelligitur omnes occidendos qui extra montem fuerint. Sed ista omnia falso errore excogitata sunt. Et ne nos ipso iudaico errore decepti, carnaliter ea intelligeremus adimplenda, subsequens sermo manifestat, dicens.



CAPUT LXuI.

¬ªHec dicit Dominus: Celum sedes mea est, terra autem scabellum pedum meorum.¬´ Hec etiam Iudei carnaliter intelligunt. Sed quare Deus omnipotens qui ubique totus est sedere se dicat in celo, paulo superius, Domino adiuuante, pleniter tractauimus. Quapropter modo breuiter succincteque est tangendum, et illud ponendum quod per Ieremiam dicitur: ¬ªCelum et terram ego impleo ;¬´ et alibi: ¬ªQui tenet celum palmo, et terram pugillo ¬´ Per hoc siquidem ostenditur Deus et forinsecus et extrinsecus, et infusus et circumfusus: non solum celi et terre, sed et inuisibilium creator angelorum,  omniumque uirtutum celestium. ¬ªOmnia enim per ipsum facta sunt, et sine ipso factum est nichil.¬´ Et: ¬ªIn mundo erat, et mundus per ipsum factus est .¬´ Idcirco autem dicitur in celo sedere, quia celum omnibus elementis et omnibus locis elegantius est et magis nobile. Siue debemus per celum intelligere angelicam naturam, que in celestibus commoratur, et homines sanctos celestem angelicamque uitam ducentes in quibus ipse habitat. Per terram autem que dicitur esse scabellum pedum eius, debemus intelligere terrenos homines, qui terrene uiuunt, et amatores mundi existunt, et angelos qui de celestibus ad terram et in caliginem istius eris lapsi sunt, quos ipse suo iudicio et potestate calcat; ideoque dicit celum, hoc est angeli  et homines iusti, sedes mea. Terra uero, id est terreni homines, scabellum pedum meorum: qui eos mea potestate atque recto iudicio comprimo et calco. ¬ªQue est ista domus, quam edificabitis mihi? et quis est iste locus quietis mee?¬´

¬ªOmnia hec,¬´ subauditur que facta sunt, ¬ªmanus mea,¬´ siue potentia mea ¬ªfecit, et facta sunt uniuersa ista,¬´ subauditur a me, ¬ªdicit Dominus.¬´ Iudei putabant et dicebant quod Deus omnipotens nullo in loco esset super terram, nisi in templo, quod erat Hierosolymis factum a Salomone, estimantes illum localem esse: non recordantes quod Salomon dixerat die Dedicationis eiusdem templi: ¬ªSi enim celi celorum non possunt te capere .¬´  Quapropter dicit Dominus omnipotens ad illos qui talia cogitabant: ¬ªQue est ista domus tam magna, tam speciosa, quam edificabitis mihi, ut ibi in uno loco concludar? nonne hec omnia manus mea fecit?¬´ Certe omnia que facta sunt a me facta sunt. Sed ut ostenderet ubi esset locus eius, subiunxit inquiens: ¬ªAd quem autem respiciam, nisi ad pauperem, et contritum spiritu, et trementem sermones meos?¬´ Ecce locus eius: pauperem et contritum spiritu, atque trementem sermones suos appellat humilem quemlibet, qui contritum habet spiritum condolendo et proximorum infirmitati, et sua peccata plangendo; et qui timens ire in supplicium eterne damnationis cessat a prauis operibus, iste est pauper atque humilis: de quo loquitur in Euangelio Saluator:  ¬ªBeati pauperes spiritu, quoniam ipsorum est regnum celorum.¬´ Et alibi: ¬ªBeatus qui intelligit super egenum et pauperem.¬´ In istis ergo pauperibus et timentibus sermones Dei habitat Deus per fidem et bonam uoluntatem, ipsique sunt templum Dei, sicut Apostolus dicit: ¬ªTemplum Dei sanctum est, quod estis uos .¬´

¬ªQui immolat bouem, quasi qui interficiat uirum: qui mactat pecus, quasi qui excerebret canem.¬´ Omnia sacrificia Iudeorum  ita annichilata habentur post Domini predicationem, uereque illius immolationis sacrificium, corporisque, ac sanguinis eius consecrationem: ut qui immolauerit bouem, sic placeat ei quasi qui  interficiat uirum; qui mactauerit pecus, quasi qui excerebret canem, de quo per Moysen scriptum est: ¬ªNon offeres in domo Domini tui mercedem meretricis, neque pretium canis .¬´ Pulchre canis et meretrix copulantur, quia utrumque animal pronum est ad libidinem. ¬ªQui offert oblationem,¬´ subauditur legalem, ¬ªquasi qui offerat sanguinem suillum¬´ contra legis preceptum: ¬ªqui recordatur thuris,¬´ subauditur, ad hoc ut offerat, ¬ªquasi qui benedicat idolo,¬´ id est uenerando laudet. Tales sunt ceremonie Iudeorum. Et ita habentur accepta eorum sacrificia, postquam ueritas Euangelii per Christum data est: ¬ªHec omnia,¬´ subauditur que superius dicta sunt de immolatione ¬ªelegerunt in uiis suis et in abominationibus suis anima eorum  delectata est.¬´ Et elegerunt  suo arbitrio non mea uoluntate, post uerum sacrificium offerre adhuc figuratiua, et in abominationibus suis, id est in his que abominari debuerant, anima eorum delectata est.

¬ªUnde et ego eligam illusiones eorum, et que timebant adducam eis.¬´ Illusiones posuit pro eo quod est illusores. Tale quod et Apostolus dicit: ¬ªDabit eis operationem iniquitatis ,¬´ id est diabolum et Antichristum. Illusores uero duobus modis possumus intelligere, uel pessimos principes et doctores, ut fuerunt scribe et Pharisei, et mali sacerdotes, ut fuerunt filii Heli qui a Domino electi sunt, quia permissi sunt ab illo dominari in populo  illo. uel ut alii dicunt, illusores hic appellat demones et Romanos, quibus illi traditi sunt. Et est sensus: Quia ergo hec omnia delegerunt in prauis actionibus, et ego quoque permittam eis habere et dominari multos principes sacerdotesque non rectos, quales merentur. Et mala que timent, siue famis, siue mortalitatis, seu captiuitatis adducam eis: uel tradam eos demonibus Romanisque. Et que timebant, dicentes: ¬ªSed dimittimus eum sic, omnes credent in eum .¬´ Et forte uenient Romani et tollent nostrum locum et gentem: adducam eis, et perdent locum templi et nomen regni. Causamque reddit quare talia eis intulerit. ¬ªQuia uocaui¬´ dicens: ¬ªPenitentiam agite ;¬´ et: ¬ªuenite ad me, omnes qui laboratis et onerati  estis, et ego uos reficiam ,¬´ ¬ªet non erat qui responderet.¬´ Sequendo et obediendo ¬ªlocutus sum et non audierunt,¬´ id est non fuerunt obedientes. ¬ªFeceruntque malum in oculis meis,¬´ hoc est in presentia mea, ¬ªet que nolui legerunt, id est errorem falsum.

¬ªAudite uerbum Domini qui tremitis ad uerbum eius. Dixerunt fratres uestri odientes uos, et abiicientes propter nomen meum: Glorificetur Dominus, et uidebimus in letitia uestra: ipsi autem confundentur.¬´ uox prophete hortantis apostolos: Audite, populi, uerbum Domini, qui tremitis, id est qui reuerentiam habetis ad sermonem eius. Dixerunt fratres uestri Iudei odientes uos, et abiicientes uos eo quod in me creditis, et propter nomen meum  quod habetis, quia a me Christo Christiani uocamini  Iam enim conspirauerunt Iudei ut si quis confiteretur eum Christum extra Synagogam fieret. Fratres autem uocantur secundum carnem, non fide, neque operatione: ut ipsi apostoli suos persecutores et eos qui se abominantur in locum fratrum habeant. Unde Petrus dixit: ¬ªuiri fratres, audite ,¬´ et Paulus: ¬ªTristitia est mihi magna pro fratribus meis qui sunt Isrelite ¬´ Dicebant ergo Iudei ad apostolos: glorificetur Dominus, id est appareat sublimis et gloriosus in maiestate et habitu regnantis. Et uidebimus illum in letitia nostra, id est hoc erit nostra letitia et gaudium, cum uidebimus eum gloriosum. Modo uero nolite nobis humilem et despectum predicare; sed  audiamus quid sequitur. Ipsi autem Iudei fratres uestri qui talia dicunt confundentur, et erubescent de sua incredulitate, cum Christus sublimis et gloriosus apparuerit omnibus hominibus in die iudicii. uel etiam quia talia dixerunt confundentur et peribunt in presenti, sicut sequentia manifestant. Nam subditur:

¬ªuox populi de ciuitate, uox de templo, uox Domini reddentis retributionem inimicis suis.¬´ Adueniente Romano exercitu et circumdante ciuitatem , uersi sunt qui erant intra ciuitatem in seditionem in tres partes, contendentes de principatu. Una pars eligens istum, alia alium, tertiaque tertium. Et ita factum  est, ut una pars populi et sacerdotum tenerent templum, pars principum et populi arcem domumque regiam, et tertia pars reliquam partem ciuitatis, maxime tamen uulgus. Pugnabant ergo forinsecus contra hostes, intrinsecus contra ciues. Sed Romanis capientibus urbem, uox populi plangentis audita est in Romanis exsultantibus, qui eius uoluntate uenerunt, reddentes retributionem inimicis suis Iudeis. Et quare audita est uox sacerdotum de templo, principum et uulgi de ciuitate? quia omnes sunt aut gladio necati, aut igne cremati, aut aliis gentibus pretio distracti, uel uenundati, aut etiam in captiuitatem ducti: preter illos qui diuersis miseriis afflicti, intra ciuitatem tunc mortui. Tunc ergo completa est comminatio Domini dicentis: ¬ªRelinquetur uobis  domus uestra deserta .¬´

¬ªAntequam parturiret, peperit: antequam ueniret partus eius, peperit masculum.¬´ Hoc dupliciter potest intelligi: antequam parturiret uirgo Maria, et antequam ueniret partus eius, genuit Deus Pater masculum, uerbum scilicet et Filium suum fortissimum, per quem fecit et gubernat omnia. Aliter: antequam parturiret Sion, hoc est primitiua Ecclesia, et antequam ueniret partus eius, id est in uelocitate temporis, peperit masculum fortem, uidelicet populum, quando una die crediderunt quatuor millia, altera die quinque millia, ac deinceps multa millia: ex quorum numero fuit beatissimus Stephanus, aliique quamplurimi filii apostolorum, qui antea potuerunt occidi quam a fide Christi separari.  Non autem de carnali parturitione et procreatione hoc dicitur, sed de spirituali: quia spiritualiter eos genuerunt, fidem Christi in eorum cordibus infundendo. Omnes namque carnales generationes parturiuntur et pariunt, spirituales autem dolore et usu carent.

¬ªQuis audiuit unquam tale? et quis uidit huic simile?¬´ Subauditur ut esset quis natus antequam parturiret mulier: aut in tam breui tempore tot millia hominum quis uidit spiritualiter generatos? ¬ªNunquid parturiet terra in die una,¬´ id est nunquid generabit omnia semina die una. ¬ªAut parturietur gens simul, quia parturiuit et peperit Sion filios suos.¬´ Hoc est apostoli et apostolici uiri multitudinem credentium. Ille populus qui modo gens appellatur  in die una est et creatus simul, quia in Christo, qui est lux et dies, spiritualiter creati sunt simul in unitate fidei. Apostoli enim, generando fidem in cordibus auditorum, matres fuerunt.

¬ªNunquid ego qui alios parere facio,¬´ subauditur carnaliter ¬ªipse non pariam,¬´ subauditur spiritualiter, ¬ªdicit Dominus?¬´ Deus Pater, qui alios parere facit carnaliter, non est absque Filio: quia ante omnia secula genuit uerbum suum cequale sibi. Habet etiam multos filios quos ipse peperit gratia sua, de quibus dicit Ioannes in Euangelio: ¬ªQuotquot crediderunt in eum, dedit eis potestatem filios Dei fieri .¬´ ¬ªSi ego, qui generationem ceteris tribuo, sterilis ero, ait Dominus Deus tuus?¬´  subauditur, non ero. Hoc ad Sion dicit, id est, primitiuam Ecclesiam. Et est sensus: Ego qui omnes homines creaui ex nichilo, faciam mihi ex omnibus gentibus unam pariter in me credentem Ecclesiam.

¬ªLetamini cum Hierusalem, et exsultate in ea, omnes qui diligitis eam, gaudete cum ea gaudio uniuersi, qui lugebatis super eam, ut sugatis, et repleamini ab uberibus consolationis eius, ut mulgeatis et deliciis affluatis ab omnimoda gloria eius.¬´ Angeli sicut de nostro profectu modo gaudent, ita tristabantur olim de nostro defectu¬´ et seruitute qua seruiebamus diabolo. Apostoli etiam uidentes populum Iudeorum in infidelitate manere, et preuidentes ciuitatem Hierusalem destruendam a Romanis  , et populum subuertendum, condolebant et tristabantur. Sed tota consolatio illorum in hoc fuit, quia uidebant gentes paratas esse ad credendum, ex quibus edificanda erat Hierusalem, id est presens Ecclesia, uel celestis: ideoque dicitur, tam angelis quam apostolis, qui lugebant super Hierusalem, id est super populum eius, ut letentur et exsultent cum Hierusalem celesti, uel presenti ex omnibus gentibus collecta, et in ea, hoc est in fide illorum. Per lac autem, quod precipitur ut sugant ipsi apostoli, et mulgeant, debemus intelligere fidem simplicem credentium et bona opera illorum, in quibus delectati sunt apostoli. Per duo autem ubera duo Testamenta intelliguntur, ex quibus trahitur lac, hoc est simplex et dulcis doctrina Spiritus  sancti, que conuenire possit simplicibus. Gaudete  cum ea ut satiemini fide et bonis illorum operibus; et repleamini ab uberibus consolationis eius, id est duum Testamentorum; et plenitudine Spiritus sancti repleamini in eis, ut mulgeatis et deliciis affluatis, hoc est ut assumatis eorum simplicem fidem, et perfectione eorum abundetis. Et hoc ab omnimoda gloria eius, id est a scientia diuinitatis et humanitatis Christi. Sancta enim Ecclesia, licet una sit, tamen habet in se qui habent lac, id est simplicem fidem et intellectum; et habet qui abundant diuitiis spiritualibus, et scientia humanitatis atque diuinitatis, ex quibus omnibus sumunt doctores, quod unusquisque habet delectando in illis.

 ¬ªQuia hic dicit Dominus: Ecce ego declinabo super eam,¬´ id est infundam super Ecclesiam ¬ªquasi fluuium pacis, et quasi torrentem inundantem,¬´ subauditur infundam, ¬ªgloriam gentium quam sugetis.¬´ Iste est fluuius pacis quem infundit super Ecclesiam, de quo dicitur: ¬ªFluminis impetus letificat ciuitatem Dei ;¬´ ¬ªEt flumina de uentre eius fluent aque uiue ,¬´ dona uidelicet Spiritus sancti que accipimus in baptismo et in confirmatione manus episcopi, et per que pacificamur Deo Patri, uel etiam doctrinam Euangelii. Gloria autem gentium quasi torrentem inundantem, fidem illarum appellat quam glorificauit Spiritus sanctus qui inundans dicitur propter  uelocitatem. uelociter enim ad fidem uenerunt. ¬ªAd ubera portabimini,¬´ subauditur ab Apostolo et predicatore, id est ad dona Spiritus sancti, uel etiam ad doctrinam ueteris et Noui Testamenti portabimini, quia quod predicabunt hoc primum ipsi operibus adimplebunt, ut illorum exemplis ducatum accipiatis. ¬ªEt super genua blandientur uobis,¬´ subauditur apostoli, id est in secretis, et sustentationibus, atque blandimentis fouebunt uos, ut facilius in fide solidemini. Unde Apostolus: ¬ªObsecro uos, fratres, per misericordiam Dei, ut exhiheatis corpora uestra hostiam sanctam ;¬´ et, ¬ªObsecro uos tanquam aduenas et peregrinos .¬´ Hoc ad illos dictum est qui credituri erant ex gentibus per predicationem Apostoli. Sequitur:

 ¬ªQuomodo sicut mater consolatur, ita et ego consolabor uos, et in Hierusalem consolabimini.¬´ Miserator et misericors Dominus comparat se aquile, galline et matri, uolens nos suis blandimentis ad uoluntatem suam trahere, sicut mater filium suum. Adhuc etiam maiorem misericordiam nobis impendit quam mater filio; quia si illa obliuiscitur illius, ipse tamen non obliuiscitur nostri, sicut supra per Prophetam dicitur ad Hierusalem: ¬ªEt si  mater potest obliuisci filii sui, ego tamen non obliuiscar tui. ¬ªEt sicut aquile custodiunt pullos suos, quorum natura est  in excelsis et inaccessis locis nidos collocare, ne coluber fetus uiolet, qua propter et ponit in medio illorum lapidem eti tem, quo omnia uenena fugantur: ita Deus omnipotens  omni custodia nos seruat, ne serpens antiquus, diabolus, ueneno sui liuoris commaculet. Et ponit lapidem in medio nostri, id est fidem suam in cordibus nostris, qui uerus lapis est, abscisus de monte sine manibus. ¬ªSicut ergo mater blanditur filio suo, ita ego consolabor uos in presenti Ecclesia :¬´ iuxta quod uobis promisi: ¬ªEcce ego  uobiscum sum ;¬´ et in Hierusalem celesti consolabimini mea presentia.

¬ªuidebitis, et gaudebit cor uestrum, et ossa uestra quasi herba germinabunt.¬´ Hoc dupliciter potest intelligi. uidebitis, o apostoli et predicatores, multitudinem credentium uenientem ad fidem, et gaudebit cor uestrum de salute eorum, et ossa uestra, id est uirtutes uestre germinabunt in aliorum cordibus  fructus bone uoluntatis et operationis. Recte enim per ossa intelliguntur uirtutes, quia sicut corpus consistit et sustentatur ossibus, ita anima uirtutibus subsistit. Aliter: uidebitis, o omnes fideles, in eterna beatitudine Deum sicuti est, iuxta illud: ¬ªBeati mundo corde, quoniam ipsi Deum uidebunt ;¬´ et ¬ªGaudebit cor uestrum sine fine, quia gaudium uestrum nemo tollet a uobis .¬´ Et adueniente die iudicii, ossa uestra, id est corpora uestra, recepta immortalitate, germinabunt, siue resurgent. Sicut ergo herbe que siccate fuerant, tempore ueris germinant, recepta uiriditate, ita corpus in die iudicii recepto uigore uiridescet: ut sicut corpore et anima Deo seruierunt in presenti seculo, ita  in corpore et anima exsultent in eterna beatitudine. ¬ªEt congnoscetur manus Domini super seruos eius, et indignabitur inimicis suis.¬´ Hec uerba proprie ad diem iudicii pertinere uidentur. Manus enim Domini Filius est, quia per ipsum omnia fecit Deus Pater, qui cognoscetur in die iudicii a suis fidelibus benignus et suauis: impiis uero erit durus et punitor eorum. uel manum Domini possumus intelligere operationem et potentiam illius, iuxta quod per Moysen dicitur ad Pharaonem: ¬ªEcce manus Domini,¬´ id est potentia Domini, ¬ªsuper te et super populum tuum .¬´ Cognoscetur Dominus ergo in die iudicii super seruos suos, quibus dicet ¬ª: uenite, benedicti Patris mei .¬´ Et indignabitur inimicis suis demonibus et reprobis, quibus dicet:  Ite, maledicti, in ignem eternum.

¬ªQuia ecce Dominus in igne ueniet, et quasi turbo quadriga eius, reddere in indignatione furorem suum, et increpationem suam in flamma ignis.¬´ Ad diem iudicii pertinent ista. De hoc igne dicit Psalmista: ¬ªIgnis ante ipsum precedet .¬´ Iste ignis transitorius erit electis, qui habuerint fenum et stipulam: quia purgabuntur ibi et transibunt ad regnum uite; eternus erit reprobis, quos inuoluet, et ducet ad supplicia eterna. Et quasi turbo siue tempestas currus eius. Per currum illius debemus intelligere angelicas potestates, que Dominum comitabuntur ad iudicium. Non quod Deus curru portetur ista narrantur, sed quomodo in solio sedere dicitur, quando assumit habitum iudicantis: sic  quando ad uindictam uenturus est ut debellet aduersarios suos, in habitu uictoris et triumphantis ostendetur. Reddet in indignatione furorem suum reprobis, dicens: ¬ªIte in ignem eternum ,¬´ et increpationem suam in flamma ignis, dum dixerit exprobrando: Esuriui, et non dedistis mihi manducare, et cetera. Sententia enim terribilis, quasi ignis, deuorabit eos.

¬ªQuia in igne Dominus diiudicabitur, et in gladio suo ad omnem carnem.¬´ In igne, id est, in iudicio discernetur a senioribus populi sui, iusto suo iudicio damnare reprobos, non potentia. Gladius Dei est uerbum et sententia illius, de quo loquitur Amos propheta. Gladio, id est sententia Dei peribunt omnes peccatores . Quidquid ergo punit,  quidquid affligit, quidquid percutit, quidquid cruciat, gladius potest appellari. In gladio quippe suo diiudicabitur ad omnes homines: quia dum dederit singulis quod merentur, omnes cognoscent illum iustum iudicem esse, et laudabunt iudicium eius. ¬ªEt multiplicabuntur interfecti a Domino.¬´ Iudei, heretici, pagani, et reprobi uniuersi damnati, plures inuenientur. Interfectio enim hic nichil appellat aliud nisi damnationem, et perditionem reproborum.

¬ªQui sanctificabantur et mundos se putabant in hortis post ianuam intrinsecus.¬´ Iudei, inter ceteros errores quos adimplebant, habebant in suis hortis fontes et baptisteria, in quibus sepius se abluentes, putabant se mundari etiam a peccatis. Et colebant  ibi idola, et luxuriabantur ante idola et aras deorum, cum masculis et feminis, more canum, quod est turpius dicere. Et hoc est quod dicit post unam intrinsecus, id est retro in ipso earum corpore. ¬ªQui comedebant carnem suillam,¬´ subauditur contra legem, ¬ªet abominationem,¬´ id est immolatitium, ut quidam gentes adhuc faciunt. ¬ªSimul consumuntur, dicit Dominus. Ego autem opera eorum et cogitationes eorum uenio ut congregem, cum omnibus gentibus.¬´ uox Domini omnipotentis de die iudicii. Idcirco  uenio ad iudicium cum omnibus gentibus et linguis, ut congregem omnia opera eorum et cogitationes eorum, et reddam eis qualia merentur. Quod omnes gentes ad iudicium uenture sint, Dominus manifestat dicens: ¬ªCum sederit  Filius hominis in sede maiestatis sue, et ceperit iudicare, tunc congregabuntur ante eum omnes gentes .¬´ Omnes enim gentes et lingue cum cogitationibus suis pariter adducentur in medium, et diiudicabuntur. Id ipsum autem intelligitur per linguas quod et per gentes. ¬ªEt uenient et uidebunt gloriam meam.¬´ In libris propheticis subito mutantur tempora, sicut et persone. Unde in presenti loco ea que premissa sunt, ad diem iudicii pertinent: ista uero que modo subsequuntur, ad primum Domini aduentum pertinent, et ad gentium fidem. uenient , ex omnibus gentibus fideles in Ecclesiam, et uidebunt, hoc est intelligent mente gloriam diuinitatis mee, et gloriam humanitatis: quomodo homo cum sim, exaltatus sum super  omnes ordines angelorum, quia homo sum pariter et Deus.

¬ªEt ponam in eis signum, et mittam ex eis qui saluati fuerint ad gentes.¬´ Ponam  in eis qui crediderint signum crucis, signum Christianitatis et salutis. Emittam ad gentes ex eis, subauditur, Iudeis, qui saluati fuerint, apostolos uidelicet de quibus dicit Isaias: ¬ªNisi Dominus reliquisset nobis semen, quasi Sodoma fuissemus .¬´ Ad quas gentes miseri eos manifestat, subnectens ¬ªin mare, in Africam, in Lydiam tendentes sagittam, in Italiam et Greciam, et in insulas longe, ad eos qui non audierunt de me, et non uiderunt gloriam meam.¬´ Per mare debemus intelligere hunc mundum generaliter, quia sicut mare semper in motu est,  nunc ascendentibus procellis, nunc descendentibus: ita mundus nunc in pace, nunc in bellis, nunc in fame, nunc in abundantia consistit; nunc nascuntur homines, nunc moriuntur. Per Africam, omnem plagam meridianam in qua Africa posita est. Quod uero ait, mittam in Lydiam tendentes sagittas, tale est ac si diceret: Mittam ad Lydios, qui sunt peritissimi sagittarii. In Italiam, id est in occidentem, ad insulas omnes, et ad eos qui non audierunt me, neque per angelum neque per prophetam. De istis dicit propheta: Quibus non est annuntiatum de eo, uidebunt. Et annuntiabunt gloriam meam gentibus subauditur, illi qui saluati fuerint ex Iudeis.

¬ªEt adducent¬´ apostoli ¬ªomnes fratres uestros,¬´  o Iudei credentes, ¬ªde cunctis gentibus, donum Domino, in equis et quadrigis, et in lecticis et in mulis et in carrucis ad montem sanctum meum Hierusalem, dicit Dominus,¬´ hoc est ad Ecclesiam presentem et ab ista presenti ad celestem. Sicut per ea locorum nomina que superius commemorauit Propheta, significate sunt omnes gentes, et omnia loca ad que rumor predicationis apostolice decucurrit: ita per hec animalia significantur diuersitates gentium et hominum ad fidem uenientium. In equis deportati uenerunt ad Ecclesiam, qui citissime crediderunt. In quadrigis uenerunt, qui in doctrina philosophica et honestate morum fulgebant. inter alios, ut Augustinus; et per illam sapientiam mundanam peruenerunt ad doctrinam ueram, quatuor  uirtutibus principalibus, ad celestia mente subleuati. In lecticis, qui auxilio aliorum portati et adiuti uenerunt. Lectica autem est lectus desuper tectus, idem est et feretrum. Mulos autem in scriptis sacris dupliciter accipimus, hoc est aut in bonam, aut in malam partem. In malam partem, quia proni sunt ad scortum, de quibus dicitur: ¬ªNolite fieri sicut equus et mulus .¬´ In bonam, ut physici dicunt, steriles sunt a fetibus quamuis luxurie sint dediti: quilibet sedit Dauid et Salomon, quorum alter interpretatur fortis manu, alter pacificus. In mulis ergo uenerunt, qui steriles fuerunt a malitia. uerum Dauid et Salomon in cordibus suis sessorem habuerunt, qui propria fortitudine Goliath, id est, diabolum debellauit, et nos per sanguinem  passionis sue Deo Patri pacificauit . In carrucis uenerunt, qui aliorum auxilio adiuti in Ecclesiam per predicationem apostolorum, donum Domino Christo fuerunt: sicut ei Pater dicit: ¬ªPostula a me, et dabo tibi gentes hereditatem tuam .¬´ Et ipse Filius: Ego  constitutus sum rex ab eo super Sion, id est super Ecclesiam. Sequitur: ¬ªQuod si inferant filii Isrel munus in uase mundo in domum Domini.¬´ Preceperat Deus omnipotens in lege, ut ter per annum uenirent omnes ad templum Domini, hoc est in festiuitate Pasche, Pentecostes et Tabernaculorum, et offerrent omnes munus in domo Domini. Sic namque precipiebat lex: Caue ¬ª ne appareas in conspectu Domini uacuus .¬´ Et est sensus:  Sicut  solebant filii Isrel, dum eorum adhuc staret religio et templum, omnibus sanctius uenire cum gaudio et psalmis in Hierusalem, offerentes munera sacrificiorum Domino: sic adducent fratres uestros apostoli de uniuersis nationibus cum gaudio, in equis et mulis et diuersis uehiculis, et offerent munus Domino in uase mundo. Munus istud quod quotidie offerunt Domino filii Isrel, id est illi qui Deum mente uident, hostie sunt spirituales, fides uidelicet, caritas, castitas, oratio munda, cetereque uirtutes. uasa uero munda sancta sunt corpora et immaculata, et nulla contagione uiolata.

¬ªEt assumam ex eis in sacerdotes et Leuitas, dicit  Dominus.¬´ Hoc dupliciter potest intelligi, ut referatur tam ad Iudeos quam ad gentiles. Assumam, inquit, ex eis, id est, ex Iudeis credentibus, et erunt mihi in sacerdotes et Leuitas. De quibus unus sic loquebatur: ¬ªSic nos existimet homo ut ministros Christi .¬´ Sacerdotes enim erant, quia sacra responsa dabant populis, et semetipsos offerebant Deo, et altos quos ei sua predicatione acquirebant: ut Paulus Timotheum. Leuite erant, id est assumpti, quia a Domino fuerunt electi, et assumpti ad officium predicationis. Aliter: Assumam, inquit, ex eis, subaudis gentibus qui crediderint, et erunt mihi in sacerdotes et Leuitas, reprobato sacerdotio Iudeorum. Unde dicit Apostolus: ¬ªTranslato  sacerdotio, necesse est  ut legis translatio fiat .¬´ Quod probari potest ex hoc, quia modo ex Iudeis aut rarus aut nullus inuenitur sacerdos in sancta Ecclesia, aut aliquis minister. Et in singulis Ecclesiis sacerdotes et ministros mysteriorum Christi ex gentibus cernimus, qui quotidie corpus et sanguinem Christi pro redemptione generis humani offerunt in commemorationem passionis eius. Et sicut apostoli semetipsos offerebant Deo, et alios quoscunque poterant: ita et sacerdotes gentium. uerbi gratia, sicut fecit beatus Hilarius, qui beatum Martinum Deo obtulit. Leuite sunt, quia ad hoc ministerium assumuntur.

¬ªQuia sicut celi noui et terra noua, que ego facio stare coram me, dicit Dominus: sic stabit semen uestrum et nomen uestrum.¬´ Ista que sequuntur  usque ad finem libri, ad diem extremum iudicii pertinent. Celum in hoc loco neque ethereum per quod septem planete discurrunt, neque sidereum ubi sunt reliqua sidera, quod et firmamentum appellatur, debemus intelligere: sed celum istud ereum, ubi sunt nubes et grando nubiumque concursus. Celum ergo istud ereum et terra, ab hac specie quam nunc habent innouabuntur per meliorationem: quia crassitudine sua priuabitur, et in subtilitatem etheris transibit, et sicut Ioannes dicit, ¬ªPostmodum erit semper celum nouum et terra noua .¬´ Et est sensus: Sicut ista duo elementa celum et terra, postquam innouata fuerint, eternaliter in sua nouitate manebunt, ut nequaquam postmodum dicatur celum et terra transibunt:  sic semen uestrum, o apostoli, stabit et permanebit eternaliter coram me, innouatum ab omni corruptione mortalitatis et peccati. Et non solum semen, sed etiam nomen uestrum, id est, nomen Christianitatis et filiationis Dei: ut amplius non succedat illis alia gens, sicut fecit Iudeis, sed eternaliter maneant in eterna felicitate. Semen autem apostolorum debemus intelligere omnes, qui exemplo et predicatione illorum saluantur quotidie eorum fidem habentes et opera imitantes. Sequitur:

¬ªEt erit mensis ex mense, et sabbatum ex sabbato.¬´ Mene Grece dicitur luna, a quo nomine  componitur neomenia, id est exordium noue lune. Et a mene, que dicitur luna, uocatur mensis apud illos qui initium Kalendarum non iuxta solis cursum et diuersa mensium spatia, sed iuxta circuitum lune incipiunt et terminant: ut Hebrei faciunt. Per mensem ergo uult intelligi lunam. Et hec est luna, id est sancta Ecclesia, de qua in psalmis dicitur: ¬ªPermanebis cum sole et ante lunam, in generationes et generationem .¬´ Et in Canticis canticorum: ¬ªQue est ista que ascendit sicut aurora consurgens, pulchra ut luna, electa ut sol ?¬´ Quod ergo dicit, Erit mensis ex mense, tale est ac si diceret: Erit Ecclesia futura ex presenti Ecclesia, quia ex presenti Ecclesia construetur, et complebitur illa que iam regnat cum  Christo, et que cum illo ueniet ad iudicium. Aiunt physici, et quorum cura est de celestibus disputare, lunam non habere proprium lumen, sed solis radiis illustrari. Ab ea enim semper orbis parte completur et fulget, a qua soli uicinior est. Quapropter Ecclesia bene comparatur lune, quia sicut luna quidquid splendoris habet a sole accipit, ita Ecclesia quidquid boni habet, a Christo accipit, qui est uerus sol, de quo propheta ait: Timentibus nomen meum orietur sol iustitie. Et sicut luna nunc crescit in lumine, nunc decrescit, ita sancta Ecclesia nunc in pace crescit, nunc in persecutionibus decrescit. Quodque sequitur, et erit sabbatum ex sabbato, similiter ad requiem electorum pertinet. Sabbatum enim interpretatur requies. Erit ergo sabbatum  ex sabbato, id est qui hic requieuerit a prauo opere, illic requiescet in eterna beatitudine. ¬ªueniet omnis caro, ut adoret coram facie mea, dicit Dominus.¬´ Hoc specialiter potest referri ad electos, et generaliter ad omne genus humanum. ueniet  omnis caro, id est omnis electus in die iudicii, ut adoret coram facie mea, id est in presentia mea semper: uel in ipso iudicio, et boni et mali timore inenarrabili perterriti, adorabunt omnipotentis Dei potentiam, secundum illud: ¬ªuidebit omnis caro salutare Dei, id est omnis homo .¬´

¬ªEt egredientur et uidebunt cadauera uirorum qui preuaricati sunt in me.¬´ Illi qui egredientur, electi solummodo intelliguntur. Egredientur   electi non loco, sed intelligent, uel uisione manifesta, ut in laudes Dei magis accendantur. Et uidebunt cadauera uirorum non solummodo Iudeorum  de quibus dicitur: ¬ªFilios genui et exaltaui, ipsi uero spreuerunt me ,¬´ sed cadauera omnium reproborum qui preuaricati sunt in Deum, mandata legis naturalis uel scripte transgredientes. Nec mirum si electi iam immortales uidebunt reprobos damnatos, cum prophete adhuc mortales hec omnia per intelligentiam uidere meruerint. ¬ªQuia uero ex uiro sumpta est mulier, corpus uiri est :¬´ idcirco in nomine uirorum comprehenduntur et mulieres. Cadauera autem appellantur, quia in eternam cadent damnationem. Unde et ipsi demones cadauera dici possunt, qui similiter in penas gehenne cadent. Unde et a Domino appellantur homines. ¬ªInimicus, inquit, homo hec fecit .¬´ ¬ªuermes eorum non morientur, et ignis  eorum non exstinguetur, et erunt usque ad satietatem uisionis omni carni.¬´ uermis et ignis in hoc loco potest intelligi conscientia peccatorum, que torquet omnes in suppliciis constitutos, quare in presenti seculo uitiis seruientes, caruerint bono pro quo remunerarentur. Unde quodam loco dicitur sic: Tinea comedit uestimentum, et uermis corrodit lignum, et ignis deuorat ligna: sic meror et tristitia excruciat cor uiri. Iste ignis non exstinguetur, et uermis non morietur, quia illi eternaliter in penis manebunt, et semper propria conscientia torquebuntur. Potest et ita intelligi, ut credatur in inferno ignis esse materialis, et uermis similiter, qui comedunt et deuorant illorum corpora: licet quidam falso dixerint corpus ereum esse post generalem resurrectionem,  et in tenues auras dissoluendum. Idcirco autem uermis eorum non morietur, et ignis non exstinguetur, quia esca illorum erunt omnes reprobi, et ex ipsis reprobis erit materies ignis et uermis, qui tandiu uiuunt quandiu habent materiam qua pascantur. Quod autem sequitur, erunt omnes reprobi usque ad satietatem uisionis omni carni, id est omni electo, tripliciter intelligi potest: uel quia in hoc satiabitur uisio electorum quod uiderint eos a se iusto iudicio Dei separatos, et potentiam amissam quam tenuerant super innocentes; uel quia ita damnabuntur ut iusti amplius nolint, nec exposcent amplius uindictam, sicut modo faciunt, dicentes: ¬ªUsquequo, Domine, non uindicas sanguinem nostrum ?¬´ uel in hoc erit illorum satietas,  quia non gaudebunt de reproborum damnatione, sed de sua liberatione. Amen.




uolume back matter






ORDO RERUM QUAE IN HOC TOMO CONTINENTUR.



EBBO uel EBO RHEMENSIS EPISCOPUS.
     Notitia historica in Ebbonem. 9
    EPISTOLA EBBONIS AD HALITGARIUM. 9
    CONFESSIO EBBONIS. 9
    EBBONIS APOLOGETICUM. 11
    NARRATIO DEPOSITIONIS EBBONIS. 17
    EBBONIS PeMATIA. 21




HARTMANNUSS. GALLI MONACHUS.
    Notitia historica in Hartmannum. 23
     CARMINA HARTMANNI. 23




ERMANRICUS AUGIENSIS MONACHUS.
    Notitia historica in Ermanricum. 23
    FRAGMENTA EX LIBRO ERMANRICI, DE GRAMMATICA. 26




ERCHAMBERTUS FRISINGENSIS EPISCOPUS.
    Notitia historica in Erchambertum. 31
    EPISTOLA, DE TRANSLATIONE CORPORIS S. BARTHOLOMAEI. 31
     FRAGMENTUM, EX BREuIARIO REGUM FRANCORUM ET MAIORUM DOMUS. 34




NITHARDUS S. RICHARII ABBAS.
    Notitia historica in Nithardum. 35
    De Nithardo, Caroli Magni nepote, ac tota eiusdem Nithardi prosapia, breue syntagma. 35
    Additio. 44

DE DISSENSIONIBUS FILIORUM LUDOuICI PII.,
    LIBER PRIMUS. 45
    Prefatio. 45
    LIBER SECUNDUS.
    Prefatio. 51
    LIBER TERTIUS.
    Prefatio. 61
    LIBER QUARTUS.
    Prefatio. 69




AMULO EPISCOPUS LUGDUNENSIS.
    Notitia historica. 77

EPISTOLAE.
    EPISTOLA PRIMA.---Ad Theodboldum episcopum Lingonensem. 77
    EPIST. II.---Ad Gothescalcum. 84

OPUSCULA DUO.
    OPUSCULUM PRIMUM.---Responsio ad interrogationem cuiusdam de prescientia uel predestinatione diuina, et de libero arbitrio. 97
    OPUSCULUM II.---De gratia et prescientia Dei, deque predestinatione et libero arbitrio, de spe item ac fiducia salutis, et de sententia sancti Augustini. 101

SENTENTIAE DE PRAEDESTINATIONE, etc. 
    Iacobi Sirmondi prefatio. 105
    Eiusdem Sirmondi prefatio altera. 105
    Amulonis prefatio. 105
    CAPUT PRIMUM.---Ex libro de Perfectione iustitie hominis. 107
    CAP. II.---Ex libro de Natura et Gratia. 115
    CAP. III.---Ex epistolis et libro de Gratia et libero Arbitrio. 120
    CAP. Iu.---Ex libro de Correptione et Gratia. 127
    CAP. u.---Ex sermone 51 expositionis Euangelii secundum Ioannem. 132
    CAP. uI.---Ex libro de Predestinatione sanctorum, itemque de dono perseuerantie. 134
    LIBER CONTRA IUDAEOS. 141




HAYMO HALBERSTATENSIS EPISCOPUS.
    Notitia historica et bibliographica. 185
    uita Haymonis, auctore  Ioanne Trithemio abbate Spanheimensi. 190

OPERUM PARS PRIMA. ---COMMENTARIA BIBLICA.
    EXPLANATIO IN OMNES PSALMOS. 191
    Incipit commentarius in Psalmos. 195
    In psalmum primum. 195
    In psalmum II. 200
    In psalmum III. 204
    In psalmum Iu. 206
    In psalmum u. 210
    In psalmum uI. 213
    In psalmum uII. 216
    In psalmum uIII. 220
    In psalmum IX. 222
    In psalmum X. 228
    In psalmum XI. 230
    In psalmum XII. 232
    In psalmum XIII. 233
    In psalmum XIu. 236
    In psalmum Xu. 237
    In psalmum XuI. 240
    In psalmum XuII. 244
    In psalmum XuIII. 254
    In psalmum XIX. 258
    In psalmum XX. 259
    In psalmum XXI. 262
    In psalmum XXII. 268
    In psalmum XXIII. 270
    In psalmum XXIu. 273
    In psalmum XXu. 277
    In psalmum XXuI. 280
    In psalmum XXuII. 284
    In psalmum XXuIII. 287
    In psalmum XXIX. 292
    In psalmum XXX. 294
    In psalmum XXXI. 300
    In psalmum XXXII. 302
    In psalmum XXXIII. 306
    In psalmum XXXIu. 310
    In psalmum XXXu. 315
    In psalmum XXXuI. 317
    In psalmum XXXuII. 324
    In psalmum XXXuIII. 328
    In psalmum XXXIX. 332
    In psalmum XL. 335
    In psalmum XLI. 339
    In psalmum XLII. 342
    In psalmum XLIII. 343
    In psalmum XLIu. 347
    In psalmum XLu. 353
    In psalmum XLuI. 356
    In psalmum XLuII. 357
    In psalmum XLuIII. 360
    In psalmum XLIX. 364
    In psalmum L. 368
    In psalmum LI. 372
    In psalmum LII. 375
    In psalmum LIII. 376
    In psalmum LIu. 377
    In psalmum Lu. 382
    In psalmum LuI. 384
    In psalmum LuII. 387
    In psalmum LuIII. 389
    In psalmum LIX. 393
    In psalmum LX. 397
    In psalmum LXI. 398
    In psalmum LXII. 401
    In psalmum LXIII. 403
    In psalmum LXIu. 405
    In psalmum LXu. 407
    In psalmum LXuI. 411
    In psalmum LXuII. 412
    In psalmum LXuIII. 421
    In psalmum LXIX. 428
    In psalmum LXX. 429
    In psalmum LXXI. 433
    In psalmum LXXII. 437
    In psalmum LXXIII. 442
    In psalmum LXXIu. 447
     In psalmum LXXu. 450
    In psalmum LXXuI. 452
    In psalmum LXXuII. 456
    In psalmum LXXuIII. 468
    In psalmum LXXIX. 471
    In psalmum LXXX. 474
    In psalmum LXXXI. 477
    In psalmum LXXXII. 478
    In psalmum LXXXIII. 481
    In psalmum LXXXIu. 485
    In psalmum LXXXu. 487
    In psalmum LXXXuI. 490
    In psalmum LXXXuII. 492
    In psalmum LXXXuIII. 495
    In psalmum LXXXIX. 503
    In psalmum XC. 508
    In psalmum XCI. 512
    In psalmum XCII. 514
    In psalmum XCIII. 516
    In psalmum XCIu. 519
    In psalmum XCu. 521
    In psalmum XCuI. 524
    In psalmum XCuII. 525
    In psalmum XCuIII. 527
    In psalmum XCIX. 529
    In psalmum C. 531
    In psalmum CI. 532
    In psalmum CII. 538
    In psalmum CIII. 542
    In psalmum CIu. 551
    In psalmum Cu. 556
    In psalmum CuI. 562
    In psalmum CuII. 569
    In psalmum CuIII. 573
    In psalmum CIX. 581
    In psalmum CX. 582
    In psalmum CXI. 584
    In psalmum CXII. 586
    In psalmum CXIII. 588
    In psalmum CXIu. 592
    In psalmum CXu. 593
    In psalmum CXuI. 595
    In psalmum CXuII. 596
    In psalmum CXuIII. 601
    In psalmum CXIX. 630
    In psalmum CXX. 633
    In psalmum CXXI. 634
    In psalmum CXXII. 636
    In psalmum CXXIII. 637
    In psalmum CXXIu. 638
    In psalmum CXXu. 639
    In psalmum CXXuI. 640
    In psalmum CXXuII. 641
    In psalmum CXXuIII. 643
    In psalmum CXXIX. 645
    In psalmum CXXX. 646
    In psalmum CXXXI. 647
    In psalmum CXXXII. 650
    In psalmum CXXXIII. 651
    In psalmum CXXXIu. 652
    In psalmum CXXXu. 654
    In psalmum CXXXuI. 657
    In psalmum CXXXuII. 660
    In psalmum CXXXuIII. 661
    In psalmum CXXXIX. 667
    In psalmum CXL. 669
    In psalmum CXLI. 671
    In psalmum CXLII. 673
    In psalmum CXLIII. 675
    In psalmum CXLIu. 679
    In psalmum CXLu. 683
    In psalmum CXLuI. 684
    In psalmum CXLuII. 687
    In psalmum CXLuIII. 688
    In psalmum CXLIX. 691
    In psalmum CL. 692

COMMENTARIA IN CANTICA ALIQUOT.
    Canticum Isaie prophete. 695
    Canticum Ezechie regis Iuda. 696
    Canticum Anne. 699
    Canticum Moysi ad filios Isrel. 701
    Oratio Hababuc prophete: pro ignorantis. 705
    Canticum Moysi. 709

COMMENTARIA IN ISAIAM.
    Haymonis prefatio. 715

LIBER PRIMUS.
    CAPUT PRIMUM. 717
    CAP. II. 728
    CAP. III. 736
    CAP. Iu. 742
    CAP. u. 745

LIBER SECUNDUS.
    CAP. uI. 753
    CAP. uII. 758
    CAP. uIII. 764
    CAP. IX. 769
    CAP. X. 773
    CAP. XI. 779
    CAP. XII. 783
    CAP. XIII. 785
    CAP. XIu. 789
    CAP. Xu. 795
    CAP. XuI. 798
    CAP. XuII. 802
    CAP. XuIII. 805
    CAP. XIX. 807
    CAP. XX. 813
    CAP. XXI. 815
    CAP. XXII. 819
    CAP. XXIII. 824
    CAP. XXIu. 829
    CAP. XXu. 836
    CAP. XXuI. 839
    CAP. XXuII. 843
    CAP. XXuIII. 847
    CAP. XXIX. 856
    CAP. XXX. 862
    CAP. XXXI. 873
    CAP. XXXII. 876
    CAP. XXXIII. 882
    CAP. XXXIu. 890
    CAP. XXXu. 894
    CAP. XXXuI. 896
    CAP. XXXuII. 899
    CAP. XXXuIII 903
    CAP. XXXIX. 906
    CAP. XL. 908
    CAP. XLI. 915
    CAP. XLII. 922
    CAP. XLIII. 930
    CAP. XLIu. 937
    CAP. XLu. 942
    CAP. XLuI. 950
    CAP. XLuII. 953
    CAP. XLuIII. 957
    CAP. XLIX. 962
    CAP. L. 971
    CAP. LI. 975
    CAP. LII. 981
    CAP. LIII. 988

LIBER TERTIUS.
    CAP. LIu. 993
    CAP. Lu. 1000
    CAP. LuI. 1006
    CAP. LuII. 1011
    CAP. LuIII. 1018
    CAP. LIX. 1024
    CAP. LX. 1031
    CAP. LXI. 1042
    CAP. LXII. 1047
    CAP. LXIII. 1051
    CAP. LXIu. 1061
    CAP. LXu. 1065
    CAP. LXuI. 1075




FINIS TOMI CENTESIMI DECIMI SEXTI.
