
PATROLOGIAE TOMUS XuII.

S. AMBROSII

TOMI SECUNDI ET ULTIMI PARS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, ou PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XuII.


S. AMBROSII



TOMI SECUNDI ET ULTIMI PARS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, ou PETIT-MONTROUGE. 1845


uolume title page
SANCTI

AMBROSII

MEDIOLANENSIS EPISCOPI

OPERA OMNIA.

EDITIO PRAE ALIIS OMNIBUS COMPLETA, QUARUM INSTAR HABERI POTEST; AD MANUSCRIPTOS CODICES uATICANOS, GALLICANOS, BELGICOS, ETC., NECNON AD uETERES EDITIONES, MAXIME uERO AD BENEDICTINIANAM RECENSITA ET EMENDATA; NOTIS LECTIONIBUSQUE uARIANTIBUS, TEXTUI SUBIACENTIBUS, CONTINENTER ILLUSTRATA; uARIIS INSUPER OPUSCULIS QUAE uEL OMISERE uEL NE MEMORAuERE QUIDEM ERUDITI BENEDICTINI, LOCUPLETATA.

TOMI SECUNDI ET ULTIMI PARS POSTERIOR.


uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, ou PETIT-MONTROUGE. 1845


ELENCHUS OPERUM QUAE IN HAC POSTERIORIS TOMI PARTE CONTINENTUR.

De XLII Mansionibus filiorum Isrel. 	Col. 9
Commentaria in Epistolas B. Pauli. 	45
Tractatus de Trinitate. 	509
Tractatus de Fide orthodoxa. 	549
De Dignitate sacerdotali libellus. 	567
Libellus ad uirginem deuotam. 	579
Sermones S. Ambrosio ascripti. 	603
Epistole ex Ambrosianarum numero segregate. 	733
Precationes due ante Missam. 	751
Expositio in septem uisiones libri Apocalypsis. 	765
De Penitentia liber unus. 	971
De Spiritu sancto libellus. 	1005
De Concordia Matthei et Luce in genealogia Christi. 	1011
De Dignitate conditionis humane libellus. 	1015
Exorcismus. 	1019
Acta S. Sebastiani. 	1021
Liber de uitiorum uirtutumque conflictu. 	1057
De uocatione gentium libri duo. 	1073
De Moribus Brachmanorum. 	1131
Philosophorum breues Epistole. 	1147
Epistole due de Monacho energumeno. 	1154
Explanatio Symboli ad initiandos. 	1155
Epistola de fide. 	1159
Hymni S. Ambrosio attributi. 	1171

[1Kb]



Main uolume text




AD OPERA SANCTI AMBROSII APPENDIX. Pars prima. COMPLECTENS OPERA A BENEDICTINIS IN SUA EDITIONE ADMISSA.



[DE XLII MANSIONIBUS.]





IN LIBRUM SUBSEQUENTEM ADMONITIO.

 Huncce tractatum Romani editores primi uulgarunt. Qua uero id fecerint auctoritate, an uno pluribusue codicibus nixi, et rursus an prisca recentiue manu exaratis, admonere supersederunt. Nos ne uel unicum manuscriptum usquam deteximus: nichilominus tamen eadem hec opella argumenta suggerit, quibus eiusdem suppositio deprehendatur. Etenim ut omittamus discrimen styli ac tractandi argumenti discrepantiam, in ea Iosephum, ascriptis ipsius uerbis, subinde citatum reperire est, quod abhorrere ab Ambrosii consuetudine negabit nemo. Sed illud omnem dubitandi tollit rationem, quod huius tractatus Auctor non solum Origenis et Hieronymi commentationes utcumque est imitatus, uerum etiam non raro ipsamet Hieronymi uerba usurpauit, et locos Origenis e Rufini translatione id temporis uixdum edita petitos exscripsit: que omnia nos ad margines indicabimus. Ceterum de Auctore huius operis certiora forsitan traderemus, nisi hoc loco cogeremur uni Romane editioni credere, cuius fides quam sublesta sit, uel solus tractatus de Trinit. et Resurrect. Mort. docere poterit. uerumtamen hoc ipsum opus, quale habetur, ea suppeditat rationum momenta unde non iniuria illud sermonibus ad populum habitis constare, et forte etiam Auctorem eius monachum exstitisse subodoremur. Neque uero inuiti adduceremur in hanc sententiam, ut eum sin minus Bede ac Rhabani uixisse temporibus, saltem illorum rationem in eo tenuisse existimemus, quod illi in eamdem materiam scribere aggressi, Hieronymum, aut eum potius cuius sermones initio Appendicis ad quintum Operum Augustinianorum tomum leguntur, quemque non pauca ex Origene mutuatum constat sepius ad uerbum transcripsere.





DE XLII MANSIONIBUS FILIORUM ISRAEL TRACTATUS. 

 1 NUMERORUM liber, de quo nunc nobis est sermo,  unus est ex quinque Moysi libris. Eo uero nomine legimus appellari, quoniam Isrelitice plebis ex Aegypto egresse uirorum perfectorum numerum et computationem Dei precepto continet. Sic enim Moysi locutus est Deus: Accipe summam uniuerse congregationis filiorum Isrel a uiginti annis et supra, per domos familiarum ipsorum, omnis egrediens ad preliandum in Isrel. Itaque Dominus cum homines a uiginti annis et supra, et ad preliandum idoneos numerari preceperit, manifestum quod uiros perfectos intellexerit. A qua summa mulieres feminee infirmitatis obstaculo, serui, utpote, uita moribusque degeneres, Aegyptii, ut alienigene et barbari excluduntur . Soli numerantur Isrelite, nec ii omnes; sed robore  tantum et uirtute prestantes. Sic enim scriptum est: Numeratio filiorum Isrel cum exercitu eorum a uiginti annis et supra, omnis egrediens ad preliandum in Isrel, etc. . Nec id mysterio uacat: nam dum puerilis et lubricus sensus, uel feminea et resoluta segnities nobis inest, uel dum Aegyptios, barbarosque gerimus mores, sancto Dei calculo numerari non meremur. In eodem deinde libro filiorum Isrel itinera, profectiones, mansionesque a finibus Aegypti usque ad tempus et locum, quo Moyses defunctus est, mandato Dei recensentur. Inquit enim: Et scripsit Moyses profectiones eorum et mansiones eorum, per uerbum Domini . Nec uero sine causa Moysi hoc scribere a Domino preceptum est; quia propter instructionem nostram: inquit enim Apostolus: Omnia in figura contingebant illis: scripta  sunt autem hec ad correctionem nostram ,  ut legentes et probantes quanta nobis in hac ad terram uiuentium profectione immineant discrimina, quante hostium insidie, bellorum conflictationes spiritalium, marium et fluminum, mundi et uoluptatum pericula ; iter nostrum non segniter, neque remisse carpamus, quo labente die, in medio deficiamus itinere, noctis tenebris obruti. Nocte enim Aegypti primogenita ab exterminatore percutiuntur : nocte auari anima diuitis a demonibus reposcitur . Sed prudenter itineri nos accingentes, fortiterque ad bella preparati, de uirtute ad uirtutem transeamus, et Dominus Deus noster precedat nos ante faciem nostram, debellans inimicos nostros, portansque nos, ut mater filium suum, ac  ducens nos in die per nubem, et nocte per ignem; ut tandem superatis quibusque 2 itineris difficultatibus, aduersariarumque incursibus potestatum, profectionem nostram gloriose perficiamus. Mansiones uero filiorum Isrel quadraginta et due numero computantur, que denarii, quaternarii, et binarii ratione numeri quem continent, multa nos mysteria docent. uolentes autem id uobis, fratres, explicare, intuemini, obsecro, et figite memorie; ne uerbi contemptores inueniamini, nec fiat anima uestra uia, ubi grana iactata non germinent: et ueniant, inquit, uolatilia celi, et rapiant ea. Percipite ergo hec, et recondite in cordibus uestris. Denarius numerus mysticus est, et non mediocriter a Moyse commendatus: ad eum namque primitias, oblationesque et uota refert. Inquit enim: Omnis decima terre, et a  fructu ligneo, Domino est: et omnis decima boum et ouium, et omne quod uenerit in numero, sub uirga, decima erit sancta Domino . Denique Iacob, Deo sibi dum ad Laban auunculum suum in Mesopotamiam proficisceretur, in itinere apparenti pollicitus est, dicens: Omnium que mihi dederis, decimam decimabo tibi . Hanc ob causam Ne ille qui primus in ueteri Scriptura iustus pronuntiatus est, decimus a protoplasto inducitur, non ad ostendendam uiuentium tunc etatem, uel ad prescribendum numerum hominum: sed ut aperte doceretur quod sicut denarius, numerorum qui unitatem sequuntur, perfectissimus est, ita tranquillitas in anima, finis est re uera actionum uite. Ternio enim per seipsum multiplicatus nouenarium  complet, et lites, dissidia, bellaque diuinis indicat oraculis, ut patet in quatuor et quinque regibus dissidentibus, seseque mutuo impugnantibus. Unitas uero nouenario superueniens, denarium perficit, et pacem, amicitiamque designat. Nouem enim certantibus regibus sapiens Abraham quasi decimus superueniens pro tempestate tranquillitatem, pro bello pacem, pro morte uictoriam, Deo fauente, attulit. Unde et Melchisedech summi Dei sacerdoti decimas exsoluit. Denarius ergo numerus perfectus est, et unitatem designat. Quaternarius quoque et ipse mysticus est, et in Scriptura commendatur: nam speciosam illam lucem, que seipsam et cetera manifestat, luminisque genitores solem et lunam, ac prefulgidum stellarum chorum, que noctem, diemque,  menses, annosque oriendo et occidendo terminant, die quarto creata esse sermo propheticus declarat. Mundi radices quatuor numerantur, terra, aqua, ignis et er. 3 Et annue temporum uices sunt totidem, hiems, estas, uer et autumnus. Denique de terre fructibus Deo oblationes annum ante quartum fieri prohibetur: Sic enim scriptum est: Fructus terre tres annos erit uobis immundus, non comedetis ex eo: at anno quarto erit omnis fructus eius sanctus et laudabilis Domino . Nec immerito: quaternioni enim insunt omnia, punctum, linea, superficies, et soliditas, mensure uniuersorum. Insunt etiam potissime symphonie musice. Deinde quadranguli latera oportet esse equalia. Aequalitas uero mater est iustitie, que ceterarum uirtutum  dux est et magistra. Iustitiam ergo quaternarius insinuat. Binarius demum nec ipse expers est mysterii. Legimus enim uiduam illam insigni laude a Domino commendari, que era duo in gazophylacium misit . Samaritanus pro curatione sauciati binos erogauit nummos . Apud Samaritanos biduum transegit Saluator Christus : bipartitam namque significat caritatem, Dei nempe, et proximi: In his duobus, dicit Dominus, uniuersa Lex pendet et Prophete . Mansiones igitur filiorum Isrel ab Aegypti finibus, usque ad repromissionis terram quadraginta due a Moyse recensentur. Sic et sanctus Mattheus Christi generationem describens, quadraginta duas enumerat.  Inquit enim: ab Abraham usque ad Dauid, generationes quatuordecim: a Dauid usque ad transmigrationem Babylonis generationes quatuordecim; et a transmigratione Babylonis usque ad Christum, generationes quatuordecim : ut ostenderet quod uerus Isrelita qui de seculi huius Aegypto ad celum, ueram uiuentium terram, per tot rerum discrimina et inimicorum tentamenta, peruenire festinat, pace per denarium, iustitia per quaternarium, caritate per binarium, armari oportet. Pace; quia scriptum est: In pace uocauit nos Deus . Iustitia; quia dicit idem Apostolus: State induti loricam iustitie . Charitate; quia caritas operit multitudinem peccatorum . Christus ergo ad uirginem, Isrel ad Iordanem, Christianus  ad celum pari mansionum numero deueniunt: Sed iam ipsas Isrelis profectiones sigillatim consideremus.

Ia mansio, RAMESSES.---Profectionum ordo, mansionumque distinctio filiorum Isrel ex Aegypto exeuntium ad terram usque patribus repromissam, iis qui post Deum ambulare contendunt, ad uirtutumque profectus aspirant, propter mysteria que includuntur in illis, scitu ualde necessaria sunt . Ea enim que in populo patrum corporaliter gesta sunt, nedum historiam, rerumque gestarum seriem nobis ostendunt; sed instructioni nostre spiritaliter intellecta maxime proficiunt. Huc spectabat Apostolus, dum in epistola ad Romanos dicebat: Quecumque scripta sunt; ad  nostram doctrinam scripta sunt . Et ad Timotheum: Omnis Scriptura diuinitus inspirata, utilis est ad docendum, ad arguendum, ad corripiendum et ad erudiendum: in iustitia, ut perfectus sit homo Dei, ad omne opus bonum instructus . Legimus ergo quod filii Isrel, postquam Aegyptus uniuersa tantis plagis percussa est, tempore celesti oraculo designato, ut ad immolandum Domino Deo in solitudinem proficiscerentur, terram Gessen, quam ad incolendum acceperant, deserentes, in Ramessen urbem primo conuenerunt; ibi substiterunt, ibique primam fixerunt mansionem. Ramesses Aegypti ciuitas est, ab Hebreis munita, quando seuiente in eos Pharaone, luto, latere et paleis opprimebantur: Sic enim scriptum est: Et  edificauerunt ciuitates munitas Pharaonis, Phiton Ramessen et On . Est denique in extremis illius regni finibus sita, ut habetur in libro Exodi . In hac mansione populus patrum, mactato agno, eiusque sanguine domorum liminibus, ac utrisque postibus illitis, exterminatoris euaserunt plagam: in hac Aegyptus primogenita sua uidit extincta: in hac farinam non fermentatam, uasaque argentea et aurea ab Aegyptiis mutuo accepta, uerbo Dei, sibi populus congregarunt. Horum que dicta sunt, fratres, singula mysteriis referta sunt, et nostre proficiunt discipline. In primis quia Ramesses secundum aliquos interpretatur commotio turbulenta, que significat penitentiam: per ipsam enim turbulenta  fit in peccatore commotio, ut aboleatur uetustas peccati et inducatur nouitas gratie: ut homo uetus affigatur cruci, et nouus homo resurgat: ut uetere tandem deposita conuersatione carnis, nouitas inducatur spiritus. Penitentia ergo magnam commotionem turbationemque gignit. Ideo propheta: Postquam cognoui, ego ingemui . Qui ergo ad repromissam eterne hereditatis patriam proficisci desiderat, ac Domino Deo seipsum ut hostiam uiuentem, sanctam, 4 Patri placentem immolaturus accedit, debet primo adire Ramessen, hoc est commotionem, que fit per penitentiam, ibique suam figere mansionem. Ibi suam mansionem fixit-Achab, quando scissa ueste sua, induto cilicio, ieiunauit, dormiuit in sacco, et demisso ambulauit capite  . Ibi Niniue Rex fixit mansionem, quando surgens de throno suo, abstulit stolam propriam, et sacco indutus sedit in cinere . Ibi Corinthii mansionem fixerunt, quando contristati sunt secundum Deum: que tristitia, ut scribit Apostolus, Penitentiam in salutem stabilem operatur . Deinde agni mactatio quid aliud est quam passio Christi; qui, ut Propheta dicit, tamquam agnus innocens adductus est ut sacrificetur ? Cuius sanguine super domorum postes effuso, liberamur ab Exterminatore; quia Christi passione per sacramenta nobis participata, liberamur ab eo qui habebat mortis imperium, id est, diabolo, ut ad Hebreos scribit Apostolus . Ideo in alio loco dicit: Christus ut per suum sanguinem  sanctificaret populum, extra portam passus est . In hac etiam mansione Aegypti primogenita exstinguuntur; hoc est, praui carnis affectus, et desideria mala que militant aduersus animam. Exstinguuntur uero Aegyptii, dum non agis opera tenebrarum: exstinguuntur Aegyptii dum non carnaliter; sed spiritaliter uiuis: exstinguuntur Aegyptii, dum impuras sordidasque cogitationes uel depellis e corde, uel omnino non recipis. Ideo querenti: Quis me liberabit de corpore mortis huius? respondit Apostolus: Gratia Dei per Iesum Christum Dominum nostrum . In hac mansione farina, argentum et aurum cumulantur. Farina, ex qua panis conficitur, doctrina Christi est; quia panis Christus est, dicente Ioanne: Ego sum panis uiuus  . Argentum, diuinum designat eloquium: Eloquia enim Domini, eloquia casta, argentum igne examinatum, probatum terre, purgatum septuplum . Aurum, mens bona est: que non immerito comparatur auro: Nam sicut aurum ceteris prestat metallis, ita mens bona in homine ceteris potior est humane substantie portionibus. Tria ergo in Ramesse coaceruantur, farina, argentum et aurum: doctrina, eloquium, et mens bona: in quibus census sapientis consistit: Sed interim pretiosam commutationem consideremus. Filii Isrel dederunt paleas que inextinguibili comburuntur igne, et receperunt farinam, in qua sapiens illa mulier fermentum abscondit. Dederunt lutum, quod  deletur, quia scriptum est: Ut lutum platearum delebo eos : et receperunt argentum, quod est sermo iusti. Scriptum est enim: Argentum igne examinatum lingua iusti . Dederunt lateres, qui cadunt; quia scriptum est: Lateres ceciderunt, et receperunt aurum , quod est mens bona qua seruimus legi Dei. Bona ergo commutatio: unde dicit Apostolus: Iam saturati estis, iam diuites facti estis . Has nos diuitias comparemus nobis, quibus intelligibiles anime nostre thesauros repleamus: sed ipse Dominus dat nobis gratiam, ut ab Aegyptiis illas eripere possimus: Ideo bene dicit Apostolus ad Hebreos: Optimum est gratia stabilire cor . Bona igitur mansio Ramesse.

 IIa mansio, SOCOTH.---Secunda filiorum Isrel profectio fuit in Socoth: ibique tentoria, Aegypto relicta, figentes, secundam mansionem habuerunt. Ideo dicit: Profecti autem filii Isrel ex Ramesse, castrametati sunt in Socoth . Intentio sancti Prophete Moysi, qui Dei mandato populi processum ex Aegypto usque ad Iordanem descripsit, non fuit singula notare loca ad que ei in uniuerso itinere diuertere contigerit; sed illa tantum in quibus aliqua mysteria facta sunt. Socoth urbs est in montanis, extra terram Aegypti; ei tamen finitima, ut legitur in libro Iesu Naue . Denique Socoth interpretatur tabernacula. Unde Iacob quando ab Esau qui ei a Mesopotamia reuertenti occurrit, se diuisit. Reuersus est, inquit Scriptura, in tabernacula  . Ubi alia translatio habet: Reuersus est Socoth. Et subiungit ibi: Et fecit Iacob sibi domos, et pecoribus suis fecit tabernacula: propter hoc uocauit nomen loci illius, Tabernacula. Et ibi alia translatio dicit: Appellauit nomen loci illius Socoth, id est, tabernacula. In hac quoque mansione coxerunt farinam: Dicitur enim in libro Exodi: Et fecerunt ex farina subcinericios azymos ; Non enim fermentata fuit: eiecerunt namque eos Aegyptii. In hac fit insuper annorum computatio quibus Isrel fuit in Aegypto. Inquit enim: At habitatio filiorum Isrel, quam habitauerunt ipsi et patres eorum in terra Aegypti, etc. . In hac tandem precipitur ut huius ex Aegypto liberationis perpetuum exstet apud eos memoriale. Inquit enim: Dixit Moyses  ad populum: Recordamini diei huius, in qua egressi 5 estis ex Aegypto, ex domo seruitutis: in manu enim forti eduxit uos hinc Dominus . In hac demum solemnitas azymorum, ritusque azyma comedendi prescribitur. Nam inquit: Sex dies comedetis azyma; at die septima festum Domino: non apparebit ibi fermentatum . Hec quoad litteram. Quoad mysteria uero, dicimus quod profectus filiorum Isrel in Socoth, quod interpretatur Tabernacula, designat quod qui mansionem habuit in Ramesse, hoc est in commotione penitentie, debet proficisci in Socoth, hoc est, in tabernacula quasi per considerationem ambulare. Quod sicut ille qui alio tendit, nec firmam habet domum, moratur in tabernaculis. Unde quid  aliud est in tabernaculis habitare, quam peregrinari? sicut Apostolus ad Hebreos de patribus loquens testatur. Inquit enim: Confitentes quod peregrini et hospites essent super terram : et uidens se peregrinum in terra, dicat cum Propheta: Aduena ego sum in terra . Consideret item Apostoli dictum: Non habemus hic manentem ciuitatem . Cognoscat denique quod quamdiu est in corpore, peregrinatur a Domino: unde reiiciat ea que in mundo sunt; quia concupiscentia carnis est; quia concupiscentia oculorum; et quia superbia uite. Sequatur Apostoli consilium: Ne tetigeritis, ne gustaueritis, neque adtaminaueritis, que sunt omnia in interitum, ipso usu: sed ingemiscat habitationem que de celo est, semper contendens placere  Deo . Subcinericiorum coctio azymorum docet, quod expurgato is ueteri philosophorum nequitie et Iudeorum malitie fermento, epuletur in azymis sinceritatis et ueritatis. Memoria iugiter unusquisque nostrum teneat illud Domini preceptum dicentis: Intuemini et cauete a fermento Phariseorum , et apostoli ne obliuiscatur cautionem: uidete ne quis uos depredetur per Philosophiam et inanem fallaciam . Deinde in Socoth indicitur computatio annorum quibus populus fuit in Aegypto: quia penitenti dicitur quod debeat sicut hirundo clamare, et sicut columba meditari annos eius in amaritudine anime sue : nec de propitiatione peccati esse sine timore ; sed dolere, et cum  Propheta dicere: Et peccatum meum contra me est semper . Quod non retro aspiciat, pristinas appetendo uanitates, ut uxor Lot, et ut canis reuertens ad uomitum. Quin potius sicut semetipsum immunditie et iniquitati prostituit, ita exhibeat membra sua seruire iustitie in sanctificationem, ut quantum se glorificauerit et in deliciis fuerit; tantum errata sua corrigens et in se uindicans, sentiat tormentum et luctum. Demum festum et perpetua azymorum solemnitas prescribitur, hoc est, meditationis et operum perseuerantia indicitur: quia qui perseuerauerit usque in finem, hic saluus erit. Unde Apostolus: In disciplina perseuerate, filii Profectio igitur ex Ramesse ad Socoth est ad meliora.

IIIa mansio, ETHAN.---Tertia mansio est Ethan.  Nam a Socoth recedentes filii Isrel, peruenerunt in Ethan: ibique tentoria figentes, tertiam stationem peregerunt. Inquit enim: Et profecti e Socoth, castrametati sunt in Ethan . Ethan regio est inter Aegyptum et solitudinem in qua est Petra oppidum, in cuius spelunca habitauit Samson cum ab Allophylis infestaretur: Et sedit, inquit, in spelunca Petre Ethan, qui locus erat ualde munitus, ut testatur Iosephus . Erat autem hec regio in principio solitudinis. Ideo dicit: Et est pars deserti. Regionis huius meminit Dauid propheta dicens: Tu siccasti fluuios Ethan . In hac mansione primum apparuit Dominus nocte in columna ignis, et die in columna nubis, ostendens  iter populo, ad terram usque successionis eorum: Et non defecit, inquit, columna nubis in die, et columna ignis in nocte, coram omni populo . uerum quia Ethan nobis sonat fortitudo; unde aduersus Ieroboam parans se Roboam defendere: Aedificauit, inquit, ciuitates munitas, Ethan et Thecue , hoc est ciuitates fortitudinis, docemur quod ubi in Socoth huius peregrinationis, in meditatione et exercitio bonorum operum usque in finem perseuerare quis statuerit, ascendit ad Ethan, hoc est, ad fortitudinem: quia ipse Dominus dat uirtutem et fortitudinem plebi sue. Hinc dicebat Apostolus: Omnia possum in eo qui me confortat Christus iehsu , immo per nubem et ignem aperit ei uiam, et fit dux itineris eius, donec uideat  bona Domini in terra uiuentium. Ascendamus igitur et nos in Ethan, ut diabolo resistamus fortes in fide.

Iua mansio, OS EROTH.---Quarta mansio dicitur Os Eroth. Unde sequitur: Et profecti ex Ethan, castrametati sunt ad Os Eroth, que est contra Beelsephon, et contra Magdalon . Os Eroth alia translatione dicitur Phiairoth; uicus est et suburbium Magdali, 6 uersus mare Rubrum, ut habetur in libro Exodi. In hac mansione indignatus Pharao quod Isrel Aegyptum desereret, commparato exercitu grandi, eos insequitur, dicens: Quid fecimus, ut dimitteremus filios Isrel, ut non seruirent nobis . Et subiungit: Iunxit ergo Pharao currus suos, etc. . Quo uero ad morale: per Os Eroth, quod os nobilium interpretatur  , ostenditur quod assumpta fortitudine in Ethan, ascendimus in Os Eroth, quia nobilitamur in Domino. Quod uero Os Eroth sit uicus, non caret mysterio: ut primo parua queque capiantur: est enim ordo ut a paruis ad magna ueniatur: Periculosa namque semper fuit in initiis immoderata prosperitas eque ac aduersitas . Sicut ergo per suburbium ad urbem progredimur, ita per ima ad summa ascendimus. Denique Beelsephon, quod est interpretatum, Dominus Aquilonis, diabolum designat: quia dixit, ut testatur Esaias propheta: Sedebo in monte sublimi, super montes excelsos ad Aquilonem . Est igitur os Eroth contra Beelsephon, id est, contra diabolum, qui stat semper ut aduersetur  euntibus in Hierusalem, que in celo est. Ideo dicebat Apostolus: Induite uos armaturam Dei ut possitis stare aduersus insidias diaboli . Idem quoque designatur per Pharaonem populum insequentem.

ua mansio, MARAH.---Marah quinta est mansio: Sic enim dicit: Et profecti contra Os Eroth, transierunt per medium maris in desertum, et ambulauerunt uiam trium dierum per desertum ipsi, et castrametati sunt in Marah. Marah locus est in deserto Sur, tali uocatus nomine ob aquarum amaritudinem: sic enim scribitur in libro Exodi: uenerunt autem in Marah, et non potuerunt bibere aquam de Marah . Amara enim erat, propter hoc uocatum est nomen  loci illius, Amaritudo. Circa hanc mansionem tria sunt consideranda, profectio, mansio et operatio. Profectio, quia in huius itinere filii Isrel Rubrum mare sicco uestigio transierunt: nam dicit Scriptura: At Filii Isrel perrexerunt per siccum in medio maris: et aqua erat eis murus a dextris, et murus a sinistris, Pharao uero cum suo exercitu submersus est in aquis uehementibus : sic enim de eo scribitur: Et reuersa aqua cooperuit currus et ascensores, et omnem exercitum Pharaonis, qui ingressi fuerunt post eos in mare, et non relictus est ex eis ullus . Mansio; quia inuenerunt aquas amaras, quarum amaritudinem sentientes, bibere nequiuerunt, licet magna uexarentur siti. Operatio; quia mandato Domini Moyses ligno tetigit aquas: et que prius erant  amare, in dulcedinem uerse potabiles effecte sunt, unde sitim exstinguere potuerunt. Per que primo significatur nobis quod ad gratiam properantibus occurrit Pharao cum exercitu suo, hoc est, diabolus cum potestate tam forti, ut, sicut scriptum est , non sit quidquam in terra simile factum illi: sed tandem ut Pharao cum exercitu submergitur in aquis uehementibus, ita et diabolus mittitur in stagnum ignis et sulphuris. Unde nec ideo terreamur, ut desertionem faciamus. Deinde in mansione aque gustantur amare, quoniam adhuc existentes in gratia multiplices manent tribulationum amaritudines. Unde Ioannes apostolus dicebat: Ego Ioannes frater uester et particeps in tribulatione . Immo apostolus Paulus dicebat: Si extra  disciplinam estis, adulterini et non filii estis . Denique in operatione, sicut uerbo suo adest Dominus, ut dulcescant aque, ita prestat in tribulationibus suam nobis presentiam, dicente Propheta: Cum ipso sum in tribulatione, ut afflictiones mitescant . Hinc Esaias proclamat Propheta: Si transieris per aquam, tecum sum, et flumina non cooperient te: et si transieris per ignem, non combureris . Ideo Stephano in dulcedinem fuerunt torrentis lapides: et Laurentio in refrigerium prune. Merito igitur dicit Apostolus: Gloriamur in tribulationibus .

uIa mansio, ELIM.---Mansio sexta uocatur Elim: A Marah enim recedentes filii Isrel, uenerunt in Elim: ibi substiterunt, et ibi tabernacula erexerunt.  Unde dicit: Et profecti ex Marah, uenerunt in Elim. In Elim uero erant duodecim fontes aquarum, et septuaginta arbores palmarum; et castrametati sunt illic apud aquas . Idem legitur in libro Exodi: Sed pulcher ordo, felixque uirtutis progressus, qui semper tendit ad optima: ex tenebris ad lucem, ex erumnis ad felicitatem. Ecce filii Isrel, post Pharaonis et Aegyptiorum seuitias, post maris desertique discrimina, post triduane sitis ardorem, et Marah amaritudines, uenerunt tandem ad palmas, uenerunt ad fontes. Per quod instruimur quod qui asperitatibus pregrauantur, eos tandem leta et amena 7 loca suscipiunt: quoniam ad requiem non nisi per laborem, et ad gaudia, non nisi per tristia peruenitur.  uenit populus ad palmas: sed prius Aegyptiorum plurimas sustinuit angustias. uenit ad fontes; sed prius trium dierum sitim, et aquarum amaritudines passus est. Nec tamen in his adhuc finis est itineris, nec ultima laborum requies; quia et grauiora manent: sed cunctorum dispensator Deus, qui omnia suauiter disponit, interserit in ipso etiam itinere refrigeria quedam, ut iis refota, uique reparata anima promptior ad reliquos redeat labores . Denique obseruandum est quod Elim interpretatur Arietes. Arietes uero duces sunt ouium. Ideo duodecim fontes, et septuaginta palme designant Christiani gregis ductores: nempe duodecim Apostolos, de quibus ita scribit Lucas: Elegit duodecim ex ipsis, quos Apostolos  nominauit , et septuaginta Discipulos quos sanctus Lucas alibi meminit, dicens: Designauit Dominus et alios septuaginta, et misit illos binos ante faciem suam . Quorum distinctionem ponit Apostolus, agens de Domini post eius resurrectionem apparitionibus. Inquit enim ad Corinthios: uisus est Cephe, et post hoc undecim, et deinde uisus est Apostolis omnibus . Qui tamen omnes duces et magistri sunt gregis Dominici. Quare de iis scriptum est: Qui uos audit, me audit: et qui uos spernit, me spernit . Hauriamus igitur nos de uberrimis huiusmodi fontibus, et bibamus: carpamus quoque de solidis harum uictorie palmarum fructibus, et manducemus alacriter, ut talibus cibo potuque refecti, ualidiores ad reliquas mansiones peragendas  inueniamur .

uIIa mansio, MARE RUBRUM.---Septima mansio est iuxta mare Rubrum: nam transito mari Rubro, et Marah et Elim mansionibus peragratis, occurrit iterum filiis Isrel sinus quidam ipsius maris . Et quia ibi applicuerunt, tentoriaque erexerunt, ideo nunc ad mare castrametari dicuntur. Dicit enim: Et profecti ex Elim, castrametati sunt super mare Rubrum . Sed obserua quod uident mare, non tamen illud intrant, nam sufficit semel tantum intrasse et pertransisse, quoniam illud mare baptismi nostri figura fuit , ut Apostolus ad Corinthios scribit dicens: Quia patres nostri omnes baptizati sunt in nube et in mari . Sed baptismus eorum in  figura fuit, nostrum autem in ueritate. Et quia baptismus iterandus non est, cum scriptum sit: Unus Deus, una fides, unum baptisma , sicut semel baptizari oportuit, ita et semel mare intrasse satis fuit. Nunc igitur pergenti ad promissam hereditatem populo iterum mare occurrit, ut illud uidens, illiusque undas aspiciens, cautius incedat, ne deterius aliquid ei contingat.

uIIIa mansio, desertum SIN.---Octoua mansio est desertum Sin. Ideo dicit: Et profecti a mari Rubro, castrametati sunt in desertum Sin : sed obseruandum quod tota hec solitudo a mari Rubro, usque ad montem Sinai appellatur Sin . In qua filii Isrel quinque habuerunt mansiones:  nempe mare Rubrum, ut supra, hanc de qua agimus, et tres sequentes. Hec autem specialis est; licet communi nomine appellatur desertum Sin, ex nomine totius deserti: sicut et Moab nomen est ciuitatis et prouincie. uerum quia Sin interpretatur rubus, significat nobis quod sicut octaua mansione uenimus ad Sin, hoc est ad rubum, in quo actum est de liberatione filiorum Isrel a seruitute Aegypti: ita in resurrectione, que per octauam intelligitur, ueniemus ad rubum, in quo agetur de liberatione nostra a seruitutec orruptionis: quam exspectamus, ut Apostolus dicit: Et ipsi intra nos gemimus, adoptionem filiorum exspectantes redemptionem corporis nostri . Et alibi: Saluatorem exspectamus Dominum nostrum Iesum Christum, qui reformabit corpus  humilitatis nostre configuratum corpori claritudinis sue . Et tunc uidebimus rubum ardere et non comburi; quia corpus humanitatis nostre morietur; sed non consumetur; immo resurget ad maiorem claritatem. Dicit Apostolus: Seminatur in ignobilitate, surget in gloria: seminatur in infirmitate, surget in uirtute . Oremus igitur Deum ut ad octauam mansionem uenire ualeamus, uel potius ipsa ad nos cito ueniat.

IXa mansio, DEPHCHA.---Nona mansio dicitur Dephcha: que in mansionibus deserti Sin tertia computatur: recedentes enim filii Isrel a mansione que a communi nomine, desertum appellatur, uenerunt ad hanc. Quare subiungit: Et profecti de deserto Sin, castrametati sunt in Dephcha .  Hec mansio in Exodo non habetur: sed a deserto ad Raphidim tantum profectio scribitur. Sub silentio igitur preteritur hec et sequens mansio; quia non ille erat locus in quo per uerbum Dei profectiones 8 feriatim Moyses recenseret. Denique Dephcha sanitas interpretatur . Perfecta autem anime sanitas est qua non potest peccare, sicut perfecta corporis sanitas est qua non contigit egrotare; quod non nisi in resurrectione succedit: tunc enim, sicut dicit Esaias propheta: In capite eorum laus et letitia apprehendet eos: fugiet dolor, meror et gemitus . uides igitur ordinem profectuum. Filii Isrel de octaua mansione assequuntur Dephcha: et nos a resurrectione perfectam anime et corporis adipiscimur sanitatem, ut  Ioannes Apostolus in Apocalypsi testatur, dicens: Et absterget Deus omnem lacrymam ab oculis eorum et mors ultra non erit, neque luctus, neque clamor, neque, dolor erit ultra . Sed quia anime languor peccatum est unde dixit Propheta: Sana animam meam, quia peccaui tibi : languor anime nostre superbia est, ira est, auaritia est: ideo unusquisque nostrum cordis et corporis genua flectens oret Dominum nostrum Iesum Christum, qui sanat omnes infirmitates nostras: et cum propheta dicat: Sana me, Domine, et sanabor; salua me, et saluabor . Dicat et cum Dauid: Sana me, Domine, quoniam conturbata sunt omnia ossa mea .

 Xa mansio, HALUS.---Decima mansio Halus est: ad quam a Dephcha profecti sunt filii Isrel. Ideo dicit: Et profecti de Dephcha, castrametati sunt in Halus . In Exodo nec ista mansio distincte nominatur; sed comprehenditur sub mansionibus a deserto Sin usque ad Raphidim. Dum enim dicit: Et profecta est omnis congregatio filiorum Isrel ex deserto Sin per castra sua, secundum uerbum Domini ; innuit quod plures fuerint castrametationes et hospitia. Tria in hac mansione geruntur. Primo, populus Dei gloriam intuetur: nam scriptum est in Exodo: Et gloria Domini apparuit in nube : Deinde, pascitur carnibus: Factum est uespere, ut ibi legitur, et ascendit coturnix, et cooperuit castra . Tertio, cibatur  manna de celo. Sic enim Moyses populum alloquitur: Hic est panis quem dedit uobis Dominus ad manducandum : hoc est uerbum quod constituit Dominus. Per que monemur quod qui in decima quiescit mansione, id est in obseruatione legis, per denarium enim numerum lex significatur, que in decem uerbis consistit, ut scriptum est: Et scripsit Moyses uerba hec decem in tabulis federis ; Dei gloriam conspicit. Quare sciscitanti Prophete, quis habitaturus in Dei tabernaculo, et quis in monte sancto eius requieturus esset, respondetur quod sedulus obseruator legis, dum dicitur: Qui ingreditur sine macula, et operatur iustitiam: qui loquitur ueritatem in corde suo, etc. . Et idem carne et manna celesti pascitur, hoc est,  pretioso Domini nostri Iesu Christi corpore. Cuius corpus est uera caro, dicente Ioanne apostolo: Caro mea uere est cibus, et uerum est manna, non in typo, sed in ueritate: Ego sum, inquit, panis uiuus qui de celo descendi . Est uera caro propter ueram humanitatem: est panis uiuus propter diuinitatem. Cum igitur Christi corpus manducamus, diuinitatem et humanitatem participamus, ut Apostolus ad Corinthios scribit . Merito autem beneficia hec potiora in hoc loco prestantur: Nam Halus interpretatur labor; laboranti autem congruum est ut Domini appareat gloria, quo premii uisione alacrius labores sustineat. Congruum est etiam ut subministretur cibus, quo refectus inchoatum fortius prosequatur iter.

 XIa mansio, RAPHIDIM.---Undecima mansio peragitur in Raphidim: Ibi enim populus duro fatigatus itinere, refrigerium sumpsit. Ideo sequitur: Et profecti ex Halus, castrametati sunt in Raphidim: et non erat illic aqua ad bibendum . Eadem mansio scribitur etiam in Exodo: Et castrametati sunt, inquit, in Raphidim, non erat autem aqua populo ad bibendum . Hec mansio trium admirabilium operum prerogatiua maxime decoratur. Primo, mirabili eductione aque e petra: nam populus montium asperitate et longitudine uie fessus, magno sitis ardore flagrabat. ueniens autem Raphidim, uisoque loco arido, aquisque carente, aduersus Moysen iratus tumultuari cepit . Unde locus  iurgii in Scriptura nuncupatus est. At ille accepta uirga, petram Domini mandato percussit: illa uero percussa tam largam aquarum effudit copiam, ut populus ac iumenta omnem sitim exstinguere possent. Quod admirans Dauid propheta, in hec prorupit uerba: Quoniam percussit petram, et fluxerunt aque et torrentes inundauerunt . Secundo, memoranda contra Amalechitas uictoria: Nam populo suam hic stationem agente, Amalechitarum gentes ei obsistere, eum uexare, eumque ualido comparato exercitu oppugnare ceperunt. At Moyses, consideratis populi uiribus longi itineris defatigatione 9 iam fractis, et ad repellendam hostium audaciam non satis aptis, ad diuinum confugere decreuit auxilium. Unde et resistendi hosti, et belli gerendi  toto negotio penes Iosue relicto, ipse Deum oraturus in collem secessit. Sed o mira orationis potentia! dum Moyses palmas tendebat ad celum, preualebat Isrel: dum uero remittebat, succumbebat. Aaron autem et Hur manus eius usque ad solis occasum sustentatibus, adeptus est Iosue uictoriam, ut Scriptura dicit: Fugauit Amalech et omnem populum eius in occisione gladii . Tertio, prudenti consilio in moderandis rebus publicis Iethro: nam cernens Iethro Moysen eius generum in audiendis uulgi causis diutius quam par esset occupari, et a diluculo usque ad uesperum in his tempus omne consumi: consuluit ut iudices, tribunos, et alios belli pacisque prefectos institueret, qui populum iudicarent, causas audirent, lites dirimerent et breuiter leuia cuncta  absoluerent, rebus tantum grauibus eius iudicio reseruatis. Cui Moyses assensit. Ideo scriptum est: Audiuit autem Moyses uocem soceri sui, et fecit quecumque dixit ei . Et quia Raphidium laus iudicii interpretatur, merito in eius mansione petra exhibet aquam: quia petra Christus custodienti iudicium sue aquam gratie exhibet: nam scriptum est: Beati qui custodiunt iudicium ! uincitur Amalech; quia iudicio damnatur diabolus: docetur recta populi administratio; quia scriptum est: Iudex sapiens docet populum suum : hic est qui iudicat omnia, et ipse a nemine iudicatur .

XIIa mansio, desertum SINAI.---Duodecima mansio habita est in deserto Sinai. Ideo subiungit: Et  profecti ex Raphidim, castrametati sunt in deserto Sinai . Celebratissima est mansio hec ubi Deus descendit in igne, in montem, et Moyses purificato populo, Dei mandato in uerticem montis ascendit, et cum eo locutus est, et accepit precepta decalogi. Ibi ostenditur exemplar fabrice Tabernaculi, ibi precipitur uictimarum multiplicitas, uasorum distinctio, indumenta Pontificis, Sacerdotum et Leuitarum ceremonie. Ibi numerus populorum Leuitarumque, et per singulas tribus populi distributio: oblationes quoque principum in hac mansione descripte sunt. Due quoque argentee tube ad promouenda castra ibidem fieri iubentur, ibique precipitur immundis super anima hominis, qui primo mense  Pasche interesse non potuissent, ut mense secundo conuenirent: et qui longuis habitabant, uel immundi fuerant, in secundo mense Pascha iussi sunt facere. Quod nimirum in typum intelligitur populi gentium, que cum demoniis fornicate fuerint, immunde uidebantur in anima salubri uero fidei confessione in secunda natiuitate, quasi in secundo mense purificari precipiuntur. Iubetur quoque in hac mansione Nazareis, ut uinum et siceram non bibant, nec acetum quidem e uino uel sicera: nec uuam recentem comedant, nec uuas quidem passas ; quod et in Prouerbiis precipitur: Principes qui irracundi sunt, uinum non bibant; ne cum biberint, obliuiscantur sapientie . Quid ergo Nazareorum nomine, nisi abstinentium continentiumque  uita significatur; quibus in uino luxuria prohibetur, in sicera omnis uoluptas terrena? Sicera enim ex diuerso conficitur genere, sicut uoluptas ex diuersa uitiorum oritur colluuie. Unde illi uinum bibere dicuntur, qui ad decipiendos homines umbras quasdam et imagines se simulant habere uirtutum. Uua passa illi uescuntur, qui propter humanos oculos abstinentie pallore inficiuntur, ut gloriam capiant ab hominibus. Acetum autem hi bibunt, qui post uite sanctitatem in preteritis relabuntur uitiis, et corruptione ueteris nequitie delectantur. Precepit itaque Deus, ut qui sanctitatis induerint titulum, cunctis careant uitiis, nullamque huiusmodi perturbationem que statum mentis euertat, appetant. In hac mansione separantur de castris leprosi, seminiflui,  et immundi: leprosi doctrina, seminiflui cogitatione, immundi opere, id est, heretici, schismatici et luxuriosi: hi tamquam contagiosi et morbidi a castris eiiciuntur, ne contagione perfidie uel morum suorum, uitam polluant innocentum. Denique ab anno uigesimo et supra annumerantur populi qui ad prelium apti inueniuntur: sed cur ab anno uigesimo, nisi quia hac etate contra unumquemque uitiorum bella nascuntur. Ideoque ad pugnam eliguntur, ut habeant contra libidinem conflictum, nec luxuria superentur. Hic etiam ab anno uigesimo et quinto Leuitis in Tabernaculo seruire mandatur, et a quinquagenario custodes uasorum constituuntur: quid enim per annum 10 quintum ac uigesimum, in quo flos iuuentutis oboritur, nisi ipsa contra unumquemque,  uitiorum bella significantur: et quid per quinquagenarium, in quo Iubilei ratione, etiam terra quiescit, nisi eterna requies edomita bello mentis exprimitur? Quid per uasa tabernaculi, nisi fidelium anime figurantur? Leuite ergo ab anno uigesimo et quinto tabernaculo seruiunt, et a quinquagenario custodes uasorum fiunt, ut uidelicet qui adhuc impugnantium uitiorum certamina per consensum delectationis admittunt, aliorum curam suscipere non presumant. Cum autem tentantium bella subegerint, cum apud se iam de intima tranquillitate securi probabiliter estimantur, tunc animarum custodie deputari poterunt: sed quis hec prelia sibi perfecte superare potest, cum Paulus dicat: uideo aliam legem  in membris meis repugnantem legi mentis mee ? Sed aliud est bella fortiter perpeti, aliud bellis eneruiter expugnari. In illis exercitatur uirtus, ne quis extolli debeat, in his omnino extinguitur, ne subsistat. Precepit dehinc lex Leuitas omnes pilos carnis radere : quia hi qui obsequiis diuinis assumuntur, debent ante Dei oculos a cunctis carnis cogitationibus mundi apparere, ne illicitas cogitationes mens proferat; et pulchram anime speciem quasi pilis excrescentibus deformem reddant. Post hec iubentur etiam fieri due tube, quarum clangore populi mouerentur ad prelium. Sic enim scriptum est de his ad Moysen: Fac tibi duas tubas argenteas ductiles ; et paulo post: Et cum concisus clangor increpuerit, mouebuntur castra . Per duas enim tubas exercitus ducitur,  quia per duo Testamenta, siue per duo precepta caritatis ad prelium fidei populus uocatur, que idcirco argentee fieri precipiuntur, ut predicatorum uerba eloquii nitore refulgeant, et auditorum mentes nulla sui obscuratione confundant; idcirco autem ductiles, quia necesse est ut hi qui uenturam uitam predicant, tribulationum presentium tunsione crescant. Bene autem dicitur: Cum concisus clangor increpuerit, mouebuntur castra; quia nimirum cum subtilior ac minutior predicationis sermo tractatur, auditorum mentes contra tentationum certamina ardentius excitantur. Iam abhinc promouentur Filii Isrel de monte Sina, et transeunt in Sepulcra concupiscentie.

XIIIa mansio, SEPULCRA CONCUPISCENTIAE.---Decima  tertia mansio habetur in Sepulcris concupiscentie. Ideo inquit: Et profecti de deserto Sinai, castrametati sunt in Sepulcris concupiscentie . Hec mansio ab euentu nomen accepit: Nam populus manna pertesus, carnes, pisces, pepones, et alia que apud Aegyptios erant gule incitamenta concupiuit, et aduersus Moysen tumultum excitauit. Quare iratus Dominus, misit coturnicum prope terram uolantium innumerabilem copiam, quibus eorum gulam possent explere: Sed dicit Scriptura: Carnes adhuc erant in dentibus eorum : hoc est, antequam digererentur, percussit Dominus populum plaga magna ualde: Et hinc, inquit, uocatum est nomen loci illius, Sepulcra concupiscentie; quia ibi sepelierunt populum desideratorem . Ex  quibus docemur, ut qui conuersationem reliquimus seculi, et Aegyptias ollas id est carnalium desideriorum feruores contempsimus, non debere murmurare contra celestem panem, nec uirulenta Aegyptiorum appetere, que sunt magnarum carnium; sed simplicem manne cibum, id est, puram et celestem uitam querere. Alioquin si post precepta, Angelicam escam, mannaque celestis uite, siue doctrine rursus carnes Aegyptias, que sunt carnales huius seculi uoluptates, et uetustorum concupiscentias uitiorum appetere uoluerimus, statim ira Domini percussi torquebimur, desideria nostra uertentur in tumulos, ut simus sepulcra dealbata, que foris apparent hominibus speciosa, intus uero plena  sunt omni spurcitia. In hac mansione Moyses mandato Dei septuaginta uiros seniores ex populo delegit, qui ad regendam plebem ei adiutores forent: Et sustinebunt, inquit, tecum impetum populi, et non feres illos tu solus . Super quos postea Spiritus descendit, et prophetauerunt. Quod in typo factum est: quoniam Spiritus sanctus in die Pentecostes Apostolis se infudit, ut et ad fundandam Ecclesiam sapientes essent, et ad regendam fortes: Attendite, inquit, ut in actibus Apostolorum legitur, uobis et uniuerso gregi, in quo posuit uos Spiritus sanctus episcopos regere Ecclesiam Dei . Donum itaque uirtutis celestis quod olim in Moyse et in Prophetis exstitit, super Apostolos uisibiliter apparuit.

 XIua mansio, ASEROTH.---Decima quarta mansio in Aseroth consummatur: nam 11 subiungit: Et pro fecti ex Sepulcris concupiscentie, castrametati sunt in Aseroth . De eadem mansione alibi sic quoque legitur: A Sepulcris concupiscentie profectus est populus in Aseroth . Hic Aaron et Maria soror, eo quod Moyses Aethiopissam alienigenam duxerat uxorem, satis ei procaciter obtrectarunt. Unde illa contagione lepre illico perfusa ab aliorum consortio, ad sanitatis usque tempus eiecta fuit. Quod noui figuram mysterii pretulit euidentem: nempe quod sacerdotalis illa plebs patrum, zelo Christi Saluatoris nostri aduersus Ecclesiam ex gentibus congregatam insurrectura foret. Quo perfidie impura liuore in Dei tabernacula non admittenda  ueniret, donec prefinitum claruerit tempus, quo plenitudo gentium consummaretur, ut ad Romanos scripsit Apostolus . Nam tunc tantum pristinam poterit recuperare sanitatem, cum septiformis ei Spiritus gratia ad ueniam fuerit suffragata. uerum quia Aseroth beatitudo interpretatur, merito a sepulcris concupiscentie in hanc stationem uenitur: quoniam nisi carnis concupiscentias quis sepelierit, ad eternam beatitudinem peruenire non poterit. Idcirco inquit Apostolus, Caro et sanguis regnum Dei possidere non possunt .

Xua mansio, REHTMA.---Decima quinta mansio dicitur Rethma. Ideo sequitur: Et profecti ex Aseroth castrametati sunt in Rethma . uerum quia alibi legitur: Et post hec profectus est  populus de Aseroth, et castrametatus est in deserto Pharan : ne Scripture loca contrariari uideantur, attendendum est quod hinc usque ad Asiongaber, mansiones omnes, que decem et octo enumerantur, omnes, inquam, sequentes ad trigesimam usque secundam, sub deserti Pharan nomine continentur. Appellatur ergo mansio hec alibi, Pharan, communi nomine solitudinis cum ceteris multis; sed Rethma uoce propria. Scriptura in alio loco Pharan commendat, dicens: Deus ab Austro ueniet, et sanctus de monte umbroso Pharan . Sub hoc deserto uiros duodecim ad terram explorandam mandato Dei Moyses destinauit, qui botrum uue, mala punica, et ficus terre retulerunt . Sub hoc deserto Dathan, Abiron et Core filii cum eorum familiis hiatu terre, ob seditionem sorbentur. Sub hoc deserto Aaron sacerdos inter uiuentes mortuosque medius constitutus, incensi oblatione Deum indignantem placauit, plagam cohibuit. Sub hoc deserto Aaron uirga in tabernaculo arens posita, miraculo et germinauit et floruit: et alia plurima, prout in libro Numerorum legitur, gesta sunt, non tamen per singulas distributa mansiones. Per que mystice docemur quod uiri ad explorandam uberem terram missi, et qui populum a promissa Domini hereditate desperarunt, scribarum et phariseorum pretulerunt imaginem: sicut enim illi a Moyse missi sunt ut fecunditatem soli consideratione sollicita tractantes, populum ad eius adeptionem animarent:  ita et isti per Legem et Prophetas, ut Scripturarum inuestigatione Dominicum specularentur aduentum, in quo uitam eternam consequi possent, constituti sunt: sed sicut illi a spe possidende hereditatis retraxerunt, uel ipse populus eorum reuelatione a Dei promissione se alienauit: ita et isti ne in Christum Dominum crederent, plebi fallaciis disuaserunt. Ideo in eos dicitur: ue uobis qui tulistis clauem scientie: ipsi non introistis, et eos qui introibant, prohibuistis . Botrum uero quem retulerunt, Christus est. Ideo in Canticis Canticorum dicit Ecclesia de Christo: Botrus Cypri fraternus meus mihi in uineis Engaddi . Malum punicum ob eius ruborem sanguis Christi est. Unde Esaias: Unde fuluor uestium de Bosra ?  Ficus ob eius suauitatem lex euangelica: ideo iugum meum suaue est . Per Dathan et Abiron, quid aliud quam qui hereses et schismata in ecclesiam introducunt, significantur? Ii sacerdotis auctoritate contempta, ab eo et Dei Ecclesia se segregantes, alias ecclesias, aliud altare, alios mores, ut Apollinaris, Nouatianus, et similes somniant: et Dei ordinatione reiecta, proprias conantur statuere uanitates: hereticis tandem Schismaticisque terre deglutitis uoragine, Aaron sacerdos, id est, Christus Dominus sacerdos in eternum secundum ordinem Melchisedech constituitur medius ad placandum Deum: quia ipse sempiternum habet sacerdotium, semper uiuens ad interpellandum pro nobis . Arida uirga Aaron que postea miraculo germinauit,  Christi caro est, que uirga dicitur a propheta: Egredietur uirga de radice Iesse . Hec arida floruit, quia mortua resurrexit.

XuIa mansio, REMON-PHARES.---Decima sexta mansio Remon-phares appellatur. Sequitur enim: Et profecti ex Rethma, castrametati sunt in Remon-phares  12. Hec est mansio secunda in deserto Pharan, que in nostra lingua diuisio sublimis interpretatur: quia ubi quis in Rethma, quod est os uidentis, commoratus est, hoc est, perfectam rerum adeptus est intelligentiam, uenit ad Remon-phares, hoc est, ad sublimem diuisionem, qua a terrenis celestia, et ab infimis sublimia separare potest. Nec immerito: nam uigorato intellectu, crescenteque  rerum notitia, infunditur iudicium, quo a temporalibus eterna, et a caducis perpetua discernuntur. Ideo per Prophetam dicitur: Si eduxeris pretiosum a uili, quasi os meum eris .

XuIIa mansio, LEBNA.---Mansio decima septima in Lebna agitur, quare subiungit: Et profecti ex Remon-phares, castrametati sunt in Lebna . Hac mansione mystice docemur, quod in itinere huius uite abluti corpore et mundi corde esse debemus, ut Apostolus ad Hebreos scribit dicens: Accedamus cum uero corde in plenitudine fidei, aspersi corda a conscientia mala, et abluti corpus aqua munda . Id ipsum namque Lebna uocis interpretatio indicat: sonat enim Latine Lebna idem quod dealbatio. Non est autem dealbatio, qua culpabiliter  dicitur et paries dealbatus, et sepulcra dealbata ; sed quam Propheta precatur, dicens: Lauabis me, et super niuem dealbabor , quam Dominus per prophetam pollicetur dicens: Si fuerint peccata uestra sicut phenicium, quasi niuem dealbabo: et si fuerint sicut coccinum, uelut lanam candida efficiam . Hec dealbatio ex candore iudicii de Remon-phares, et claritate uisionum de Rethma, ubi uerus Isrelita suas peragit mansiones, potenter exsurgit.

XuIIIa mansio, RESSA.---Mansio decima octaua in Ressa peragitur. Unde subiungit: Et profecti ex Lebna, castrametati sunt in Ressa . Mystice hac mansione docemur quod quamuis profecisse  quis plurimum uideatur, grandesque profectus fuerit consecutus, eum tamen tentationes non deserunt: tantum enim iam profecerat Paulus apostolus, ut et usque ad tertium celum raptus fuerit, audieritque arcana ineffabilia, nichilominus prodigiosis adhuc tentationibus urgeri se sentiebat. Unde querebatur: Datus est mihi stimulus carnis Angelus Satane, ut me colaphizet . Tentationes tamen huiusmodi laudabiles esse Iacobus apostolus testatur, dicens: Omne gaudium existimate, fratres, cum in uarias tentationes incideritis , he namque uelut custodia quedam homini adhibentur. Sicut enim caro quamuis precipua sit, nisi sale aspergatur, corrumpitur: ita et anima, quantumuis perfecta, nisi assiduis saliatur tentationibus, relaxatur  . Hoc autem, quia Ressa, laudabilis tentatio interpretatur.

XIXa mansio, CALATHA.---Decima nona mansio Calatha dicitur: ad quam filii Isrel Ressa abeuntes peruenerunt. Unde sequitur: Et profecti de Ressa, castrametati sunt in Calatha . Calatha sonat Latine uirgam, et dominium significat. Iuxta illud: uirga equitatis: uirga regni tui . Merito autem post Ressa sequitur Calatha: quoniam ubi anima in Ressa tentationes superauit, ita fortis euadit ut ascendat Calatha, hoc est, ut dominium acquirat nedum inferiorum suarum uirtutum, sed et totius mundi. Huc ascenderat Apostolus, quando dixit: Mihi mundus crucifixus est, et ego  mundo . Castrametemur igitur et nos in hanc mansionem, ut carnem cum uitiis et concupiscentiis crucifigentes, et facta eius mortificantes, dicamus cum Apostolo: Quod autem uiuo in carne, in fide uiuo Filii Dei .

XXa mansio, ARSAPHAR.---Mansio uigesima est in Arsaphar. Ideo dicit: Et profecti de Calatha, castrametati sunt in Arsaphar . Animosa statio ista est; ad ardua quippe nos inuitat, nempe ad bella, et bella asperrima, et contra fortissimos et seuissimos hostes. De quibus dicebat Apostolus: Non est nobis lucta aduersus carnem et sanguinem, sed aduersus principatus et potestates huius mundi, aduersus tenebrarum harum rectores, etc. . A quibus urgeri, uimque sibi inferri,  idem Apostolus sentiebat; unde dixit: Infelix ego homo, quis me liberabit de corpore mortis huius ? Hoc autem, quia Arsaphar tube clangor, siue tubicinatio est, quod est belli signum. Nec immerito; quoniam anima superioribus mansionibus, tot tantisque uirtutibus se cernens armatam, contineri non potest, quin procedat in medium, et se ad certamina nedum offerat, sed paratam se preferat: quin et tubarum clangor reliquos etiam cum Propheta prouocet, dicens: Assumite arma, scuta adducite in prelium, sternite equos, ascendite equites, polite lanceas . Immo cum alio propheta dicat: Predicate hoc in gentibus, sanctificate bellum, suscitate pugnatores, accedite uiri bellatores . Hoc bellum tractarunt 13 et uicerunt patres, ut refert  Apostolus ad Hebreos: Obturauerunt ora leonum, extinxerunt impetum ignis, effugauerunt aciem gladii, fortes facti sunt in bello . Plena igitur roboris ac spiritus hec mansio est.

XXIa mansio, ARADA.---uigesima prima mansio Arada est; ideo dicit: Et profecti ex Arsaphar, castrametati sunt in Arada . Hec quoque mansio longis est preconiis recolenda. Arada namque idoneum effectum indicat. Adest pulcher ordo; sed obseruandi sunt proficientium gradus, et series profectuum inspicienda est. Nam ubi anima tentationes superauit, uires inferiores premere audet: et ubi super eis imperium habere se conspicit, aduersariis potestatibus insultat, earumque potentias nedum non timet, sed ad certamen  prouocat. Nunc autem de uictoria secura ascendit in Arada, id est, gloriatur in Domino se idoneam effectam, et dicit cum Apostolo: Sufficientia nostra ex Deo est, qui et idoneos nos fecit ministros noui Testamenti . Oremus igitur Deum, ut et nos ad Arada peruenire, et ibi stationem habere ualeamus.

XXIIa mansio, MACELOTH.---Mansio uigesima secunda dicitur Maceloth; idcirco subiungit: Et profecti de Arada, castrametati sunt in Maceloth . Maceloth interpretatur ab initio, per quod innuitur quod qui tendit ad perfectionem, uel eam aliquo modo assecutum se sentit, ad rerum initium, a quo uniuersa dependent, respicere, ad  ipsumque cuncta referre debet, nec ab eo umquam recedere . Deus est principium et finis, ut in Apocalypsi scribitur: Ego sum principium et finis, dicit Dominus Deus qui est, et qui erat, et qui uenturus est omnipotens . Ideo ad Deum reducenda sunt omnia. Hunc ut principium recognoscebat propheta, dum dixit: Nonne tu a principio, Domine Deus meus sancte . Hunc recognoscebat Apostolus dicens: Flecto genua mea ad Patrem Domini nostri Iesu Christi, ex quo omnis familia in celis et in terra nominatur .

XXIIIa mansio, THAATH.---Mansio uigesima tertia est Thaath; ideo sequitur: Et profecti de Maccloth, castrametati sunt in Thaath . uerum  quia Thaath longanimitatem seu tolerantiam latine significat, per ipsam indicatur nobis, quod qui in uia Dei proficere, aliisque prodesse contendit, multa pati, multa equanimiter perferre necesse est. Idcirco apostolis dicitur: In patientia uestra possidebitis animas uestras . Ad tolerantiam nos inuitat Apostolus, precedentium patrum, Christique exemplum proponens. Inquit enim: Ideoque et nos tantam habentes impositam nubem testium, deponentes omne pondus et circumstans peccatum, per patientiam curramus ad propositum nobis certamen, aspicientes in auctorem fidei et consummatorem Iesum Christum . Dominus enim noster iehsu Christus multa erga homines mansuetudinis, tolerantie malorum, prout dilucide recensentur  in Euangeliis, exempla, quo eius sequeremur uestigia, ut Petrus apostolus dicit, nobis exhibuit .

XXIua mansio, THARE.---Mansio uigesima quarta dicitur Thare; sequitur namque: Et profecti de Thaath, castrametati sunt in Thare . Thare Latine interpretatur stupor, grece , que est uehementis cuiusdam admirationis species, ex arduarum et insolitarum rerum uisione proueniens. Nam cum aliqua insolita, nature uero impossibilia humano se offerunt obtutu; quia in inuestigatione huiusmodi cause sensus deficiunt, et ratio succumbit, mens stupet. Quod Daniel clarius expressit, dicens: Stupebam uisionem, et non erat intelligens . Unde cum paralyticum  qui portabatur a quatuor, ad solam Domini uocem surrexisse, lectum in quo iacebat, tulisse, et in domum suam abiisse intuitus esset populus; quia hoc supra facultatem erat hominis, obstupuit. Ideo dicit sanctus Lucas: Et stupor apprehendit omnes . De hoc agens Hieremias propheta, ait: Stupor et horribilia facta sunt in terra . Et quia in iis mansionibus multa preclara et admirabilia edita sunt opera, quorum causas non potest humana mens ratione comprehendere, ideo tandem uenitur in Thare, hoc est, in stupore; sic enim interpretatur. Unde scriptum est: Stupebant autem omnes super magnalia Dei .

XXua mansio, METCHA.---Mansio uigesima quinta  agitur in Metcha; ideo dicit: Et profecti de Thare, castrametati sunt in Metcha . Metcha Latine dicitur noua mors. Ut autem intelligatur que sit noua mors, est obseruandum quod triplicem mortem legimus in Scripturis. Una est mors corporis, qua terrestris domus nostra huius habitationis, ut Apostoli utar uerbis, dissoluitur, et a corporis tabernaculo anima recedit. De 14 hac scribit Apostolus: Statutum est hominibus semel mori . Hac Abraham et prophete mortui sunt, hac morte omnes moriemur, et sicut aqua effusa super terram, non congregabimur. Alia mors est anime, qua peccati contagio anima confecia moritur, non quidem in sui substantia, que mori nescit, sed in Dei uiuificatrice gratia. Nam demerito  peccati, Deo recedente, spiritalem anima uitam amittit. Unde dicit Apostolus: Que uiuens mortua est . Mori autem tunc per peccatum dicitur; quia anima que peccauerit, ipsa morietur . Morietur autem Domino non nature infirmitate, sed demerito culpe, que non est ab hac uita recessus, sed lapsus erroris. Tertio est culpe, qua carnis concupiscentia moritur, ut mens Deo uiuat; de qua Apostolus: uetus homo noster simul crucifixus est, ut destruatur corpus peccati, ut ultra non seruiamus peccato . Nec id immerito; nam sicut mortuus uita non est amplius obnoxius culpe, sic renatus per gratiam non debet ulterius seruire peccato. De qua morte loquitur Apostolus, dicens: Mortui enim estis, et uita uestra  abscondita est cum Christo in Deo . Huiusmodi mortuos redarguens idem Apostolus, dicit: Si mortui estis cum Christo ab elementis mundi, quid tamquam uiuentes in mundo decernimini ? Una igitur mors est naturalis, alia penalis, tertia spiritalis. Hanc postremam designat Metcha, que noua mors dicitur; quia ueterem innouat hominem, et nouam facit creaturam, dicente Apostolo: uetera transierunt, ecce facta sunt omnia noua . Itaque et nos hic mansionem faciamus, ut peccatis mortui, iustitie perpetuo uiuamus.

XXuIa Mansio, ESMONA.---Mansio uigesima sexta Esmona nuncupatur; nam dicit: Et profecti ex Metcha, castrametati sunt in Esmona . Esmona Latine dicitur acceleratio, quod congrue  huic mansioni aptatur. Nam ubi anima morte peccati per superiorem stationem in nouam euasit creaturam, sistere animo non potest, non otio torpere: sed ulterius progredi, et accelerare iter contendit. uiatoribus autem celeritas aptissima est: ea propter populo patrum manducare pascha precipitur, et festinanter. Hinc apostolis mandatum est: Neminem per uiam salutaueritis . Sic Eliseum in Regnorum libro Giezi iniunxisse legitur: Accinge, inquit, lumbos tuos, et tolle baculum meum in manu tua, et uade: et si inueneris aliquem, non benedicas ei, et si benedixerit tibi quispiam, non respondeas ei : nam opus Dei preproperam etiam festinationem exigit. Maledictus, inquit propheta,  qui facit opus Dei negligenter . Ideo discipulus ille, qui citius Petro ad monumentum precucurrit , immodice commendatur. In uia Dei uel festinam oportet progressionem esse, ut diabolo, qui stat semper a dextris, quo sanctis aduersetur, ceptum iter impediendi spatium non relinquatur. Nos igitur qui peccatis mortui, iustitie per Metcha uiuimus, non sequamur modo ad palmam superne uocationis; sed in Esmona curramus, festinantes ad propositum nobis certamen. Festinantes namque pastores uenerunt, et inuenerunt puerum Iesum .

XXuIIa mansio, MOSEROTH.---Mansio uigesima septima appellatur Moseroth; dicit enim: Et profecti ex Esmona, castrametati sunt in Moseroth . Congrue nunc Moseroth succedit; significat enim disciplinas, ut qui festinationem in Esmona sibi adsciuit, eam modo ad comparandas disciplinas sapienter accersat: Et sit, quod Iacobus apostolus docet, omnis homo uelox quidem ad audiendum . Deus discipline huius auctor est: dicitur enim per prophetam: Quis ascendit in celum, et accepit eam, et eduxit eam e nubibus? Quis transiuit trans mare, et inuenit eam, et afferet eam auro electo? Non est cognoscens uiam eius, neque qui consideret semitas eius: sed sciens omnia cognoscit eam, et adinuenit eam prudentia sua . Ideo ab ipso expetenda est, dicente Iacobo apostolo: Si quis uestrum indiget sapientia, postulet a Deo qui dat omnibus, affluenter .  Hec Deum, eiusque opera reuelat. Doctrix, inquit Salomon, est Dei disciplina, et electrix operum illius, eius custodia uirga correctionis est. Scriptum est enim: Plage et correptiones dant sapientiam . Legitur in Numeris hominem quemdam in die sabbati ligna colligentem comprehensum fuisse, coram Moyse et senioribus sisti mandatum, et tandem iussu Dei morte punitum, lapidibus obrutum: Morte, inquit, moriatur homo, lapidabitis eum lapidibus omnis congregatio extra castra . Quod in hac mansione aliqui factum putant. Hinc Apostolus quoque dicebat: Peccantem coram omnibus argue, ut ceteri timorem habeant . Habeamus igitur stationem in Moseroth, 15 id est, correptionum mortificatione  in disciplina Dei contineamur.

XXuIIIa mansio, BANEIACHAM.---uigesima octaua mansio in Baneiacham peragitur; inquit enim: Et profecti de Moseroth, castrametati sunt in Baneiacham . Qui in Dei disciplina stationem habet, studium omne, omnemque operam, ut ne minimum quidem ex ipsa Dei lege uiolatum intercidat, sedulo impendere debet; et ut Saluator ait, ne iota unum, aut unus apex a Lege pretereat . Debet enim illud euangelii mente perpetuo retinere, quo dicitur: Dico tibi, non exies inde, donec etiam minimum quadrantem reddas ? nam sicut non prius fenoris debitum euacuatur, quam totius sortis ad minimum usque nummulum  quocumque solutionis genere quantitas uniuersa soluatur; sic nec peccati pena, nisi caritatis reliquarumque compensatione uirtutum, uel stricta satisfactione dissoluitur. Non eluitur peccatum, fratres, nisi penis tamdiu noxius exerceatur, ut commissi supplicia erroris expendat. Dicebat Iacobus apostolus: Qui totam Legem seruauerit, offendat autem in uno, factus est omnium reus . Ponderanda est quoque illa Dei sententia, que in Lege scripta est: Ego sum Dominus Deus tuus, Deus zelotes . Lex igitur Dei exactissima quaque censura est examinanda, et omni qua potest maiori sedulitate seruanda, ne ab ea forte excidamus. Hoc nos presens mansio docet: Baneiacham enim excolationem designat. Qui autem legem Dei percolat, ne  minima quidem uel syllaba uel apex negligenter labatur, diligenter obseruat.

XXIXa mansio, GADGAD.---uigesima nona mansio habetur in monte Gadgad; dicit namque: Et profecti de Baneiacham, castrametati sunt in monte Gadgad . Tentatio anime fideli custodia, fortitudo et uirtutis augmentum est; nam anima iusti, nisi tentationibus interdum se urgeri sentiret, nedum in custodia non maneret, quin potius tamquam gratiarum copia diffluens relaxaretur. A Moyse sancto documentum hoc clare habetur. Dum populus lampades et montem fumigantem cerneret, uocesque audiret, et territus a Domino fugeret, dixit Moyses: Confidite, causa enim tentandi uos uenit Deus ad uos; ut sit timor eius in uobis, et non peccetis .  Dicitur quoque fortitudo; nam anima a multiplicibus se tentamentis septam agnoscens, cautius incedit, et maiorem a Domino uirtutem postulat, dicens cum Propheta: Miserere mei, Deus, quoniam multi bellantes aduersum me . uirtutis uero augmentum, quatenus anima tentationibus exercita purior egreditur. Ideo Salomon in Prouerbiis dicit: Sicut probatur in camino argentum et aurum, sic electa corda apud Dominum . Tentationibus animam proficere sanctus quoque Iacobus apostolus testatur dicens: Beatus uir qui suffert tentationem; quoniam cum probatus fuerit, accipiet coronam uite . Sunt igitur non fugiende, sed expetende tentationes; unde Dauid propheta dicit: Proba me, Domine, et tenta me . Progredientibus  ergo in uia Domini tentamenta frequentius ingeruntur, ut cautius, fructuosiusque incedant. Hoc nobis mansio hec insinuat; nam Gadgad tentamentum interpretatur. Ne igitur tantarum copia uirtutum superiorum mansionum uiator difflueret uel laberetur, superiori ista mansio succedit.

XXXa mansio, IETHEBATHA.---Mansio trigesima celebratur in Iethebatha; unde sequitur: Et profecti de monte Gadgad, castrametati sunt in Iethebatha . Tentationum experimento uirtus iusti, ut in superiori mansione dictum est, magis conspicua, clariorque elucescit. Hinc etiam Petrus apostolus: Exultabitis nunc, inquit, si oportet contristari uariis tentationibus; ut probatio uestre fidei multo pretiosior  auro, quod per ignem probatur, inueniatur . Maiorem etiam per illud acquirit gratiam, ideo in libro Sapientie scriptum est: Probata autem uirtus corripit insipientes . Per illud in medio etiam nationis praue latens exerit se uirtus et lucet; ideo apostolus Paulus ad Corinthios inquit: Oportet hereses esse, ut qui probati sunt, manifesti fiant in uobis . Sincerior bonitas e tentationibus prodit, sicut purius argentum e camino ignis; inquit enim Scriptura: Quoniam in igne probatur argentum, et homines receptibiles in camino humilitatis . Cum igitur purior e tentamento bonitas ueluti e camino exeat, merito nunc Iethebatha, que bonitas interpretatur, succedit.

XXXIa mansio, EBRONA.---Mansio trigesima prima  agitur in Ebrona; ideo dicit: Et profecti de Iethebatha, castrametati sunt in Ebrona . Iustus quamuis in hac uita ad bonitatem etiam perfectam deuenerit, haud tamen animo sistit, nec presenti contentatur statu; quin potius cuncta pertransiens, flagranti etiam desiderio 16 ad meliora contendit. Hinc Dauid propheta dixit: Hec recordatus sum, et effudi in me animam meam; quoniam transibo in locum tabernaculi admirabilis, usque ad domum Dei . Ibi uero quiescet, ibi implebitur omne eius desiderium. Ideo alio in loco idem propheta dixit: Satiabor, Domine, cum apparuerit mihi gloria tua . In hac uita non quies, sed perennis est transitus. Quare sponsus in Canticis canticorum ob cursus pernicitatem capre hinnuloque ceruorum  assimilatur ; unde et salit super montes, et transilit super colles. Hoc nos docet mansio ista, quoniam Ebrona transitus est; ut quamuis ad bonitatem per superiorem mansionem perueneris, omnia tamen sunt pretereunda: oportet te ad meliora transire, quousque uenias ad illud bonum, quod est summum, et quod omne satiat desiderium, et in quo perpetuo permanere debeas. 

XXXIIa mansio, ASIONGABER.---Mansio trigesima secunda dicitur Asiongaber, quo filii Isrel applicuerunt; unde sequitur; Et profecti de Ebrona, castrametati sunt in Asiongaber . Postrema filiorum Isrel in deserto Pharan statio hec est; nam ut in superioribus diximus, plurimas ambiens mansiones illa solitudo hucusque protenditur:  interpretatur uero consilia uiri. Et recte intentioni quadrat: quoniam qui tantas peregit mansiones, tot uirtutum penetrauit sinus, tot carismatum spiramina sensit, tot se studiis perfectionum exercuit; iam desiit esse puer sensibus, iam ad mensuram etatis plenitudinis Christi peruenit, iam creuit in uirum perfectum. Et ideo uiri consilia adeptus est, ut cum Apostolo dicat: Cum autem factus sum uir, que paruuli erant, deposui . Quin potius altum adeptus est consilium, quia Salomon in Prouerbiis dicit: Aqua profunda consilium in corde uiri . De consilio isto sapiens dicebat: Sine consilio nichil facias, et in faciendo ne te peniteat . Quod non est illud, de quo queritur Domnius,  per prophetam dicens: ue filii apostate! hec dicit Dominus: Fecistis consilium non per me, et pactum non per Spiritum meum . Sed illud de quo sapiens: Cognitio sapientis tamquam inundatio abundabit, et consilium illius sicut fons purus uite, quod custodit a malo ; quia consilium bonum custodiet te, cogitatio autem sancta seruabit te. Huc ergo incunctanter pergamus, et nostra hic alacres tentoria erigamus; ut Deo in toto corde nostro, sicut Dauid in concilio iustorum, et congregatione, confiteri ualeamus .

XXXIIIa mansio, SIN.---Mansio trigesima tertia est in deserto Sin; quare subiungit: Et profecti de Asiongaber, castrametati sunt in deserto Sin. . Octaua mansio supra eodem quoque  nomine nuncupatur; inquit enim: Et profecti a mari Rubro, castrametati sunt in deserto Sin. Sed attendendum quod hic locus alius ab illo est; ideo infra subiungitur: De deserto Sin, hec est Cades . Et alibi, dum populus in hac moraretur mansione, mittens nuntios Moyses ad regem Edom: Et nunc sumus, inquit, in Cades ciuitate, ex parte finium tuorum . Hanc meminit Dauid propheta, dicens: Et commouebit Dominus desertum Cades . Hic Maria Moysi soror diem suum obiuit, mortua et sepulta est, ut supra legitur. Quod Iosephus quoque describit dicens: Tunc itaque sororem eius Mariam finis uite accepit, [cum quadragesimum complesset annum, ex quo Aegyptum dereliquit: sepelieruntque eam publice nimis splendide . Hic denique penuria aque laborat populus; quare iratus tumultuatur in Moysen: a quo petra iussu Dei mirabili uirga percussa, aqua manauit copiosa; unde bibentibus cunctis cupiditas sitis ablata est.

XXXIua mansio, HOR.---Mansio trigesima quarta est in monte Hor; dicit enim: Et profecti de deserto Sin, hec est Cades, castrametati sunt in Hor monte prope terram Edom . Stationem apud Cades in deserto Sin filiis Isrel agentibus, Moyses ad Idumeorum regem, ut per illius fines uiam sibi una cum suo populo concederet, legatos misit; certiorem tamen eum facturos, ut nec aquam sine pretio sibi exhiberi posceret. Ille uero petitioni non consentiens, nec transitum cedens, respondit: Non transibis per  me, alioquin bello in occursum tibi exibo . Quare populus mandato Dei, ut in Deuteronomio habetur, ab eo declinauit: et de Cades egressus ad Hor montem peruenit, et hanc quam legimus , habuit mansionem. Ubi iuxta Domini preceptum Aaron cum Moyse fratre et Eleazar filio in Hor montem ascendit: ubi Moyses uerbo Dei pontificalibus Aaron indumentis nudato Eleazar filium, cui propter etatem pontificatus obueniebat, uniuerso uel mirante populo, quis ex aduerso stabat, protinus uestiuit. Ibique Aaron uita functo, ad 17 suumque populum apposito, Eleazar filius sacerdos pro Aaron patre suo declaratus est. Memorabilis est igitur ista mansio.

 XXXua mansio, SALMONA.---Mansio trigesima quinta habetur in Salmona; nam sequitur: Et profecti ex Hor monte, castrametati sunt in Salmona . Egressus ex Hor monte populus, non rectam quam ceperat, prosecutus est uiam: sed Edom terram circumiens, mare Rubrum uersus iter arripuit; ut iuxta uerbum Domini, fratres suos bello non inceseret, nec prosus lederet: inquit enim: Ne moueatis contra ipsos bellum . Tot igitur uiarum fatigatus anfractibus, manna pertesus, locutus est, inquit, contra Deum et Moysen. Quare iratus Dominus uirulentos lethiferosque serpentes, qui morsu internecabant, in populum immisit; unde periit populus multus nimis. De quibus meminit etiam Apostolus, dicens: Neque tentemus Christum, sicut  quidam eorum tentauerunt, et a serpentibus perierunt . Tunc oranti Moysi pro serpentum exstinctione, respondit Deus: Fac tibi serpentem eneum et pone illum pro signo: et omnis morsus uidens illum, uiuet . Fecit Moyses iuxta mandatum Domini, et populus a plaga liberatus est. uerum quia Salmona interpretatur umbra, factum istud mansioni recte aptatur. Serpens namque ligno suspensus, typus et umbra Christi fuit pro salute nostra in cruce pendentis, sicut ipse exponit in Euangelio, dicens: Sicut Moyses exaltauit serpentem in deserto; ita exaltari oportet filium hominis; ut omnis qui credit in eum, non pereat; sed habeat uitam eternam . Frequentemus igitur nos stationem istam, ut aspiciamus Christum pro mundi salute in cruce  pendentem; quoniam salutaris est.

XXXuIa mansio, PHINON.---Mansio trigesima sexta Phinon nuncupatur; dicit namqu: Et profecti de Salmona, castrametati sunt in Phinon . Lingue moderationem inter ea que homini non minus necessaria quam difficilia sunt, sanctus Iacobus apostolus fuso enumerat sermone, dicens: Si quis in uerbo non offendit, hic perfectus est uir, potens freno circumducere etiam totum corpus . Ecce equis frena in ora mittimus, ad consentiendum nobis, et omne corpus illorum circumferimus. Ecce et naues, cum tam magne sint, et a uentis ualidis minentur, circumferuntur a modico gubernaculo, quocumque impetus dirigentis uoluerit. Ita et lingua modicum membrum est, et magna iactat. Ecce paruus  ignis quam magnam siluam incendit. Et lingua ignis est, uniuersitas iniquitatis ; et cetera que tibi sanctus apostolus disserit ad propositum facientia. Si tot mala homini e lingua immineant, quis illam moderatione non indigere, dicere audebit? Ideo Sapiens id precipit, dum dicit: Circumualla possessionem tuam spinis, et ori tuo fac ianuas et seras: argentum tuum et aurum tuum confla, et sermonis tui fac stateram, et ori tuo fac portam et seram . uerum cum statera, porta et sera pro lingua non facile ei occurreret, dicebat idem Sapiens: Quis dabit mihi super os meum custodiam, et super labia mea signaculum ? Dauid uero propheta a Domino hec dona prestari agnoscens,  Dominum his precabatur uerbis: Pone, Domine, custodiam ori meo, et ostium circumstantie circum labia mea . Lingue moderatio in hac mansione suam habet sedem. Nam Phinon oris parcimonia interpretatur. Curemus igitur et nos nostram hic stationem habere; ut que, quando, quomodo et quibus loqui deceat, scire ualeamus: et os nostrum meditetur sapientiam, et lingua nostra iudicium loquatur .

XXXuIIa mansio, OBOTH.---Mansio trigesima septima dicitur Oboth, quo demum filii Isrel applicuerunt; sequitur ergo: Et profecti de Phinon, castrametati sunt in Oboth . De hac mansione alibi legitur: Et profecti filii Isrel, castrametati sunt in Oboth . uerum attendendum quod maiora perniciosioraque tentamenta, quibus anima in hac uita impugnatur, demonum illusiones, magorumque ac pythonum prestigia omnium consensu estimantur. Ii namque maleficiis magicisque artibus, ut diuinitatis culturam ab hominum cordibus eliminent, ea efficere protestantur, que diuine tantum nature sunt possibilia. Unde eius potestati perpetuo resistere audent. Sed tandem uanitatibus eorum detectis, artibusque profligatis, uirtus semper diuina supereminet. Magi coram Pharaone Moysi resistere audebant, suasque uirgas fieri dracones contendebant. Sed tandem Moysi uirga Dei prouidentia et uirtute in colubrum uersa, in magorum dracones insiliens, eos illico deuorauit . Nam a Moyse  non errore, non prestigiis, sed ueritate ista fiebant; ideo mirabili potentia subsistebant. Legitur etiam in Actibus apostolorum , 18 quod dum predicaret Paulus apostolus coram Sergio proconsule, qui uerbum Dei audire cupiebat, resistebat, inquit, Elymas magus, querens auertere, proconsulem a fide. Denique dum ab Apostolo argueretur, cecus effectus est, ita ut circumiens, inquit, quereret qui ei daret manus. Ideo in lege eorum commercium caueri precipue iubetur; inquit enim: Anima que secuta fuerit uentriloquos, uel incantatores, ut fornicetur post eos; obfirmabo faciem meam contra animamillam, et perdam illam de populo suo . Hec statio ad magos perdendos colitur: nam Oboth in magos interpretatur. Adeamus igitur et nos ad  Oboth, erigamus tibi tabernacula nostra; ut in protectione Dei celi commorantes, non timeamus a timore nocturno, non a sagitta uolante in die, non a negotio perambulante in tenebris, nec ab incursu et demonio meridiano .

XXXuIIIa mansio, IEABARIM.---Mansio trigesima octaua uocatur Ieabarim; sic enim habetur: Et profecti ex Oboth, castrametati sunt in Ieabarim, in eo quod ultra, in finibus Moab . De hac mansione in alio loco clarius legitur: Et discedentes, inquit, ex Oboth, castrametati sunt in Ieabarim, in deserto quod est in conspectu Moab, ad orientem solis . Propter quod meminisse oportet quod Idumei, ut in superioribus diximus, per eorum  terras transitum filiis Isrel prestare hostiliter recusarunt. Unde diuertentes ab eis, Moabitarum fines circumire coacti fuerunt. Hinc dicitur quod in finibus Moab ad orientem uenerunt. Ieabarim uero aceruum lapidum transeuntium sonat, quod est Ecclesia iustorum. Lapides enim transeuntes iusti sunt. Ii namque propter eorum firmitatem lapides appellantur, de quibus Petrus apostolus scribit dicens: Et ipsi tamquam lapides uiui superedificamini domus spiritalis . Iustis uero firmitas recte adscribitur, eo quod ipsi nec fluctuent, nec circumferantur omni uento doctrine; unde in Euangelio domni supra firmam petram fundate, in quam descendit pluuia, uenerunt flumina, flauerunt uenti, et non cecidit, comparantur . Transeuntes etiam dicuntur;  quia secundum Apostolum, confitentur quod hospites et aduene sunt super terram . Denique merito Ecclesia dicitur aceruus lapidum; quia ipsa est columna et firmamentum ueritatis . Habeamus igitur et nos stationem in Ieabarim, ut secundum apostolum Paulum, teneamus propositam spem, sicut anchoram anime tutam ac firmam, et incedentem usque ad interiora uelaminis ; ut iuxta apostolum quoque Petrum, prescientes caueamus, ne errore nefariorum abducti, excidamus a propria firmitate .

XXXIXa mansio, DIBONGAD.---Mansio trigesima nona habetur in Dibongad; sic enim legitur: Et profecti ex Ieabarim, castrametati sunt in Dibongad . uerum de hac mansione longe diuersum  in alio loco legi uidetur; nam scriptum est: Et discedentes ex Oboth, castrametati sunt in Ieabarim, in deserto quod est in conspectu Moab, ad orientem solis. Inde discesserunt, et castrametati sunt in ualle Zared, hec ibi . Si ergo  in ualle Zared castrametati sunt, dices: Quomodo in Dibongad? uerum ibi locus communis, hic uero proprius exprimitur. Est enim Dibongad circa uallem Zared, que est inter fines Amorrheorum et Moabitarum. Mystice uero Dibongad apiarium tentationum significat. Quo docemur quod quamuis iustus perfectionis uel summe proximus existat, haud tamen ei tentationes desunt. Quod est diuine cautela prouidentie, ne a recto deflectendi bonis successibus ansam arripiamus. Hinc Iob dicebat: Beatus homo  quem corripuit Dominus: increpationem omnipotentis ne renuas . Quod et si dum in carne sumus, tentationes nobis amare uidentur, mirifice nichilominus ad futuram nobis uitam proficiunt, dicente Apostolo: Omnis quidem disciplina in presenti uidetur non esse gaudii, sed meroris: postea autem fructum pacatissimum exercitatis per eam reddet iustitie . Accedamus ergo nos, et in hanc mansionem ingredi festinemus: scientes quod a Domino interdum corripimur, ne cum hoc mundo damnemur . Certam quoque spem habeamus, quod non patietur nos Deus supra id quod possumus, tentari: sed faciet cum tentatione prouentum, ut possimus sustinere .

 XLa mansio, ELMON DEBLATHAIM.---Mansio quadragesima in Elmon deblathaim a filiis Isrel peragitur; sic enim scribitur: Et profecti ex Dibongad, castrametati sunt in Elmon deblathaim . uox hec Elmon deblathaim sicut est duplex, ita et duo indicat, nempe contemptum ficuum, hoc est, contemptum terrene dulcedinis; ficus namque dulcedinem ostendunt. Unde Hieremias propheta uidit ficus bonas, bonas ualde . Et Saluator noster 19 esuriens, scribarum phariseorumque amaritudines deserens, accessit ad arborem fici; ut saltem in plebe aliquam inueniret dulcedinem: et cum non inuenisset nisi folia tantum, maledixit ei, dicens: Numquam ex te fructus nascatur . Contemptus ergo terrenarum delectationum ad  celum properanti apprime necessarius est. Nam nisi uoluptatum illecebras, et ea que in terris delectare uidentur, neglexerimus, ad celestia nos ipsos erigere non possumus. Ideo Apostolus admonet, dicens: Que sursum sunt sapite, non que super terram . Immo sapere terrena, confusio est. Ita scribit Apostolus: Gloria in pudendis ipsorum, qui terrena sapiunt . uerum quia nostra conuersatio in celis est, qui cum Christo surreximus , omni cordis alacritate calcatis mundi illecebris, in eius mansionis tabernacula ingrediamur, que sursum sunt querentes, ubi Christus est in dextera Dei sedens : contendamusque siue absentes siue presentes placere domino Deo nostro.

XLIa mansio, ABARIM.---Mansio quadragesima  prima fit a filiis Isrel in montibus Abarim; nam sequitur: Et profecti ex Elmon deblathaim, castrametati sunt super montes Abarim contra Nebo . uerum longe alienum uidetur huic, quod alio in loco de hac mansione legitur. Nam inquit: Castrametati sunt in ualle Zared; inde descendentes, castrametati sunt trans Arnon in deserto, quod eminet a finibus Amorrheorum . Ex quibus uerbis uidetur quod filii Isrel non in montibus Abarim, sed in deserto trans Arnon mansionem post Elmon habuerint. Sed nulla est diuersitas, quoniam Abarim in deserto est trans Arnon. Quod ergo alibi sub communi, hic sub proprio nomine Scriptura expressit. Unde subiungit: Est enim Arnon ad fines Moab inter Amorrheos;  et ibi habetur mons Abarim, ad cuius radices iuxta Amorrheos Arnon labitur amnis. Dicitur uero mons Abarim trans Arnon, non ad transitum Hebreorum, sed ad situm terre sancte, sicut mos est Moysi in hac descriptione; nam in libro Deuteronomii legitur: Hec uerba que locutus est Moyses omni Isrel trans Iordanem in deserto ad occidentem . Moyses tamen, Iordanem nullatenus transiuit: erat ergo citra ad Hebreorum uiam, trans uero ad terre sancte situm. Sub hac mansione ad Seon Ammorheorum regem legatos Moyses destinauit, ut ei cum populo per suas terras commeatum preberet, absque omni suorum prorsus lesione: Transibimus, inquiunt, per terram tuam, non declinabimus  neque ad agrum, neque ad uineam, neque bibemus aquam de puteo; uia regia transibimus . Seon uero id omnino recusans dura respondit: immo ualido exercitu armato, ad fluuium Arnon, qua Isrel transiturus erat, ut uiam impediret, oppugnantique resisteret, protinus descendit. Sed diuina factum est uirtute, ut rege in prelio extincto, Hebrei Amorrheorum populum in occisione gladii percusserint, eorumque terras uastantes depopularint. Interim Og rex Basan, ut auxilium Amorrheo preberet amico, ingentes copias armat, quibus Isrel hostiliter impugnaturus aggreditur. Sed Isrel superna dimicans ope, et ipsum in bello regem peremit, exercitum omnem extinxit, uniuersam denique terram eorum subegit; unde cum insigni uictoria grandes diuitiarum  copias reportauit. Que omnia Iosephus fuso sermone perscripsit .

XLIIa mansio, apud IORDANEM.---Mansio quadragesima secunda habetur in campestribus Moab apud Iordanem; ideo dicit: Et profecti de finibus Abarim, uenerunt ad occidentem Moab, supra Iordanem iuxta Iericho; ibique castrametati sunt apud Iordanem inter Bethsimon, usque Belsachin, in occidente Moab . Alio in loco mansionem eamdem meminit Scriptura, dicens: Et discedentes filii Isrel, castrametati sunt ad occidentem Moab, apud Iordanem, iuxta Iericho . Denique postrema huius laboriosi diuturnique filiorum Isrel itineris a Moyse per uerbum Dei descripta mansio hec est. In qua licet plurima dicta gestaque sint memoratu  digna, pauca tamen hec enarrabimus. Primum Balac Moabitarum rex cernens filios Isrel tanto proficere incremento, tamque secundis eorum res prosperari successibus, magnam rerum suarum formidinem concepit, ut in iis que ad populum Madian prelocutus est, apparet. Inquit enim: Nunc linget congregatio hec omnes, qui in circuitu nostro sunt, sicut lingit uitulus uirentia ex campo . Quare armis haud eos palam inuadere ausus, deliberauit, ne saltem potentiores efficerentur, ad occultas artes confugere. Unde Balaam magum ad se accersitum rogauit, ut imprecationibus, maleficisque eius artibus populum malediceret, perderetque. Quod ab illo nec suasionibus, 20 nec muneribus, diuina obsistente prouidentia, obtinere umquam potuit; quin immo  ipse magus, Domino os eius aperiente, bona precatus est populo, felicesque predixit successus: Quam pulchre, inquit, tue domus, Iacob, tabernacula tua, Isrel, tamquam ualles obumbrantes, tamquam horti super fluuium, et uelut tabernacula que fixit Dominus ; et infra: Benedicentes te benedicti sint, et maledicentes te maledicti sint; item: Orietur stella ex Iacob, et exsurget homo ex Isrel . Deinde quia Madianitarum amore mulierum populus, deserto uero Deo, ad idola diuerterat, Phinees Eleazar filius, Aaronque nepos zelo zelatus pro Domino exercituum, antequam per licentiam fortius grassaretur iniquitas, Hebreum et Madianitidem feminam in fornicatione comprehensos, et coram Moyse adductos  publice euaginato pugione peremit: cuius exemplo prouocati plerique arreptis in fornicarios armis insurrexerunt, et ad internecionem cesa sunt die illa uiginti quatuor hominum millia. Quare peremptis fornicariis, reconciliatus est cum populo Deus: Et cessauit, inquit, plaga a filiis Isrel . Insuper quia Chananeorum terra, ad quam filii Isrel possidendam per uerbum Dei tendebant, e uicino iam prominebat, ipsique terre sancte per quadraginta et plures annos fugientis fere iam oras prendebant; et quia non nisi armata manu, uiribusque infractis, illam capere ipsis prestabatur: idcirco Eleazar sacerdos nouam populi ad bellum apti computationem facere Dei mandato decreuit, in qua preter tribum Leui, ad specialem Dei cultum destinatam,  et mulieres, sexcenta millia et mille septingenti triginta uiri, a uiginti annis et supra, ad bella parati, ut Scriptura inquit, numerati sunt. Alia uero quam plurima ad religionem Deique cultum, nec non ad rem publicam bello paceque moderandam spectantia, Moyses Eleazarque sacerdos in hac mansione in ordinem redegerunt : que ne in nimis longum nostram protraherent lectionem, uel quia sepius aliis in locis ea digessimus, nunc omittenda censemus. Silentio tamen pretereundum non duximus, quod Moyses extremum sibi tandem per uerbum Dei instare diem agnoscens, declarato sibi successore, populique duce, mandato Dei, Iesu Naue, prescriptisque benedictionibus ac maledictionibus , quibus obseruatores  preuaricatoresue diuine legis incurrerent, nec non  prenuntiatis singulis tribubus que in illos singillatim superuentura forent, super montem Nebo conscendit, indeque amplam, optimamque Chananeorum regionem, terram utique lacte et melle manantem, patribus repetitis etiam oraculis repromissam, monti Nebo ex aduerso positam, et oculis perlustrauit, et animo considerauit, et ut Apostoli uerbis  utar, e longe salutauit. Quo denique peracto, dixit illi Dominus: Ostendi terram hanc oculis tuis, sed illius non ingredieris . Et confestim per uerbum Dei mortuus est, et sepultus in ualle: et sepulcrum eius nemo nouit usque in hodiernum diem. Hic finis Moysi, mansionumque populi iussu Dei in ordinem recensitarum. Ceterum nonnulla mystica nunc explicanda forent, nisi horum  pleraque per tractatum presentem sparsissemus, alia uero in aliis locis explicassemus. Illud denique obseruandum opere pretium iudicauimus, quod uniuersis hic transitus ideo commemoratur, proptereaque omnis hic cursus consummandus proponitur; ut ad Iordanem Dei fluuium demum peruenientes, diuine undis sapientie irrigemur; ut per omnia purificati, promissionis terram, Deo tandem miserante, intrare, et cum Apostolo dicere ualeamus: Bonum certamen certaui, cursum consummaui, fidem seruaui, et iustitie corona quam Dominus iustus iudex reddet in illa die iis, qui diligunt aduentum eius , reponatur nobis per Iesum Christum Dominum nostrum, cui cum Patre et Spiritu sancto omnis est honor, gloria, et perpetuitas in secula seculorum.  Amen.



[COMMENTARIA IN XIII EPISTOLAS PAULI.]





IN SUBSEQUENTIA COMMENTARIA ADMONITIO

 Quantum olim multis seculis conspiratum est, ut sequens Opus sancto Ambrosio tribueretur; tanta consensione quotquot nunc uiri eruditi audiunt, illud eidem uolunt abiudicatum. Etenim iam inde a nono seculo Hincmarus , Ecclesia Lugdunensis , concilium Aquisgranense tertium , Amalarius, Prudentius, Haymo et plures alii eiusdem temporis auctores multa ex his ipsis Commentariis sub Ambrosii nomine protulerunt. Rabbanus Hincmari synchronus in Expositione Paulinarum epistolarum ex Patribus collecta plurimos locos in quinque priores epistolas adducit tamquam uere Ambrosianos, qui re uera exstant in his nostris Commentariis. Inde quoque nonnulla in priorum eiusdem Pauli epistolarum explicationem transtulit Sedulius, Ambrosii nomine semel ascripto. Lanfrancus etiam in sua Compilatione sancto Doctori attribuit ea fragmenta, que ex hoc Opere mutuatus est. Denique hoc Opus pro Ambrosiano admissum fuit a Gratiano, P. Lombardo, Iuone Carnutensi, aliisque innumeris. uerumtamen cum tam uniuersalis opinio Erasmo, Turriano, aliisque non usque adeo certa uisa esset, illam deinceps, re penitius examinata, uno calculo omnes proscripsere.

Quamobrem actum agere nobis uideremur, si longius in probanda re sane quam exploratissima immoraremur. Non silebimus tamen stylum Operis tantopere abhorrere ab Ambrosiano, ut plane mirum sit tam tarde deprehensam esse illam diuersitatem. Sed nec leuius inter utriusque auctoris doctrinam dissidium est; quippe in Ambrosiastro non solum occurrunt quedam placita extraordinaria, et a ueri Ambrosii opinionibus immane quantum discrepantia; uerum etiam in asserendis dogmatibus maxime catholicis inter utrumque non satis conuenit, et iis refellendis que Ariani obiicere solebant, ab illo adhibentur ea responsa, quibus neglectis, omnino diuersa proponit sanctus Doctor. Ad hec inutile fuerit id, quod nemini non est obuium, obseruare, nimirum in greca lingua prorsus peregrinum exstitisse illum scriptorem. Quid uero si subiungamus non tante perspicuitatis esse, num omnino Commentaria in Paulum fecerit Ambrosius? uerum ut maxime huiusmodi expositionem uir Sanctus ediderit, saltem admodum credibile est eam Cassiodori temporibus iam periisse; hoc enim coniici potest e sequentibus eiusdem uerbis: Dicitur etiam, inquit, beatum Ambrosium subnotatum codicem epistolarum omnium  sancti Pauli reliquisse, suauissima expositione completum; quem tamen adhuc inuenire non potui, etc. .

In eo ergo tota difficultas est, ut uerus parens huius Operis inuestigetur. Placuit nonnullis compilatorem fuisse illum, qui scissis ex Chrysostomo et Hieronymo laciniis centonem inde confecerit. uolunt alii prologos singulis expositionibus prefixos inepti consarcinatoris esse, potissimum ex Hieronymo frustula multa suffurati. Attamen in Operum eorumdem Patrum collatione hoc nequaquam deprehendimus. Contra uero satis frequenter animaduertimus ab illorum opinionibus hunc dissidere, alias explicationes afferre, interdum non eodem modo, quo illi solent, Apostolicum textum citare, ac tandem sicubi cum ipsis conueniat, id inde factum, quod eos qui commentaria lucubrant in eumdem librum, ubique discrepare impossibile sit. Neque tamen ibimus inficias auctorem nostrum ab Hieronymo mutuatum quedam uideri, sed eum propterea compilatorem, quo quidem sensu illi intelligunt, habendum esse non arbitramur. Ex aliis autem qui horum Commentariorum auctorem eruere conati sunt, qui eadem Remigio attribuerunt, frustra fuere. Etenim cum in Bibliotheca Patrum, tum in manuscriptis non paucis Remigiana exstant ab his nostris plane diuersa. Non defuerunt etiam qui hanc commentationem uel Iuliani uel alterius cuiuspiam Pelagiani esse contenderent. Sed inuenti sunt similiter scriptores, quibus illius auctor uideretur liberandus ab ista nota, et si quid forte quod illis hereticis fauere posset, illic occurrat, hoc eo referendum, quod cum ante exortam eorumdem heresim ille scriberet, minus caute considerateque esset locutus. Ultima tandem, que et communior, eorum opinio est, qui Hilarium Romane Ecclesie diaconum, qui cum Luciferiano schismati adhesisset, ab Hieronymo tam aspero stylo exceptus fuit , uerum huiusce Operis Auctorem dicunt. At cum sint quoque a quibus huic sententie contradicatur, illud accuratius perpendendum est.

Obseruabimus in primis uix ullum ueri Ambrosii Opus esse, cuius plura exemplaria omnium etatum ab octingentis annis reperiantur, quam huius Ambrosiastri: sed eorum nonnulla ab aliis dissidere haud mediocriter. Enimuero in bibliotheca Corbeiensi unum habetur tomis duobus comprehensum, quo nullum aliud, siue antiquitatem, siue characterum elegantiam spectes, prestantius uidere nobis licuit. At cum in eo Commentaria in omnes Pauli epistolas, illa excepta que ad Hebreos inscribitur, sub nomine Ambrosii contineantur, cum aliis codicibus scriptis atque editis tantummodo in priores tres epistolas consentit, discrepat uero in ceteras. Rabbanus Maurus in Commentario suo ex Patribus collecto ulterius progressus, ea omnia nomine Ambrosii donat, que ex Ambrosiastro in epistolas quinque priores petita citat: sed in reliquas quidquid inserit sub titulo sancti Doctoris, ea in solo Corbeiensi codice reperire est. Citantur quoque ab Iuone Carnutensi  ex prologo expositionis epistole ad Philemonem uerba nonnulla, que non nisi apud Rabbanum et in Corbeiensi codice reperias.

Isthec omnia quisquis attente considerauerit, iam mirari desinet multa in Auctore nostro desiderari, que a Lanfranco tamquam ex Ambrosianis Commentariis in Apostolum proferuntur: facileque animaduertet uariis Paulinarum epistolarum enarrationibus Ambrosii nomen ab antiquariis inditum esse. Illud insuper adiiciendum est eosdem librarios magna licentia saltem in tres priores epistolas abusos esse; quandoquidem ab eis non raro longa fragmenta ibidem inserta fuisse probabile est, que in uetustioribus manuscriptis non inueniuntur, ut in uariis lectionibus annotabitur. Indeque duci potest uehemens coniectura contra huius Operis integritatem ac sinceritatem; nec expediti iudicii rem esse cognoscitur, utrum unius an plurium auctorum lucubratio sit, affirmare.

Ceterum si negabimus plurium esse, simul etiam fatendum uidebitur antiqui esse commentatoris. Quod enim ait  de Ecclesia, cuius hodie rector est Damasus, aut interpolatori tribui debet , aut planum fiet eumdem auctorem ante annum 384, quo idem papa uiuere desiit, Commentaria sua scripsisse. Hinc etiam potest id confirmari, quod marcionistas adhuc superesse illic testatur; quamuis, inquit , pene defecerint. Certum quidem est ex Epiphanio  ac Theodoreto  tarde admodum exstinctos esse hos hereticos: sed constat etiam pluribus locis haud egre illos in Manicheorum, qui frequentius hic memorantur, partes transisse. Obiter quoque obseruandum uidetur in hoc Opere mentionem fieri  legis cuiusdam aduersus eos a Domitiano promulgate, quam in sola Collectione legum Mosaicarum et Romanarum inuenias. Illud adhuc Auctoris antiquitatem magis designat, quod patricianos , quorum Philastrius  Angustinusque superstitum meminere, non pretermittit; cum ultra seculum quintum neutiquam peruenerint. Preterea ceterorum hereticorum, quos aggreditur longe plurimos, nullus refertur paulo recentior. Cumque in Donatistis, Nouatianis, Arianis et Photinianis refellendis crebrius atque operosius quam in aliis incumbat, id haud dubie indicio est posteriores hereticos, puta Nestorianos et reliquos sequentium temporum necdum emersisse, sed eorum, quos modo nominabamus, hereses tunc uiguisse. Huc adde ab eo scriptore textum Apostoli subinde citari ex alia uersione, quam qua nunc utimur: et ueteris Testamenti testimonia ex uersione LXX Senum petita esse. Illud etiam eodem spectat, quod ex auctoribus ecclesiasticis non nisi Tertulliani, Cypriani, ac uictorini locos adhibet, quorum ultimus Damasum equauit antiquitate. Ad postremum inde similiter astrui potest eadem etas, quod in egrotantium baptismate, aliisque capitibus non paucis, ecclesiasticam illorum temporum disciplinam pulchre representet.

 Omnia a nobis his memorata uidentur suffragari eorum sententie, qui hec Commentaria ab Hilario edita uolunt: in quam opinionem adducti fuere Augustini testimonio, contra Pelagianos ita scribentis : Nam et sic sanctus Hilarius intellexit quod scriptum est: In quo omnes peccauerunt, ait enim: In quo, id est, in Adam, et cetera que ad apices in hoc Opere legere licet. Atqui isthec, inquiunt, quadrare nequeunt nisi in Hilarium Diaconum, qui se Damaso fuisse ceuum ipse significat. Illis quidem obiectum fuit rebaptizantes acriter urgeri ab hoc Auctore; cum eodem crimine Hilarius infestus esset: ac preterea numquam Augustinum attributurum fuisse huic Hilario titulum sancti, quem facto schismate, ab Ecclesia recessisse non ignorabat. Sed respondetur eum non omnes hereticos rebaptizandos arbitratum esse, at solos Arianos, eaque distinctione ipsum indicasse in eam opinionem non alia re sese adductum, quam quia iidem heretici de Trinitate non recte sentientes, forma etiam non legitima in baptismate uterentur; atque adeo nichil uetuisse, quominus hereticos, qui catholicos rebaptizabant, is impeteret. Secunde obiectioni satisfacere sibi uidentur, si memoratum honoris titulum argumento esse negauerint sanctum Augustinum de Hilario Luciferiano accipiendum: sed potius indidem coniiciendum esse aut diaconum illum secessionem numquam fecisse ab uniuersa Ecclesia, seruata nimirum cum eiusdem capite beato Damaso pace et communione: aut ipsum tandem priusquam e uiuis excederet, in gratiam rediisse cum catholicis. uerum huiusmodi responso plane contrarius est Hieronymus; quippe qui de Hilario non tamquam ab episcopis aliquot, aut tantum ad tempus, sed ab omni catholica societate, ac per uniuersum uite curriculum separato loquatur . Contra hanc opinionem id etiam facit, quod Hilarius, utpote Romane Ecclesie diaconus, de eadem non quasi peregrinus aut alienus locutus esset. Quo enim pacto de sua Ecclesia potuisset scribere: Nunc septem diaconos esse oportet, et aliquantos presbyteros, ut bini sint per Ecclesias ? Etenim cum, imperante Diocletiano , iam basilice quadraginta essent in Urbe, non aliquantos presbyteros, sed ut minimum octoginta illic ordinari necesse erat.

Nec dubium est quin he ipse cause Petauio in mentem induxerint, ut eadem Commentaria Hilario quidem arrogaret, sed alii a Luciferiano, quisquis demum ille fuerit. Et sane  ut Hilarium sub Damaso non haberemus Papiensem episcopum, sanctitate et zelo in Arianos clarum, cui forte illa possunt ascribi, supersunt adhuc multe scriptiones, quorum auctores tantum cognoscuntur nomine tenus, quosque penitus ignoraremus, nisi eosdem ab alio semel nominari casu contigisset. uerum licet uniuersim negari ista nequeant; possunt tamen illis opponi Augustinum contra Pelagianos acerrime originalis culpe doctrinam impugnantes non usurum fuisse testimonio eius auctoris, qui sicubi eam uidetur agnoscere, aliquando tamen contrariam pre se fert: quique aperte Pelagianis fauere a grauissimis et probatissimis theologis existimatur, et uno saltem loco manifeste Semipelagianus pronuntiatur a Iustiniano e Societate Iesu uiro doctissimo . Quid si huc adiecerimus et alios errores, qui passim iisdem in Commentariis deprehenduntur? Certe defendi non potest eorum auctor, quin cum Origene senserit  in uoluntate demonum esse ab errore resilire. Exploratum quoque ulcus est, quod marito fas usque esse contendit , uxore propter adulterium repudiata, aliam ducere: uxori autem ab adultero coniuge separate cum alio inire coniugium licere negat. Sed nec illa etiam satis sana sunt, quod factam  ad imaginem Dei mulierem esse: episcopos superiorem presbyteris gradum obtinere , aut diuersa institui ordinatione inficiatur; et quedam alia communi catholicorum sensui minus congrua subinde tradit.

Preterea etiamsi multa sint, que ad uindicandam huic Operi eamdem cum Damaso antiquitatem fauere uideantur, in eo quoque occurrunt alia, ex quibus in etatem multo posteriorem reiici possit. Ut enim hic omittamus nullum Latinorum in Pauli Epistolas preterquam uictorini Commentarium agnosci ab Hieronymo in Auctoribus Ecclesiasticis; minime abhorret a uerisimili plurima in hosce libros ex Augustino, Chrysostomo, et Hieronymo translata esse; immo etiam, quod obseruatu sane dignum est, ex illo ipso commentatore, cuius lucubratio ad calcem operum Hieronymi edita, Pelagii esse a multis perhibetur. Etenim cum sint loci non pauci qui totidem uerbis legantur in utroque commentario, atque adeo alterum ab altero mutuo sumpsisse non sit dubium, minus probabile existimamus Hieronymiastrum, qui tam breuis ac concisus est, ex Ambrosiastro quedam petiuisse, quam e conuerso. Ad hec insuper licebit adiungere ab hoc auctore non minore studio probari Christum Dominum adoptione non esse Dei Filium, quam si post errores Felicis atque Elipandi scripsisset .

Illis temporum differentiis si addideris nonnullam in diuersarum epistolarum expositionibus dictionis ac sententie super eadem materia discrepantiam, nec non disserendi modo fusissime, modo contractissime inequalitatem, erit forsitan qui eiusdem manus omnia hec Commentaria esse dissentiat, aut saltem ad quempiam huiusmodi compilatorem referenda autumet, qui in metendis uariis Operibus, quorum multa interciderint, aliquas temporis singulorum notas ita retinuerit, ut sui pariter eui nonnullas adiecerit. uerum quantauis difficultas sit in assignanda siue Auctoris, siue Operis antiquitate, manu exarata eorumdem Commentariorum uolumina, sicut et scriptores a quibus citata expilataue reperiuntur, planum faciunt eisdem tempus seculo octauo posterius adiudicari neutiquam posse.

Non deerunt fortasse, qui sententiam nostram scire aueant de Auctore Questionum noui et ueteris Testamenti,  quem cum Ambrosiastro eumdem esse multi post Theologos Louanienses, a quibus iidem libri in appendicem Operum sancti Augustini  reiecti fuere, arbitrati sunt. uerum que hactenus disputauimus, satis ostendunt de hac re statuere non esse procliuis negotii. Proferuntur quidem longe plurima, que in utroque Opere iisdem uerbis, iisdemque citatis Scripture locis in oculos incurrant: sed nichil inde colligi potest, nisi hec ipsa ex alio in aliud transcripta esse. Attamen magis probabile est auctorem Questionum, si tamen earum auctor unus est, cum sit in tractando multo fusior, et Ambrosiastri erroribus plures adiecerit sibi proprios, huius esse compilatorem.

Ceterum cum negari nequeat huic Operi utilitatem inesse suam, cumque ad hanc usque editionem locum inter Ambrosii commentationes obtinuerit, nec non citata eius nomine passim occurrat; in hanc Appendicem eo lubentius illud admisimus, quo plures mss. erant ad manum, quorum subsidio exiret multo correctior. Inter alias autem emendationes amplissimum fragmentum in fine Commentarii epistole prime ad Corinthios, et in sequentis initio restituimus, cuius iacturam e lacinia Commentarii Pseudo-Hieron, resarserat scriptor quispiam.

Admonendum modo superest Commentarium in Epistolam ad Hebreos a nobis esse pretermissum. Illud antiquiores mss. non agnouerunt neque Amerbachius neque Erasmus. Cum uero ab iis qui postea curam Ambrosian. edit. suscepere, admissum esset, adeo non fefellit uiros iudicii eruditioris, ut nequident eiusdem auctoris, cui tribuuntur superiora, esse crederetur, multo igitur minus Doctoris nostri. Et re uera nichil aliud est, quam parum digesta Patrum aliquot compilatio, que cum amplior inter Opera Rhabani Mauri uulgata fuerit, ibique singulorum fragmentorum auctores e regione legere liceat, nichil esse cause nobis uisum est, cur ea in editionem nostram reciperetur.



COMMENTARIA IN XIII EPISTOLAS BEATI PAULI.





IN EPISTOLAM AD ROMANOS. 



PROLOGUS.


25 Ut rerum notitia habeatur plenior, principia earum requirenda sunt prius; tunc enim [a 1Kb] potest facilius cause ratio declarari, si eius origo discatur: cum enim epistole date modum et rationem ostenderimus, potest uerum uideri, quod dicimus. Constat itaque temporibus apostolorum Iudeos, propterea quod sub regno Romano agerent, Rome habitasse: ex quibus hi qui crediderant, tradiderunt Romanis ut Christum profitentes, Legem seruarent: Romani autem audita fama uirtutum Christi, faciles ad credendum [b 1Kb] fuerunt, utpote prudentes: nec immerito prudentes, qui male inducti statim correcti sunt, et permanserunt in eo.

[c 1Kb] Hi ergo ex Iudeis, ut datur intelligi, credentes  Christo, non accipiebant Deum esse de Deo, putantes  uni Deo aduersum; quamobrem negat illos spiritualem Dei gratiam consecutos, ac per hoc confirmationem eis deesse. Hi sunt qui et Galatas subuerterant, ut a traditione apostolorum recederent: quibus ideo irascitur Apostolus, quia docti bene, facile transducti fuerant. Romanis autem irasci non debuit, sed et laudare fidem illorum; quia nulla insignia uirtutum [d 1Kb] uidentes, nec aliquem apostolorum, susceperant fidem Christi ritu licet Iudaico, in uerbis potius quam in sensu; non enim expositum illis fuerat mysterium crucis Christi. Propterea quibusdam [e 1Kb] aduenientibus, qui recte crediderant, de edenda carne et non edenda questiones fiebant; et utrumnam spes que in Christo est, sufficeret, aut et Lex seruanda esset.

 Quatuor igitur modis scribit [f 1Kb] Romanis, arguens  ab initio genus hominum physica ratione; hi enim caput sunt omnium gentium, ut in his discant ceteri uniuersique gentiles. Primus modus est, quo se ostendit quid sit, et quid fuerit, et cuius sit, quo et hereses percutit. Secundus modus est, quo arguit quod nature ratione non se subiecerint uni Deo, et que inhonesta et turpia egerint inuicem, despecti ob hoc a Deo; ut gratulentur credentes. Tertius modus est, quod Legem spreuerunt datam; unde anteponit Grecis Iudeos. Quartus modus est, quo docet Iudeos exorbitasse [a 1Kb] a Lege et promissione Dei in causa Christi, factosque similes gentilibus; ut utrique indigeant misericordia Dei, non per Legem salutem sperando, sed per fidem Christi Iesu.

Hinc est unde omni industria id agit, ut a Lege  eos tollat; quia Lex et prophete usque ad Ioannem : et in sola illos fide Christi constituat, et quasi contra Legem, [b 1Kb] Euangelium uindicat, non destruens Legem, sed preferens christianismum. [c 1Kb] Asserit enim sic Christum promissum, ut predicato eo cessaret Lex: non tota, quia abbreuiatio facta Legis est, que compendio daret salutem; multa enim 26 ueteribus tradita sunt propter duritiam cordis illorum, ut oneri esset, que misericordia Dei abbreuiauit per Christum data preteritorum remissione. Ingratus est ergo misericordie Dei, qui uult esse sub Lege; nam dixerat Moyses: Sic timentes [d 1Kb] facietis filios Isrel ; ut quacumque se uerterent, Legem haberent, ut sine sollicitudine omnino non essent. Igitur ut in Christo  sine Lege spem uite salutisque ponendam tradat, et Dominum ipsum esse omnium doceat, sic incipit:



CAPUT PRIMUM.

 Paulus seruus Christi Iesu. Apud ueteres nostros [e 1Kb] ratione nomina componebantur, ut Isaac propter risum, et Iacob propter calcaneum; ita et iste propter inquietudinem Saulus est nuncupatus: postquam autem credidit, [f 1Kb] ex Saulo Paulum se dicit, hoc est, immutatum. Et quia Saulus secundum supradictum sensum, inquietudo seu tentatio interpretatur, hic cum ad fidem Christi accessit, Paulum se dicit, id est, quasi ex tentatore factum quietum, humilemque, uel paruulum; quia pax est fides nostra. Cum prius enim tentationes  [g 1Kb] ex inquietudine Iudaismi Dei seruis inferret, post  ipse tentationes passus est propter spem, quam ante amore Iudaismi negarat.

Seruum autem Christi Iesu se profitens, a Lege se exutum ostendit. Et ideo utrumque posuit, id est, Iesu Christi: ut et Dei et hominis personam signaret: quia in utroque est Dominus, sicut et Petrus apostolus testatur dicens: Hic est, inquit, omnium Dominus. Quia ergo et Dominus, et Deus est, dicente Dauid: Quia Dominus ipse est Deus ; quod hereses negant. Marcioni enim uidetur odio Legis Christum et corpus eius negare, Iesum profiteri: Iudeis autem et Photino propter zelum Legis, Iesum negare quod Deus sit. [h 1Kb] Nam quotiescumque aut Iesum dicit aut Christum; aliquando Deum, aliquando hominem significat,  sicut hoc loco inter cetera: Et unus, inquit, Dominus iehsu, per quem omnia , quod utique ad Dei Filium pertinet, iuxta quod Deus est. Et alio loco: iehsu autem, inquit, proficiebat etate et sapientia , quod utique homini competit.

uocatus apostolus. Propter quod Deum cognouit et fatetur, factus idoneus [i 1Kb] seruus, promotum se ostendit dicens: uocatus apostolus, hoc est, a Domino missus ad res eius agendas. Per quod ostendit [i 1Kb] hunc meritum habere apud Deum, qui seruit non Legi, sed Christo; Dominus est enim Filius hominis etiam sabbati .

Segregatus in Euangelium Dei. Euangelium Dei est bonum nuntium Dei, quo peccatores ad indulgentiam  conuocantur: Apostolus autem, quoniam in Iudaismo locum doctoris habebat, utpote phariseus, ideo a Iudaismi predicatione segregatum se dicit in Euangelium Dei; ut a Lege dissimulans, Christum predicaret, qui quod Lex non potuit, 27 credentes in se [k 1Kb] iustificaret. Sed non contra Legem, sed pro Lege est: ipsa enim hoc dicit futurum, dicente Esaia propheta: ueniet ex Sion, qui eripiat et auertat captiuitatem ab Iacob; et hoc illis a me testamentum, cum abstulero peccata eorum.

Igitur si lex Dei data est per Moysen, et predicatio noue Legis Dei est; quid est quod differt, ut a Lege quam Deus dedit, translatum se dicat in Euangelium Dei? Sic est hoc, quomodo qui a secundo gradu accedit ad primum, et a bono ad melius. Lex  enim a Deo data est ad correctionem discipline;  Euangelium autem Dei est, per quod mysterium Dei manifestatur, quod latuit a seculis in Deo: quod est Christus. Ad quod omnes inuitati apophoreta duplicia consequuntur; remissam enim peccatorum accipiunt, et filii Dei fiunt: ut iam mori non possint secunda morte. Hinc est quod Dominus in Euangelio: Hec est, inquit, uita eterna, ut cognoscant te solum uerum Deum, et quem misisti Iesum Christum .

 Quod ante promiserat. Ut probet ratam [a 1Kb] et integram fidei spem esse in Christo, iam prius Euangelium eius dicit a Deo promissum: et ut ex eo idoneum illum sponsorem uite doceret, priusquam ueniret, testimonium ei datum ostendit, paria attestante Petro apostolo: Nec enim aliud datum est,  inquit, nomen sub celo, in quo oporteat nos saluos fieri .

Per prophetas suos. Ut manifestius salutarem esse aduentum Christi significaret, etiam personas, per quas promissionem signauerit, demonstrauit: ut quam uera et magnifica sit promissio ex his uideretur. Nemo enim rem uilem magnis precursoribus nuntiat.

In Scripturis sanctis. Hoc ad cumulum uere protestationis adiecit, ut maiorem fiduciam credentibus faceret, et Legem commendaret; sancte enim sunt scripture, que et uitia damnant: et sacramentum illic unius Dei, et incarnationis continetur Filii Dei pro salute humana, testibus signorum prodigiis.

 De filio suo. Dignum fuit, ut quia Deus  Filium suum proprium mundo promittebat, per claros uiros illum promitteret; ut ex iis quam potentissimus esset, qui predicabatur, posset sciri, ut Scripturis sanctis aduentum eius futurum insereret, et ut falsum non posset uideri, quod a sanctis predicatum est Scripturis.

Qui factus est ei ex semine Dauid secundum carnem. Eum qui erat Dei Filius secundum Spiritum sanctum, id est, secundum Deum , factum dicit iuxta carnem [b 1Kb] Dei Filium ex semine Dauid, iuxta illud: Et uerbum caro factum est ; ut iam unus sit Dei et hominis Filius Christus iehsu, [c 1Kb] ut sicut uerus Deus est, uerus esset et homo: uerus autem non erit, nisi sit ex carne et anima; ut sit perfectus. Qui  enim ex eterno Dei Filius erat, ignorabatur a creatura: dum uult autem manifestari pro humana salute, uisibilis debuit et corporeus fieri; quia et cognosci se uoluit per uirtutem, et hominem a peccatis abluere in carne, morte deuicta. Et ideo ex semine Dauid fit, ut sicut de Deo [d 1Kb] rex ante secula natus est; ita et secundum carnem ex rege ortum regium caperet, factus opere Spiritus sancti de uirgine,  hoc est, natus: ut reuerentia ei reseruata, ex hoc ultra hominem cognosceretur; quia ab humane legis natiuitate distaret, sicut predictum fuerat ab Esaia propheta: Ecce uirgo in utero concipiet , ut cum nouum factum uideretur, ac laude dignum, prouidentia quedam Dei circa uisitationem humani generis futura dignosceretur.

 Qui predestinatus est Filius Dei in uirtute secundum spiritum sanctificationis ex resurrectione mortuorum Iesu Christi Domini nostri. Filium Dei dicens, Patrem significauit Deum; addito autem spiritu sanctificationis, ostendit mysterium Trinitatis. Hic ergo [e 1Kb] qui incarnatus, quid esset, latebat; tunc predestinatus est secundum spiritum sanctificationis in uirtute manifestari Filius Dei, cum resurgit  a mortuis, sicut scriptum est in psalmo octogesimo quarto: ueritas de terra orta est . Omnis enim ambiguitas et diffidentia resurrectione eius calcata est, et compressa; siquidem adhuc in cruce positum, centurio uidens magnalia, Dei Filium confitetur . 28 Nam et discipuli in morte eius dubitauerunt, dicente Cleopha in Emmaus: Nos putabamus quia ipse erat, qui incipiebat liberare Isrel . Et ipse Dominus ait: Cum exaltaueritis Filium hominis, tunc cognoscetis quia ipse ego sum ; et iterum: Cum exaltatus fuero a terra, omnia traham ad me , id est, tunc cognoscar omnium esse Dominus. Ideo autem non dixit ex resurrectione Iesu Christi, sed ex resurrectione mortuorum; quia  resurrectio Christi generalem tribuit resurrectionem. Hec enim maior uidetur uirtus in Christo et uictoria, ut ea potestate operaretur mortuus, qua operatus fuerat et uiuus. Quo facto apparuit illusisse mortem, ut redimeret nos; unde Dominum nostrum hunc uocat.

 Per quem accepimus gratiam et apostolatum ad obediendum fidei in omnibus gentibus pro nomine eius. Post resurrectionem manifestatus Filius Dei in uirtute, gratiam dedit, iustificans peccatores, [f 1Kb] et apostolos nominauit, quorum se hic socium dicit; ut apostolatus cum gratia esset doni Dei, non sicut Iudeorum sunt apostoli. A Deo ergo Patre per Christum dominum hanc acceperunt potestatem, ut uice Domini signis doctrinam Dominicam acceptabilem  facerent; ut uirtutem, quam in Saluatore zelarentur perfidi Iudei, hanc in seruis eius a turbis admirari uidentes, uehementius torquerentur. Testis enim doctrine uirtus est, ut quia quod predicatur, incredibile mundo est, gestis fieret credibile. [g 1Kb] Missos igitur apostolos uocat, ut predicarent fidem omnibus gentibus, ut obedirent, et saluarentur; ut donum Dei non iam solis Iudeis, uerum  etiam omnibus gentibus concessum uideretur: et hanc esse Dei uoluntatem, ut in Christo, et per Christum omnibus misereatur, uicariis eius predicantibus, hoc est: Pro nomine eius; sicut alibi dicit: Pro quo legatione fungimur .

 In quibus estis et uos uocati Iesu Christi. Hoc est, legatione nobis fungentibus in omnibus gentibus pro nomine Iesu Christi, inter quos estis et uos uocati; quia donum Dei omnibus missum est, ut cum audiunt se inter ceteros uocatos, scirent se sub Lege agere non debere, quia sine lege Moysi susceperunt cetere gentes legem Christi.

 Omnibus qui sunt [a 1Kb] Rome, dilectis Dei, uocatis sanctis. Quamuis Romanis scribat, illis tamen scribere se significat, qui in caritate Dei sunt. Qui  sunt hi, nisi qui de Dei Filio recte sentiunt? Isti sancti sunt, et uocati dicuntur; sub Lege enim agentes male intelligunt Christum: et iniuriam Deo Patri faciunt, cum an in Christo perfecta spes salutis sit, dubitant. Ideo sancti non sunt, neque uocati dicuntur.

Gratia uobis et Pax a Deo Patre nostro, et Domino Iesu Christo. Gratiam et pacem cum iis dicit esse, qui recte credunt. Gratia est, quia a peccatis absoluti sunt: pax uero, quia ex inimicis reconciliati sunt creatori, sicut dicit Dominus: In quamcumque domum introieritis, et receperint uos, dicite: Pax huic domui . Et ut sine Christo nullam esse pacem et spem doceret, adiecit gratiam et pacem non solum a Deo Patre esse, sed et a Christo Iesu.  Deum Patrem nostrum dicit propter originem, quia ab ipso sunt omnia: Christum autem Dominum, quia eius sanguine redempti, facti sumus filii Dei.

 Primum quidem gratias ago Deo meo per Iesum Christum pro omnibus uobis; quia fides uestra annuntiatur in uniuerso mundo. Finita prefatione ante omnia gaudium suum esse testatur, utpote gentium Apostolus, quod cum Romani regnarent in mundo, subiecerint se fidei christiane, que prudentibus [b 1Kb] seculi humilis et stulta uidetur. Cum ergo multa essent ex quibus gauderet in Romanis , in hoc tamen primum gaudere se dicit, quia fides illorum in omni loco  currebat; [d 1Kb] quamuis non secundum regulam ab auctoribus tradite ueritatis, tamen quia quod ab uno Deo erat, interposito Christi nomine, ceperant uenerari, gratulatur, sciens illos posse proficere. Per quod etiam caritatem suam circa illos ostendit, quando congaudet bono cepto illorum, et hortatur ad profectum.

29 Gratias ergo agere se dicit Deo suo dumtaxat,  quia adhuc illorum non erat plene; quia ex ipso est omnis paternitas . Sed quia omnis dispositio salutis nostre a Deo quidem, sed per Christum est, non per Legem, neque per aliquem prophetam, gratias quidem agere se dicit Deo, sed per Christum, quia fama fidei illorum erat profectus multorum; ut hoc ipsum ad Dei prouidentiam referat per Christum. Aut enim gaudebant roborati, qui crediderant: ceteri, quia uidebant [e 1Kb] principes suos factos: aut certe qui non crediderant, poterant credere horum exemplo. Facile enim facit inferior, quod fieri uiderit a priore.

 Testis enim mihi est Deus, cui seruio in spiritu meo, in Euangelio Filii eius, quod sine intermissione memoriam uestri facio semper in orationibus  meis. Ut suadeat caritatem, Deum testem dat, cui seruit, ad quem et precem pro his facit, non in Lege seruiendo, sed in Euangelio Filii eius, hoc est, non in eo quod Moyses seruus tradidit, sed in eo quod Filius dilectissimus docuit; quantum enim distat seruus a domino, tantum distat euangelium a Lege: non quod mala sit Lex, sed quia melius est Euangelium. Deo itaque seruit in Euangelio Filii eius, ut ostendat Dei esse uoluntatem, ut credatur in Christum.

Cui et seruio. Quomodo? In spiritu meo, inquit, non in circumcisione manufacta, neque in neomeniis, et sabbato, et discretione escarum; sed in spiritu, id est, in mente. Quia Deus spiritus est, spiritu uel animo potius debet illi seruiri; cui enim animo seruitur,  ex fide illi seruitur. Hec et Dominus fatus est ad Samaritidem, putantem quod in monte adorari se Deus uelit dicens: uenit hora, et nunc est, quando ueri adoratores adorabunt Patrem in spiritu et ueritate. Etenim Pater tales querit, qui adorent eum. Spiritus est Deus . Adorantes ergo, in spiritu et ueritate oportet adorare; et non locus orationem commendet, sed deuotus animus. Hoc est, in ueritate adorare in spiritu Deum spiritum et Christum, unum ex quo omnia, et unum per quem omnia . Hos querit adoratores Pater. Memorem ergo se illorum in orationibus suis flagitat, ut seminet in illis caritatem; facit enim illis desiderium sui. Quis enim non amet eum, quem audit memorem sui esse? Si enim ab iis qui missi non  erant, libenter acceperant doctrinam sub nomine Christi, adulteratis uerbis; quanto magis ab eo, quem scirent esse apostolum, et cuius uerba comitaretur uirtus, desiderarent audire!

 Obsecrans si quomodo tandem aliquando prosperum iter habeam in uoluntate Dei, ueniendi ad uos. Orationis sue pro illis sensum ostendit; Deum enim se dicit petere, [f 1Kb] ut ueniret ad Urbem ad profectum  illorum cum Dei uoluntate, cuius predicat donum. Tunc enim profectus adest, si quod agendum est, cum Dei uoluntate agatur. Orat ergo ut quacumque ex causa iam daretur occasio, qua ueniret ad Urbem; quia occupatus erat aliis predicando: sic prosperum iter reputans, si Deo uolente ueniret; quia prouida est Dei uoluntas. Prosperum ergo iter est non incassum laborem itineris subire. Hec rogat ut Deus impleat, uocando illos ad suam gratiam. Auiditate animi loquitur; desiderat enim illos, sciens et illis et sibi prodesse, sicut alibi dicit: Quod est gaudium nostrum et corona? Nonne uos in aduentum Domini ? Fructus enim Apostoli est uberior, si lucretur multos. Preterea quia maius gaudium est, si potentes mundi conuertantur ad  Deum, quia quanto inimici graues sunt, tanto magis reconciliati necessarii. uoluntati itaque eius sic occasio data est, ut coactus appellaret Cesarem, et dirigeretur ex alia causa ad urbem Romam, Deo uolente; ut impleret propositum uoluntatis sue. Denique in naufragio posito astitit Dominus dicens: Noli timere, Paule, sicut enim testificatus es de me Hierosolymis, ita et Rome .

 Desidero enim uidere uos, ut gratiam spiritualem uobis administrem ad confirmandos uos. Confirmatio hec tres personas requirit, annuentis Dei, administrantis Apostoli, accipientis populi. Nunc ergo desiderii sui uoluntatem ostendit, quonam esset uoto circa illos; cum enim dicit: Ut gratiam spiritualem uobis administrem, carnalem illos  sensum assecutos significat; quia sub nomine Christi non illa que Christus docuerat, fuerant assecuti, sed ea que fuerant a Iudeis tradita. Se autem cupere citius uenire, ut 30 ab hac illos traditione abstraheret, et spirituale illis traderet donum, ut acquirat illos Deo, participes illos faciens gratie spiritalis, ut in professione et fide sua essent perfecti.

Hinc datur intelligi superius non fidem illorum laudasse, sed facilitatem et uotum circa Christum; christianos enim se profitentes, sub Lege agebant simpliciter, sicut illis fuerat traditum. Nam misericordia Dei ad hoc data est, [a 1Kb] ut Lex cessaret, quod sepe iam dixi; quia Deus consulens infirmitati humane, sola fide addita legi naturali, hominum genus saluare decreuit.

 Quid est tamen ut cum scriptis illos corrigat, et a carnali sensu abstrahat, presentiam suam necessariam dicat, ut gratiam illis spiritalem ministraret; cum ea que scribit, spiritalia sint: nisi propter hoc quia aliter dicta ad aliud solent rapi, sicut ab hereticis fit? Ideo desiderat ut presens doctrinam euangelicam sensu quo scribit, his tradat; ne sub auctoritate litterarum eius non auferretur error, sed firmaretur: quippe cum presens que uerbis suadere non poterat, suaderet uirtute, ut magis illis proficiat aditis.

 Id est, simul consolari in uobis per eam  que inuicem est, fidem uestram atque meam. Consolari se dicit cum illis, si apprehendant spiritalia; quia quamuis congaudeat fidei illorum, doleat tamen quia non rectam accipiebant fidem. Hoc affectu fuit Apostolus, ut aliena uitia quasi sua doleret. Ac per hoc consolemur, inquit, per unam atque eamdem fidem, ut tunc consolatio una sit, si unius fidei efficerentur in Christo; ut administratio gratie spiritalis, euangelizante Apostolo, hunc prestaret effectum.

 Non autem arbitror ignorare uos, fratres, quia sepe proposui uenire ad uos, et prohibitus sum usque adhuc. Propositum et uotum suum ostendit, quod quidem scire illos non ambigit per eos fratres, qui ab Hierusalem uel confinibus ciuitatibus causa sue religionis ad Urbem ueniebant, sicut Aquilla et Priscilla,  uotum eius insinuantes Romanis. Cum enim sepe uellet uenire, et prohiberetur, sic factum est ut scriberet epistolam; ne diu in mala exercitatione detenti, non facile corrigerentur. Et fratres eos uocat, non solum quia renati erant; sed et quia erant inter eos, licet pauci, qui recte sentirent. Unde dixit: uocatis sanctis . Quid tamen est, uocatis sanctis? Si enim iam sancti sunt, quomodo uocantur, ut sanctificentur? Sed hoc ad Dei pertinet prescientiam, quia quos scit Deus futuros sanctos, iam apud illum sancti sunt, et uocati permanent.

Prohibitum tamen se dicit usque ad tempus date epistole, a Deo utique, qui sciens adhuc imparatos illos, ad alias urbes direxit Apostolum, que iam ad recipiendam ueritatem essent capaces; quamuis sub  nomine agerent Saluatoris, sed uitiis prohibebantur carnalibus; ne digni iam essent addiscere spiritalia. Denique uolentes aliquando in Bithyniam ire, prohibiti sunt a sancto Spiritu Paulus et Silas : cur, nisi sciret adhuc affectum deesse? Apud Corinthios autem commonetur Apostolus, dicente Domino: Loquere, ne tacueris; quia populus mihi multus est in hac ciuitate . Non ergo otiose prohibitum se dicit, sed et causas morarum discreuit, et hos ut se prepararent adhortatus est; ut audientes sibi gratiam spiritalem ministrandam fore, dignos se efficerent, a uitiis carnalibus abstinentes, ad excipiendam eam.

Ut aliquem fructum habeam et in uobis, sicut et in ceteris gentibus. Pro utilitate communi cupidum se  ueniendi ad hos declarat, ut et hi salutem spiritalis gratie consequantur, ratam habentes fidei sue professionem; ut hic fructum habeat apud Deum ministerii sui, per quod lacessit illos ad fidem rectam, exemplo ceterarum gentium: promptior enim fit quis ad rem sibi traditam, si illi multos uideat assentiri.

 Grecis et Barbaris, sapientibus et insipientibus debitor sum. Debitorem se dicit horum, quos memorat, quia ad hoc missus est, ut omnibus predicaret: per quod etiam omnes significat debitores; confiteri enim creatorem Deum, ex quo omnia,  et per quem omnia, et debitus honor est, et salus confitentis. Grecos ergo gentiles posuit, sed eos qui Romani dicantur siue natione, siue adoptione: Barbaros uero eos qui Romani non sunt, quorum genus aduersum est, [a 1Kb] et sunt gentiles. Sapientes autem illos dixit, 31 qui mundanis rationibus eruditi, sapientes uocantur in seculo; dum aut siderum speculatores sunt, aut mensuris, aut numeris, aut arti grammatice student, rhetorice, aut musice. His omnibus ostendit nichil hec prodesse, nec uere sapientes esse, nisi credant in Christum: stultos uero hos dixit, qui simplicitatem sequentes, harum rerum imperiti sunt. His omnibus missum se predicare testatur. De Iudeis autem tacuit, quia magister gentium est. Ac per hoc debitorem se profitetur; quia ad hoc accepit doctrinam, ut tradat: et  cum tradit, acquirat.

 Itaque quod in me est, promptus sum, et uobis qui Rome estis, euangelizare. Quamuis se missum predicare omnibus dicat gentibus, promptum tamen se Romanis asserit tradere Euangelium gratie Dei, apud quos [b 1Kb] regni Romani caput et sedes est. Ad membrorum enim utilitatem uel requiem pertinet, si caput inquietum non fuerit. Ideo Romanorum pacem optat, ut non multum se iactet Satanas, et uberiores fructus habeat operis sui.

 Non enim erubesco Euangelium; uirtus enim Dei est in salutem omni credenti. Hoc dicto illos tangit, a quibus acceperant non rectam fidem, apostolorum tamen doctrinam uirtus commendabat; ut  quia incredibile uidebatur, quod predicabatur, signa et prodigia ab apostolis facta testimonio essent, non diffidendum de iis que ab illis dicebantur, in quibus tanta uirtus inesset , ideoque non se dicit erubescere Euangelium Dei, illos autem erubescere; quia [d 1Kb] quod illi tradiderant, in reprehensionem ueniebat, nec quoquam testimonio firmabatur, et discordabat a doctrina apostolica. uirtus igitur Dei est, que inuitat ad fidem, et dat salutem omni credenti, dum peccata donat, et iustificat; ut a secunda morte detineri non possit signatus mysterio crucis. Predicatio enim crucis Christi [e 1Kb] indicium est mortis euicte, dicente apostolo  Ioanne: Ad hoc enim uenit Filius Dei, ut solueret opera diaboli , ut omnis credens non teneatur a morte; quia signum habet quod uicta mors est.

Iudeo primum, et Greco. Id est, huic qui ex genere est Abrahe, et huic qui ex gentibus; in Greco enim gentilem significat: in Iudeo uero eum, qui  ex genere fuerit Abrahe. Nam Iudei ex tempore Iude Machabei dici ceperunt, qui in causa cladis restitit sacrilegiis gentium, et fiducia Dei collegit populum, et defendit genus suum. Fuit autem ex filiis Aaron. Quamuis ergo preponat Iudeum causa Patrum, tamen similiter etiam ipsum indigere dicit dono Euangelii Christi. Si ergo et Iudeus non iustificatur, nisi per fidem Christi Iesu; quid opus est esse sub Lege?

 Iustitia enim Dei reuelatur in eo ex fide in fidem. Hoc dicit, quia in illo qui credit, siue Iudeus sit, siue Grecus, iustitia Dei reuelatur . Iustitiam Dei dicit, quia gratis iustificat impium per fidem, sine operibus Legis, sicut alibi dicit: Ut inueniar in illo non habens meam iustitiam,  que ex Lege est, sed illam, que ex fide est . Que ex Deo est iustitia in fide, ipsam iustitiam dicit reuelari in Euangelio; dum donat homini fidem per quam iustificetur. Ostenditur enim in eo ueritas et iustitia Dei, dum credit et profitetur: iustitia est Dei, quia quod promisit, dedit. Ideo credens [f 1Kb] hoc esse se consecutum, quod promiserat Deus per prophetas suos, iustum Deum probat, et testis est iustitia eius.

Ex fide in fidem. Quid aliud est, ex fide in fidem, nisi quia fides Dei est in eo, quod de se repromisit; et fides hominis, qui credit promittenti; ut ex fide Dei promittentis in fidem hominis credentis Dei iustitia reueletur? In credente enim iustus Deus apparet: in eo autem qui non credit, iniustus uidetur; negat enim ueracem Deum, qui non credit Deum  dedisse quod promisit. Hoc contra Iudeos loquitur, qui negant hunc esse Christum, quem promisit Deus.

Sicut scriptum est: Iustus autem ex fide uiuit . Propterea ad exemplum prophete Habacuc se conuertit, ut declararet 32 olim ostensum iustum ex fide, non ex Lege uiuere, hoc est, non iustificari hominem apud Deum per Legem, sed per fidem: uita enim ex fide non hec presens est, sed futura; quia iustus ex fide uiuit, sed apud Deum.

 Reuelatur enim ira Dei de celo in omnem impietatem et iniustitiam hominum eorum, qui ueritatem Dei in iniustitia detinent. Sicut enim in illo qui credit, iustitia Dei reuelatur, sicut supra memoraui; ita et in eo qui non credit impietas et iniustitia reuelatur. Ex ipsa enim celi fabrica iratus illis Deus  uidetur; idcirco enim tam pulchra astra condidit, ut ex iis quantus et quam admirabilis creator eorum est, possit agnosci, et solus adorari. Unde scriptum est in psalmo: Celi enarrant gloriam Dei, et opera manuum eius annuntiat firmamentum . Per naturalem ergo legem reum facit genus humanum; potuerunt enim id per legem nature apprehendere,  fabrica mundi testificante, auctorem Deum solum diligendum, quod Moyses litteris tradidit : sed impii facti sunt non colendo creatorem, et iniustitia in eis apparet, dum uidentes dissimulant a ueritate, [a 1Kb] non fatentes unum Deum.

 Quia quod notum est Dei, manifestum est in illis. Notitia Dei manifesta est ex mundi fabrica; ut enim Deus, qui natura inuisibilis est, etiam uisibilibus possit sciri, opus factum est ab eo, quod opificem uisibilitate sua manifestaret, ut per certum incertum posset sciri: ac per hoc quod ceteris impossibile est, ille esse Deus omnium crederetur, qui hoc opus fecit.

Deus enim illis manifestauit, [b 1Kb] hoc est, opus fecit, per quod possit agnosci per fidem.

  Inuisibilia enim eius a creatura mundi per ea que facta sunt, intellecta conspiciuntur. Idem sensus est, quem repetit; ut absolutius doceat quia cum per se potentia et maiestas Dei creature oculis aspici non possint, [c 1Kb] opere mundi intellecta conspiciuntur. Hoc igitur genere reos facit eos, qui sine lege uixerunt et nature et Moysi; consuetudine enim peccandi obruerunt legem nature, [d 1Kb] oblitique memoriam eius: legem autem que ad reformationem data fuerat, percipere noluerunt, ut duplici modo obnoxii fierent damnationi.

Sempiterna quoque eius uirtus et diuinitas, ita ut sint inexcusabiles. Ut omnino excusari impietas non possit, adiecit etiam uirtutem Dei, et diuinitatem sempiternam cognitam esse ab hominibus, et stupore  quodam hebetasse ad honorandum Deum, quem et esse, et operari ad utilitatem suam non ignorarent; ea enim que humanis usibus euoluto anno gignuntur, ipsum decreuisse nulli in dubium uenit. Aeterna ergo uirtus eius Christus est, per quem instituit, que non erant, et manent in eo. Cuius si dudum persona agnita non est, opera tamen manifesta sunt: Diuinitas uero, quia in opere sibi decreto perdurant elementa rerum.

Ut sint inexcusabiles. Multis enim modis qui reus conuincitur excusari non potest.

 Quoniam cum cognouissent Deum; non sicut Deum magnificauerunt, aut gratias egerunt. Usque adeo non ignorauerunt, ut faterentur unum esse principium, a quo omnia initium sortita sint, celestia  et terrestria et inferna: et hunc unum esse qui omnibus decreuerit proprietates et officia naturaliter; et hec scientes non egerunt gratias. De anterioribus  loquitur, ut presentes et futuros corrigat.

Sed euanuerunt in cogitationibus suis. [e 1Kb] Euanuerunt; uidentes enim mundum miro ornatu aptatum ab eo, quem eius opificem cognouerant, dissimulauerunt.

Et obscuratum est insipiens cor eorum. Nebula erroris texit cor illorum, quia cum creatorem ex iis, que fecit pulchra, amplius honorificare debuerint, obtusi sunt, relicto illo, hec sola dicentes sibi sufficere ad culturam, que uidentur.

 Dicentes enim se esse sapientes, stulti facti sunt. Sapientes enim se arbitrantur; quia rationes physicas inuestigasse se putant, scrutantes cursus siderum, et qualitates elementorum, dominum autem horum spernentes; ideo 33 stulti sunt; cum  si hec laudanda sint, quanto magis creator illorum! Solent tamen pudorem passi, neglecti Dei misera uti excusatione, dicentes per istos posse ire ad Deum, sicut per comites peruenitur ad regem. Age, numquid tam demens est aliquis, aut salutis sue immemor, ut honorificentiam regis uindicet comiti; cum de hac re si qui etiam tractare fuerint inuenti, iure ut rei damnentur maiestatis? Et isti se non putant reos, qui honorem nominis Dei deferunt creature, et relicto Domino, conseruos adorant; quasi sit aliquid plus, quod reseruetur Deo. Nam et ideo ad regem per tribunos aut comites itur; quia homo utique est rex, et nescit quibus debeat rempublicam credere. Ad Deum autem, quem utique nichil latet , promerendum, suffragatore  non opus est, sed mente deuota. Ubicumque enim talis locutus fuerit ei, respondebit illi.

 Et mutauerunt gloriam incorruptibilis Dei in similitudinem imaginis corruptibilis hominis. Sic obcecatum est cor illorum, ut maiestatem inuisibilis Dei, quem ex his factis agnouerant, [f 1Kb] non hominibus, sed quod peius est, et inexcusabile crimen, in similitudinem hominum mutarent; ut forma corruptibilis hominis Deus ab his uocetur, hoc est, simulacrum hominis: ut quos uiuos hoc nomine donare non audent, mortuorum imagines in gloriam Dei recipiant. [g 1Kb] Quanta hebetudo, quanta stultitia, hos sapientes appellare ad suam damnationem, apud quos plus potest imago quam ueritas; et mortui potiores sunt uiuis! A uiuo enim Deo recedentes, mortuis  fauent, in quorum numero sunt, sicut scriptum est in sapientia Salomonis: Mortalis fingit mortuum manibus iniquis .

 Et uolucrum, et quadrupedum, et serpentium. [a 1Kb] His subiectis cumulauit ad penam hebetudinis, ut ultra stultitiam et uanitatem sint huiusmodi. Sic enim Dei maiestatem et gloriam minuerunt, ut horum [b 1Kb] que minima et parua sunt, similitudini Dei honorificentiam darent; primi enim Babylonii Deum uocauerunt figmentum Beli cuiusdam quondam hominis mortui, qui principatum in eos dicitur egisse. Coluerunt et serpentem draconem, quem occidit Daniel homo Dei , cuius similitudinem habent. Aegyptii autem colebant quadrupedem, quam dicebant Apin, in similitudinem uacce; quod malum [c 1Kb] imitatus est Hieroboam , uaccas instruens in Samaria, quibus sacrificarent Iudei; et uolucres, quia Coracina sacra habebant pagani. Harum  tamen omnium rerum quas memoraui, simulacra coluerunt Aegyptii, et alia que nunc dicere non est necesse. Hec ab his facta sunt, qui se sapientes estimauerunt in mundo; quia enim inuisibilem Deum agnoscentes non honorauerunt ista faciendo, nec in iis que uisibilia sunt, sapere potuerunt. Difficile enim [d 1Kb] in maioribus prudens, in minoribus non sapit.

 Propter quod tradidit illos Deus in desideria cordis illorum, in immunditiam, ut contumeliis afficiant corpora sua in semetipsis. Quoniam, inquit, ad iniuriam creatoris Dei figmenta et similitudines rerum deificauerunt, traditi sunt illudendi; et traditi non ut illa agerent, que nolebant; sed ut illa perficerent, que desiderabant. Et hic bonitas Dei est; cum enim dignum fuisset subiici illos, ut facerent  que nolebant et cruciarentur; quia licet bonum, si contra uoluntatem fiat, amarum et malum est. Isti autem auertentes se a Deo, traditi sunt diabolo. Tradere autem est permittere, non incitare aut immittere; ut ea que in desideriis conceperant, adiuti a diabolo explerent in opere: nec enim possent huiusmodi bonum cogitatum habere.

Traditi ergo sunt in immunditiam, ut contumeliis afficiant corpora sua in semetipsis. Cum preterita recolat, etiam 34 presentis temporis mala significat; quia traduntur nunc usque ut contumeliis afficiant corpora sua. Originis enim illius nunc usque sunt homines qui dicuntur corpora sua dehonestare inuicem. Cum cogitatio anime sit in crimine, corpora  dicuntur dehonestari; quare, nisi quia macula corporis indicium est peccati anime? Cum enim corpus contaminatur, nemo ambigit anime esse peccatum.

 Qui commutauerunt ueritatem Dei in mendacium, et coluerunt et seruierunt creature potius quam Creatori, qui est benedictus in secula. Amen. Commutauerunt ueritatem Dei in mendacium, hoc est nomen Dei qui uerus est, dederunt iis, qui non sunt dii. Lapidibus enim et lignis, uel ceteris metallis auferentes quod sunt, [e 1Kb] dant illis quod non sunt, et hoc est immutare uerum in falsum. Non enim uocantur iam lapis aut lignum, sed Deus: hoc est seruire potius creature quam creatori. Non enim negant Deum, sed seruiunt creature: quo non excusantur, sed accusantur magis; quia cognoscentes,  non honorant Deum.

Qui est benedictus in secula. Amen; hoc est, uerum. Deus uero ait: benedictus in secula; quia permanet Deus; diis autem gentium ad tempus impietatis dat honorem; ideo non est uerum. In Deo autem manet ueritas. Hanc benedictionem alio loco Filio Dei assignat, inter cetera dicens: Et ex quibus Christus secundum carnem, qui est super omnia Deus benedictus in secula. Amen . Aut uterque ad Christum pertinens; aut eadem dixit de Filio, que et de Patre.

 Propterea tradidit illos Deus in passiones ignominie. Nam femine eorum immutauerunt naturalem usum in eum usum qui est contra naturam. Hec irato Deo propter idololatriam humano generi prouenisse testatur, ut mulier mulierem turpi desiderio  ad usum appeteret. Quod quidam aliter interpretantur, non perspicientes uim dicti. Quid est enim immutare naturalem usum in eum usum qui est contra naturam, [f 1Kb] nisi sublato concesso usu aliter uti, ut una atque eadem pars corporis uniuscuiusque inter se inuicem sexus aliter se ad usum prebeat, quam concessum est? [g 1Kb] Nam si illa est pars corporis quam putant, quomodo immutauerunt usum nature, cum non habeant huiusmodi usum datum a natura? Superius iam dixerat traditos in immunditiam, non tamen qualitatem operis immunditie ipsius ostenderat, pro quo nunc declarat:

 Similiter autem et masculi, relicto naturali usu femine, exarserunt in desideriis suis in inuicem,  masculi in masculos turpitudinem operantes. Nunc manifestauit quomodo, quod superius de mulieribus dixit, intelligi debeat. Quando autem subiecit: Similiter et masculi, dicens, [a 1Kb] exarserunt in desiderium sui; ostendit aperte peccatum mulierum. Denique non dixit de uiris quod immutauerunt naturalem usum in inuicem; quia huiusmodi usus huic parti concessus non est, sed de feminis. Et quid mirum, cum hodieque tales mulieres reperiantur; ut sicut illud a uiris, itaque et hoc a mulieribus sit inuentum? Denique mulieres inter se accusant, et uiri similiter; manifestum est ergo ut qui iam ueritatem Dei immutauerunt in mendacium, immutarent et naturalem usum in eum usum, per quem dehonestarentur, rei facti mortis secunde. Quoniam uero aliam  legem dare non potest Satanas, nichil enim habet, concessa et licita in alium ordinem uersat, ut dum aliter fiunt, quam concessa sunt, sint peccatum.

[b 1Kb] Et compensationem mercedis quam oportuit, erroris sui in semet ipsis recipientes. Hanc dicit compensationem esse contempti Dei, id est, turpitudinem et contaminationem; hec est enim prima causa huius peccati. Quid enim peius, quid deterius [c 1Kb] hoc peccato? Quantum enim idololatria perimpium 35 et grauissimum delictum est; tantum et compensatio eius horrenda, et persordida passio est.

 Et sicut non probauerunt Deum habere in notitia, tradidit illos Deus in reprobum sensum, ut faciant ea que non conueniunt. Propter errores simulacrorum traditi sunt ad turpia facienda inuicem, sicut iam  dictum est. Et quia impunitatem horum estimauerunt, incuriosum Deum iudicantes, ac per hoc negligendum. Hinc additum est, ut magis ac magis hebetati, ad omnia mala admittenda fierent promptiores; ut facta que hominibus non ambigerent displicere, Deum crederent non uindicare. Nunc enumerat omnia mala, que illis superaddita sunt; ut uel sic conuersi ad naturalem intellectum, intelligerent, irato Deo, hec sibi prouenisse.

  Repletos, ait, omni iniquitate. Hic summatim locutus est, et subiicit membra iniquitatis: [d 1Kb] Malitia, impudicitia, inquit, auaritia, nequitia, plenos inuidia, homicidiis, contentione, dolo, malignitate, susurratores, detractores, Deo odibiles, contumeliosos, superbos, elatos, inuentores malorum. Caput iniquitatis malitiam dixit, cuius opus fornicationem posuit atque auaritiam. Hec fornicatio habet in se et adulterium; si enim dixisset adulterium, uidebatur excusasse fornicationem, sicut leges Romane: ideo quod minus est posuit, ut quod maius est, inultum [e 3Kb] non possit credi.

Deinde adiecit, nequitia, cuius affectus inuidiam parit et homicidia, contentionem ac dolum. Post hec subiecit, malignitate, que gignit susurrationes  atque detractiones; et quoniam hec Deo non displicere non possunt, ait: Deo odibiles; et quia nec hominibus placent, contumeliosos, inquit, superbos, elatos, inuentores, id est, auctores, malorum. Non ergo semper malum. Isti autem imitatores facti patris sui diaboli, idololatrie malum inuenerunt, per quod omnia uitia in mundo sunt nata, et perditio maxima. Nam diabolus, quem ab initio Scriptura peccare testatur , quamquam tyrannice presumptioni studeat, non tamen id ausus est profiteri, ut dicat: Ego sum Deus. Denique inter cetera dixit ad Dominum: Hec omnia mihi tradita sunt , non dicit: A me sunt; uel, mea sunt. Et in libro Iob potestatem sibi dari [f 1Kb] exposcit . Quamobrem peiores isti sunt, qui non tantum  elementis, sed et figmentis tribuunt deitatem.

 Parentibus non obedientes. Quanta autem insolentia arrepti sunt, [g 2Kb] ut nec parentes suos, quos auctores in natiuitate habent, agnoscerent, quique se natos gauderent: illos tamen per quos esse ceperant, contemnebant! Hoc est esse sine intellectu, sine caritate, sed Dei; nam erat in illos caritas carnis. Hi Dei iustitiam cognoscentes per legem nature , usque adeo iustitiam Dei cognouerunt, ut non negent hec omnia, que faciant, pena digna et morte. Et non solum qui faciunt ea, sed etiam qui consentiunt facientibus. Assensus enim participatio est.

 Qui cum iustitiam Dei cognouissent, non intellexerunt, quoniam qui hec agunt, digni sunt morte: et non solum faciunt ea, sed etiam consentiunt facientibus. Hec omnia mala corpus est peccatorum, cui mancipati facti sunt potestatis eiusdem, ut faciant punienda. Hec enim malorum causa a Sodomitis cepta est offensione Dei, sicut supra dictum est, et in omnem prope partem mundi ramos suos extendit, iram Dei idololatrie causam nuntians, que prima pars est erroris et impietatis, quam primum  condemnat; ut cum hec emendata fuerint, facile corrigantur et morum uitia. Sublato enim malitie semine, nequitie fructus arescent; non enim dat arbor fructus, cuius excise sunt [b 1Kb] radices. 36 Nam ideo et Moyses  Sodome et Gomorrhe gesta memorauit, exitiumque non tacuit, ut timorem poneret huius rei uitande. Non ergo hoc uitium et contaminatio dehonestate uite ab eo admittitur, qui in animo cogitat Deum.

Sunt quidam qui se reos non putant, si non operentur que mala sunt, assentiant autem facientibus. Assentire autem est, si, cum possit reprehendere, taceat: aut audiens has fabulas, aduletur. Sciens enim impurus et malignus non ignorari que agit, et minime se uitari, sed etiam honori esse, [c 1Kb] gloriatur  forte se talem: nec confundi potest in his, quando uidet faueri sibi, et obsecundari ab iis, qui non sunt tales; et ita est, ut qui fomitem prebeant delictis illorum: ideoque dignum est ut pari crimine rei habeantur. Sunt iterum alii, qui non solum faciunt mala, sed etiam consentiunt facientibus; ut non solum faciant, sed et talibus consentiant. Duplex ergo horum est nequitia: non enim tam mali sunt, qui faciunt, et facientibus contradicunt; [d 1Kb] scientes enim nefaria, non illa uindicant: illi uero tam nequissimi sunt, qui et faciunt, et consentiunt facientibus, ut nec Deum timeant; sed increscere cupientes mala, ideo hec minime uindicant, ut suadeant non illa esse uitanda.



CAPUT II.

 Quapropter inexcusabilis es, o homo omnis,  qui iudicas. In quo enim iudicas alterum, te ipsum condemnas; eadem enim agis, que iudicas. Quoniam facientem maligna, et consentientem facientibus, morte dignos ostendit; ne forte hic qui facit, et non consentit facientibus, excusare se posse putaret, docet  huiusmodi inexcusabilem fore. Non enim iustum est, ut huic impune concedatur; quia per hypocrisin ostendit se non talem, cum peior esse deprehendatur. Fallit enim, ut dum puniendus sit, honore dignus appareat.

 Scimus autem quoniam iudicium Dei est secundum ueritatem in eos, qui talia agunt. Hoc est, non ignoramus Deum iudicaturum de his in ueritate, quando nos ipsi de his iudicamus. Si enim nobis displicet, quanto magis Deo, qui magis iustus est et opus suum zelatur! In ueritate ergo cum dicit iudicaturum Deum de his, terrorem incutit; ut quem hi perfidi incuriosum dicunt, iste malos secundum ueritatem dicat iudicaturum, hoc est, uerissime reddere secundum mensuram uniuscuiusque, et non parcere.

 Existimas autem hoc, o homo, qui iudicas  de iis, qui talia agunt, et facis ea; quia tu effugies iudicium Dei? [e 1Kb] Hoc est, numquid quia tibi examen datum est potestatis iudicandi de malis et stupris, cum eadem agas, et non est qui te ad presens iudicet, effugies iudicium Dei? Non utique; quia si iudicium Dei in mundo euasisti, quia omnis hec potestas et iudicium ab eo est, in futurum non euades. Per se enim iudicaturus est Deus, apud quem cessat adulatio et personarum acceptio. Aut certe si iustum alicui uidetur, ut huiusmodi immunis a pena sit, dicat. Quod si iustum est ut non euadat, credat Deum iudicaturum; ut et quod iustum esse iudicat, uerum sit, et impleatur, et Deum conditorem mundi prouidenter et curiose operis sui merita requirere fateatur. Si enim fecit et negligit, malus opifex dicitur;  quia per id quod negligit, non bona se fecisse, que fecit, ostendit; sed quia bona fecisse negari non potest , curam eorum necesse est ut dicatur agere; quia contumelia eius erit et accusatio, si bonorum a se factorum negligens inducatur: quippe cum eius nutu ac prouidentia uita ipsa sustentetur ministerio elementorum, sicut ipse Dominus dicit: Qui solem suum oriri facit super bonos et malos, et 37 pluit super iustos et iniustos . Qui ergo prestat curam, non agit conseruare quod fecit, ut amantes se remuneret, spernentesque condemnet?

 An diuitias bonitatis eius, et patientie, et longanimitatis contemnis, ignorans quoniam bonitas  Dei ad penitentiam te prouocat? Hec dicit, ut non iam se putet euasisse, si illum bonitas Dei patitur diu peccantem: nec patientiam eius putet contemnendam, quasi non curantem res humanas: intelligat autem ideo a se dissimulari, quia non in hac uita  iudicium Dei promissum est futurum, ut in uentura uita peniteat illum iudicem Deum [a 1Kb] non credidisse: in pena enim positus sine fructu penitentie, penitebit; quia non credidit iudicium Dei, quod uidet uerum. Necesse est enim ut acrius emendetur, immo penis perennibus torqueatur, quem patientie longanimitas non emendauit. Seuerissime loquitur, sciens malignam mentem non posse nisi timore a uitiis facile reuocari.

 Secundum duritiam autem tuam, et impenitens cor thesaurizas tibi iram in die ire, et reuelationis iusti iudicii Dei, qui reddet unicuique secundum opera sua. Impunitatem sperans peccatorum, non solum durat inconuertibilis et intractabilis manens; sed adhuc acerbius peccat, securus quod non  sit ultio futura, cor habens impenitens, ignorans quia iram sibi congregat in die ire. Necesse est enim seuiori pena ut plectatur, immo flammis perennibus torqueatur, qui longa Dei patientia non solum se emendare noluit, sed adhuc addens ad contemptum exaggerauit peccata. Dies ire est peccatoribus, quo punientur; [b 1Kb] ideo ipsis est ira, quia sentiunt penam in die reuelationis iusti iudicii Dei. Reuelabitur enim, id est, agnoscetur, quod modo futurum negatur; ideoque cum ostenditur, quod non esse creditur, reuelatur. His enim ostenditur, qui negant, quod credentibus manifestum est; ut confiteantur etiam inuiti iustum iudicium Dei, cum unicuique reddet secundum opera sua. Numquid [c 1Kb] non hec fatebuntur iuste fieri, cum uiderint mala inuicem facta ulcisci?

  Iis qui secundum patientiam boni operis, gloriam et honorem, et incorruptionem, querentibus uitam eternam. Quoniam iudicium Dei [d 1Kb] iustum predicatum est, quale autem bonis futurum est, declarauit: hos dicit, qui patientiam Dei scientes, partim ad correptionem, partim ad maiorem ultionem non se corrigentium protelari, priorum operum penitentes bene uersantur, freti fiducia fidei; ne diu hic positi damnum incurrant promisse uite. Dabit ergo eis gloriam et honorem. Et ne non hoc ualde magnum ad comparationem presentis uite uideretur, quia et hic gloriosi uidentur et honorati, adiecit: Et incorruptionem; ut ex eo alia gloria et alter honor intelligeretur, quando incorruptio simul comitabitur. In  presenti enim honor uel gloria frequenter amittitur; quia corruptibilis est, qui dat, et quod dat, et qui  accipit; in die enim iudicii Dei incorruptibilis iam dabitur honor et gloria, ut sint [e 3Kb] tota eterna: ipsa enim glorificabitur substantia, quadam immutatione meritorum. Hi ergo querunt uitam eternam, qui non solum bone professionis sunt, sed et uite.

 Iis uero qui ex contentione, et qui diffidunt ueritati, obediunt autem iniquitati, ira et indignatio, tribulatio et angustia, hoc est iterata angustia. Diffidentes de futuro Dei iudicio per Christum, ac per hoc et patientiam eius contemnentes, contendunt euacuare illud, cum sit uerum et stabile. Credunt autem iniquitati; iniquitas est enim negare quod Deus futurum predixit. Tria ergo alia posuit incredulitati condigna, dicens: Ira et indignatio, et angustia. Ira est enim non ei, qui iudicat; sed illi, qui  iudicatur, dum fit reus. Irasci enim dicitur Deus, ut uindicaturus credatur; nam Dei natura ab his passionibus immunis est. Et ut non solum irasci, sed et uindicare credatur, adiecit: Et indignatio; indignatio est, quam addendo 38 super iram, iniuriam suam Deum uindicaturum significat. Angustie uero sunt, quibus sententia constrictus, tribulabitur in pena.

 Super omnem animam hominis operantis malum. In hoc opere non solum facta significat, sed et perfidie professionem. De incredulo enim dicit; et ideo super animam dixit, ut spiritualem penam intelligas, non corporalem; quia anima inuisibilibus penis arctabitur.

Iudei primum, et Greci. Semper Iudeum anteponit prerogatiua Patrum, ut aut coronetur primus,  aut damnetur; quia credens honorificentior est propter Abraham, diffidens autem peius tractandus est; quia donum promissum Patribus refutauit.

 Gloria autem et honor et pax omni operanti bonum, Iudeo primum, et Greco. Quomodo incredulis tria penalia posuit, sic et fidelibus tria magnifica, ut honorem [f 1Kb] habeant geminum, quasi filii Dei; gloria sit pro immutatione; pax uero, eo quod bene uiuentes quieti erunt in futuro, nulla perturbatione commoti; quippe quia omnis homo [g 1Kb] a contrariis se abstinens, apud iudicem habet pacem.

 Non enim personarum acceptio est apud Deum. Quoniam ostendit Iudeum siue Grecum non despici a Deo, si tamen credat in Christum, sed  accepto ferri ambobus iustitiam fidei; sic iterum non credentes pariter reos esse, quia magis oberit  circumcisio sine fide, et proderit preputium per fidem: ac per hoc docet personarum acceptorem Deum non esse. Nec enim prerogatiuam generis sequitur, ut diffidentem suscipiat causa patrum, aut credentem abiiciat a se propter indignitatem parentum; sed unumquemque proprio merito aut remunerat, aut condemnat.

 Quicumque enim sine Lege peccauerunt, sine Lege et peribunt. Quomodo potest sine lege peccari, cum omnes simul subditi simus legi naturali? Sed de Moysis lege dicit, cui Iudei obnoxii sunt, dum non credunt: nec non et gentiles, sed iam dudum; quia adiungere se illi noluerunt. Non credentes ergo gentiles duplici genere fiunt rei; quia neque legi date per Moysen assenserunt, neque  Christi gratiam receperunt; ideo dignum est ut pereant. Igitur sicut qui sine lege peccat, peribit; ita et qui sine lege legem seruauerit, iustificabitur. Iustitiam enim naturaliter seruans, custos legis est. Si enim iusto non est lex posita , sed iniustis; qui non peccat, amicus legis est. Huic sola fides deest, per quam fiat perfectus; quia nichil illi proderit apud Deum abstinere a contrariis, nisi fidem in Deum acceperit, ut sit iustus per utraque; quia illa temporis iustitia est, hec eternitatis.

Et quicumque in Lege peccauerunt, per Legem [a 1Kb] iudicabuntur. Quoniam Iudei legem habent, in qua salus illis promissa est; non credentes, uel non recipientes promissum, per legem iudicabuntur, sub qua uixerunt. Ipsa enim accusante, penas exsoluent:  nam prope grauior Iudeorum causa est apud eos ipsos, quam gentium. Sicut enim credentes preferuntur; ita et cum diffidunt, peiores inueniuntur: plus enim displicet, qui quod habuit, amisit; quam qui quod non sperauit, consequi non potuit. Iste enim [b 1Kb] non intrauit in regiam, ille foras missus est.

 Non enim auditores Legis iusti sunt apud Deum, sed factores Legis iustificabuntur. Hoc dicit, quia non hi iusti sunt qui audiunt Legem, sed qui credunt in Christum, quem eadem Lex promisit: et hoc est facere Legem. Omnis autem non facit Legem, qui non credit Legi; dum non recipit, cui Lex testimonium perhibet. Qui autem in Lege non uidetur esse; quia incircumcisus est carne, credit autem  in Christum, hic fecisse Legem dicitur. Et ille qui se dicit in Lege esse, id est, Iudeus, [c 1Kb] auditor Legis fit, non factor; quia non credit in Christum scriptum in Lege, sicut dixit Philippus ad Nathanel: Quem in lege scripsit Moyses et prophete, inuenimus Iesum .

39  Cum enim gentes que Legem non  habent, naturaliter que Legis sunt, faciunt. Gentes christianos dicit alio loco: uobis enim dico gentibus ; quia incircumcisi neque neomenias, neque sabbatum, neque escarum legem seruant, et duce natura credunt in Deum et Christum, id est, in Patrem et Filium; hoc est enim Legem seruare, Deum Legis agnoscere. Prima enim sapientie pars hec est, timere Deum Patrem, ex quo sunt omnia: et Dominum Iesum Filium eius, per quem sunt omnia. Ipsa ergo natura proprio iudicio creatorem suum agnoscit, non per legem, sed per rationem nature; opus enim opificem cernit in se.

 Hi legem non habentes, ipsi sibi sunt lex, qui ostendunt opus legis scriptum in cordibus suis. Idem sensus est; quia dum natura duce credunt,  opus legis ostendunt non per litteram, sed per conscientiam. Opus autem legis est fides, quam cum dictis exhibet Deo, naturali iudicio ostendit semetipsum legem sibi esse; quia quod mandat lex, ultro facit, ut credat in Christum.

Testimonium reddente ipsis conscientia ipsorum. Teste interiore conscientia sua credunt, quia conscii sibi sunt conuenire sibi, quod credunt; congruum est enim creature credere et uenerari suum conditorem: nec absurdum est, ut dominum seruus agnoscat.

 Et inter se cogitationibus inuicem accusantibus, aut etiam defendentibus in die, qua iudicabit Deus occulta hominum, secundum Euangelium meum, per Iesum Christum Dominum nostrum. Quoniam Iudeos  diffidentes per Legem dixit iudicandos fore , gentes autem, que Legem utique non habent, per conscientiam iudicabuntur, si credere noluerint. Primum quidem accusatores erunt gentiles credentes non credentium gentilium; sicut Iudeis non credentibus dicit Dominus de discipulis suis: Ipsi iudices uestri erunt ; quia perfidia Iudeorum iudicabitur fide apostolorum, qui cum ex ipsis essent, illis diffidentibus, crediderunt. Deinde cogitationibus suis accusabuntur gentiles, si compuncti creatoris fidem et uirtutem noluerint credere: aut si [d 1Kb] stupore quodam non considerant, ut credant uerbis et gestis Dominicis, defendentes se conscientia in die iudicii,  quia non cogitauit se debere credere; et iudicetur non quasi maleuolus, sed quasi ignorans: non tamen sine pena futuros; quia id non licet ignorare. Gentes enim duplici genere significat, tam credentes quam infidos; superius enim de gentibus credentibus dicit: post autem subiecit etiam de eis gentibus, que non credunt; ut sicut per conscientiam suam  laudantur credentes, ita et per conscientiam suam accusentur diffidentes. Quamuis enim sibi uideatur minime reus, qui non credidit; quia apud se tractare istud non potuit, ratione tamen conuincitur; quia non sibi suasit uerum hoc esse, quod et uirtutum testimoniis uiderat confirmari, et multos sequi.

Puto etiam sic posse intelligi, si tota questio [a 1Kb] de gentibus credentibus dixisse credatur, quia ait: Quid mihi de iis, qui foris sunt, iudicare ? Et, Qui non crediderit, inquit, iam iudicatus est . Et, Quia non resurgunt impii in iudicio . Sine lege enim peccantes, sine lege et peribunt; ac per hoc ante tribunal Christi stare non poterunt, et reddere causas; quia resurgentes ducentur ad gehennam. Illi enim quos dicit  inuicem cogitationibus suis accusari aut defendi in die iudicii Dei, christiani sunt ii, qui discordant a catholica ueritate, diuersa sentientes de Christo, aut de sensu legis in traditione Ecclesie, siue Cataphryge, siue Nouatiani, siue Donatiani, aut ceteri heretici. Horum cogitationes inuicem se accusabunt in die iudicii; si intellexit quis ueram esse catholicam doctrinam, et ne uideretur emendatus, sequi noluit, erubescens ab eo quod diu tenuit recedere, in die iudicii cogitatione sua accusabitur. Due enim cogitationes in homine inuicem se accusabunt, bona et mala. Bona accusat malam, quia contradixit ueritati: mala iterum accusat bonam, quia non secuta est, ut sensit: et per hoc constituitur reus, qui cogitauit, sentiens bonam et ueram esse Ecclesiam  catholicam, et permansit in heresi uel schismate. Eius autem cogitationes se inuicem defendent, qui semper hoc cogitauit, putans utile 40 quod secutus est. Dicturus est enim: Semper in cogitationibus meis hoc putaui utile, quod secutus sum: hec fuit fides mea. Hic leuiorem habebit causam, quamuis emendandum sit; quia a conscientia sua non accusabitur in die iudicii. Hoc modo iudicabuntur occulta hominum in die iudicii Dei per Iesum Christum Dominum nostrum.

 Si autem tu Iudeus cognominaris. Cognomen Iudei est, quia ex prerogatiua parentum est, ut dicantur Isrelite. Et tamen si totum uelimus quod ad causam pertinet, comprehendere, cognomen Iudeis [b 1Kb] tripartito genere significatum debemus aduertere. Primum quia filii sunt Abrahe, qui  per fidei sue meritum pater positus est cunctarum gentium. Deinde propter Iacob, qui augmentande fidei gratia Isrel appellatus est; cepta enim patris dignitas nobilitatur in filiis. Tertio non magis propter Iudam, sed propter Christum; quia ex Iuda ortus est secundum carnem, Iudei cognominantur; quia in Iuda hoc significatum est, quod futurum erat in Christo. Dictum est enim: Iudas erit dux uester ; et, Iuda, te collaudant fratres tui . Que laus data Iude non probatur, sed  Christo, quem omnes quotidie collaudant ii, quos fratres suos dignatus est appellare. Ipse enim dixit mulieribus: Ite, et dicite fratribus meis, quia precedo uos in Galileam . Quis enim non laudet eum, cuius beneficio uiuit? Apostolus ergo sub hac significatione, que posterior numero, sed perfectior merito est, totum uoluit comprehendi: quod Iudei non intelligentes, nomen sibi carnalis Iude defendunt.

 Et requiescis in Lege, et gloriaris in Deo, et nosti uoluntatem eius, et probas utiliora, instructus per Legem. Non magnum ualde uideri uult, si Iudeus credat; quippe cum sit instructus per Legem: periculosum autem ualde si non credat; ducem enim habet Legem. Sed ut preponatur credens,  meritum facit Patrum; quia quamuis aliquis per se floreat, crubescit tamen in suis.

 Confidisque te ipsum ducem esse cecorum, lumen eorum qui in tenebris sunt, eruditorem insipientium, magistrum infantium, habentem formam scientie et ueritatis in Lege. uera sunt hec; quia Legis documentum hoc est, erudire imperitos, et Deo subiicere profanos: uel ab idololatrie cultura impios promissione, que facta est per Legem, ad melioris spei fiduciam prouocare. Recte ergo gloriatur in his legis doctor, quia formam tradit ueritatis. Si autem non recipit eum quem Lex promisit, frustra gloriatur de Lege, cui iniuriam facit, dum Christum spernit promissum in Lege; et nec iam eruditor erit insipientium, nec magister infantium, nec lumen  eorum, qui in tenebris sunt; sed dux omnium horum ad perditionem.

 Qui ergo alium doces, te ipsum non doces. Hoc est, tu qui gentiles arguis quod sine Lege et Deo sint, te ipsum non arguis: diffidens enim de Christo in Lege promisso, in iisdem que arguis, inueniris.

 Qui predicas non furandum, furaris; [c 1Kb] facis enim quod predicas fieri non debere. Dum enim fidem Christi per malam interpretationem subripis, negas Christum nostrum in Lege promissum.

Qui dicis non mechandum, mecaris . Adulteras autem Legem, quando ueritatem Christi tollis, et mendacium ponis. Unde alio loco dicit: Adulteratores uerbi Dei.

 Qui exsecraris idola, sacrilegium facis: Sacrilegus es, quando Christum, quem Lex et propheticus sermo Deum significant, negas; dicit enim Esaias: Quia in te est Deus, et non est Deus preter te. Tu es enim Deus, et nesciebamus: Deus Isrel saluator . Numquid Iudei de Deo Patre dicebant: Tu enim es Deus, et nesciebamus; cum tota Lex Dei Patris auctoritatem predicet, ex quo sunt omnia? Sed quia Filius Dei semper quidem apparuit, latebat autem quis esset; cum post resurrectionem cognoscitur, dicitur  ei in confessione: Tu enim es Deus, et nesciebamus. Et qui putabatur in Lege tantum Angelus, et dux exercitus Domini: at cum intelligitur Filius esse Dei, dicitur ei cum gratiarum actione: Tu enim es Deus, et nesciebamus. Per hoc ergo significat quia ipse esset; qui apparuerat quidem [a 1Kb] patriarchis in Deum, et post incarnatus est, sed non fuerat intellectus ab omnibus.

 Qui in Lege gloriaris, per preuaricationem Legis Deum inhonoras. 41 Preuaricator Legis es, quando sensum Legis, qui de incarnatione et diuinitate Christi est, preteris: et Deum inhonoras, dum testimonium eius, quod dedit de Filio suo, non recipis. Ipse enim dixit: Hic est Filius meus dilectus .

  Nomen enim Dei per uos blasphematur inter gentes, sicut scriptum est . Hoc dixit Esaias propheta, quia Dei nomen blasphematur inter gentes; quando Iudeos pro noxis suis traditos sibi non aduertebant: sed idolis suis dabant glorias, quasi Iudeorum Deum uicissent in Iudeis. Ita et tempore apostolorum Dei nomen blasphemabatur in Christo; quia Iudei Christum Deum negando, blasphemabant et Patrem, sicut dicit Dominus: Qui me recipit, non me recipit, sed eum qui me misit . Et ideo inter gentes blasphemabatur, quia credentibus gentibus Iudei suadere nitebantur Christum Deum non credendum; ut blasphemium gentium a Iudeis uel Photini auctoribus sit profectum.

 Circumcisio quidem prodest, si Legem  obserues. Potest dici e contra: Si prodest circumcisio, cur pretermittitur? Sed tunc prodest si Legem obserues. Tenenda ergo circumcisio est; et ut possit prodesse, seruanda est Lex. Quid ergo prohibuit quod prodesse, si Lex seruetur, ostendit? uidetur ergo male prohibitum, quod non per se displicet, sed per alterius negligentiam frustrari dicitur.

Si autem preuaricator Legis sis, circumcisio tua preputium facta est. Hoc est quod dicit, quia si Lex seruata non fuerit, Iudeus gentilis efficitur. Sed circumcisionem pro genere posuit Abrahe; quia ex Abraham circumcisio: nec enim poterat edificare, que destruxerat. Hoc enim ait, ut doceat tunc prodesse ex genere Abrahe esse, si Lex seruetur, id est, si in Christum credatur, qui promissus est  Abrahe; quia et suum meritum habent iustificati per fidem, et honore Patrum sublimantur. Omnis enim salus in Lege de Christo est. Hic ergo seruat Legem, qui credit in Christo: si autem non credit, transgressor est Legis; quia non recipit Christum, quem Lex ad iustificationem uenturum cecinit, quam ipsa dare non potuit: et nichil illi proderit dici filium Abrahe; quia hic secundum meritum filius est Abrahe, qui fidem sequitur, per quam dignus Deo  exstitit Abraham. Unde ait: Circumcisio tua preputium facta est, id est, gentili similis factus es, non credens in eum, qui in signo [b 1Kb] circumcisionis filius promissus est Abrahe.

 Si igitur preputium iustitias Legis custodiat, nonne preputium illis in circumcisionem reputabitur? Iustitia Legis fides est christiana, sicut alio loco dicit: Finis legis Christus ad iustitiam omni credenti . Ideo manifestum est quia si gentilis credat in Christum, fit filius Abrahe, qui pater est fidei.

 Et iudicabit quod ex natura est preputium, Legem perficiens, te, qui per litteram et circumcisionem preuaricator es Legis. Credens gentilis, duce natura, in Christum, condemnat Iudeum, cui Lex  promiserat Christum, et aduenienti ei credere noluit. Quanta ergo gentilis dignus est gloria, qui per solam naturam intellexit auctorem, sicut dicit Petrus apostolus: Auctorem uero uite interfecistis ; tanto magis Iudeus puniendus est, qui neque per naturam, neque per Legem Christum agnouit auctorem.

 Non enim qui in manifesto, Iudeus est; neque que palam in carne, est circumcisio: sed qui in occulto, Iudeus est; et circumcisio cordis in spiritu, non littera: cuius laus non ex hominibus, sed ex Deo est. [c 1Kb] Non est obscurum quia circumcisionem carnis negat laudem habere apud Deum , cordis autem circumcisionem laudabilem apud Deum esse. Circumcidere enim cor, amputato errore, agnoscere est Creatorem. Et quia circumcisio cordis futura erat, primus Moyses dixit: Circumcidetis duritiam cordis uestri . Et Hieremias 42 similiter: Circumcidite preputium cordis uestri . Hoc dixit Iudeis idola sequentibus; uelamen est enim circa cor, quod conuersus ad Deum circumcidit: quia fides aufert nebulam erroris, et tribuit perfectam Dei cognitionem in mysterio Trinitatis, quod incognitum erat a seculis. Huius ergo circumcisionis laus ex Deo est, occulta hominibus; cordis enim meritum est, quod aspicit Deus, non carnis. Nam Iudeorum laus ex hominibus est; gloriantur enim in carnis circumcisione,  quod ex Patribus sit. [d 1Kb] Unde inter cetera ait: Et gloria in pudendis eorum, qui terrena sapiunt ; hoc est, qui circumcisionem carnis gloriam putant. Terrena enim sapit, qui in carne gloriatur: qui uero in spiritu gloriatur, huius laus ex Deo est; spiritu enim non carne creditur.



CAPUT III.

 Quid enim amplius est Iudeo, aut  que utilitas circumcisionis? Multum per omnem modum. Primum quidem quia credita sunt illis eloquia Dei. Quamquam multa sint, que ad honorificentiam et meritum pertineant seminis Abrahe; hoc tamen solum aperte memorat, quia maxime laudis eorum est, ut Legem per quam addiscerent rectum a peruerso distinguere, digni iudicarentur accipere; ut post hoc primum cetera qualia sint, possint intelligi. Quoniam autem Iudeis carnalibus, id est, incredulis, nichil proficere testimonium generis ostendit; ne omnes, [a 1Kb] id est, et credentes male tractasse uideretur, docet multum utile esse Iudeis credentibus, quia filii sunt Abrahe. His enim eloquia Dei sunt credita, dum Legem, que peccatis hominum obsoleuerat, quasi impune peccaretur apud Deum, merito Patrum reformatam accipiunt, et populus Dei  uocantur. Aegyptus quoque propter iniurias illorum diuersis plagis percutitur: celesti pane cibantur, omnibus gentibus terrori sunt, testante hoc Rahab meretrice: quibus etiam Christus saluator ad sanctificationem promissus est . Ideo ait multum utile Iudeis per omnem modum, quia filii sint Abrahe: anteponuntur enim gentibus, sed qui credunt.

 Quid enim si quidam illorum non crediderunt? Numquid incredulitas illorum fidem Dei euacuabit? Absit. [b 1Kb] Non inquit, quia aliqui Iudeorum credere noluerunt, que Deus promisit filiis Abrahe, idcirco preiudicabitur ceteris Iudeis; ne digni dicantur accipere quod Deus promisit fidelibus: quippe  cum sic facta sit promissio, ut credentibus proficeret. Igitur non indignatus Deus propter illorum perfidiam, id est, Iudeorum, dabit reliquis credentibus uitam eternam, quam promisit futuram per fidem Christi; quia qui non crediderunt, ipsi se indignos fecerunt sine preiudicio ceterorum. His dictis commendat credentes Iudeos; quia nichil obest eis, quia multi ex illis credere noluerunt.

 Est enim Deus uerax, omnis autem homo mendax, [c 2Kb] sicut scriptum est: Ut iustificeris in sermonibus tuis, et uincas cum iudicaris . Ut firmaret quod supra dixit, quod Deus in promissione  sua fidelis est, et omnis homo mendax; exemplum propheticum subdidit ex psalmo quinquagesimo, quo et Deum uerbis suis iustificari, et hominem mendacem incredulitatis causa signauit. Utrumque enim legitur in libro Psalmorum, quia Deus iustus et uerax est, et omnis homo mendax . Mendacem hominem dicit, dum non credit, quod promisit Deus; negans enim daturum quod promisit, mendax est: et dum ipse mendax est, multis ex causis Deum mendacem pronuntiat, quando promissis eius non credit. Igitur omnem hominem mendacem dicit, qui diffidens est de promissis Dei. Maxime tamen hoc ad Iudeos pertinet, quorum causam tractat hoc loco Apostolus, qui uidentes Christum, negauerunt hunc esse, quem promisit Deus; ac per  hoc mendaces pronuntiantur: Deus autem uerax est, qui misit Christum, sicut promisit; et sic uincit cum iudicatur, quia dabit, quod daturus negatur: cum enim non ei creditur, mendax iudicatur. Ille autem cum 43 dat quod iudicatur non daturus, uincit, ostendens se ueracem, illum autem mendacem, qui non credit uerbis eius. uidebit enim Dei Filium in maiestate, quem negat: uidebit et carnis resurrectionem, [d 1Kb] et sciet uictam esse perfidiam pollicitatione et ueritate Dei. Nam et Christus cum iudicatus est, uicit: inique enim occisus est, et reum fecit diabolum, quem iam non peccando superauerat, ut secundo uictus amitteret, quos tenebat [e 1Kb] .

 Si autem iniustitia nostra Dei iustitiam commendat, quid dicemus? Numquid iniquus  Deus, qui infert iram  absit. Hoc iuxta sensum prophete Dauid dicit Apostolus: Dauid autem quando peccauerat in causa Urie Hethei , sciens quia promissio peccatoribus dari non potest, exorat ut iustificatio uerborum Dei uincat iudicium [f 1Kb] quo iudicantur ii qui peccant ; et penitentem reformet sanctificans, ut det ei quod iustis se daturum promisit. Ac per hoc subiecit: Si autem iniustitia nostra Dei iustitiam commendat, etc., id est, si quia nos peccatores sumus, Deus iustificatur; iniquus erit, si uindicet. Nam si iniustitia nostra ei proficeret, sine dubio iniquus  erat si damnaret peccantes; [a 1Kb] quia iniustitia nostra Deum facit iustum, si peccantibus nobis det, quod promisit sanctis. Quia quamuis peccatores simus, reformamur tamen per penitentiam; ut non iam peccatores, sed abluti promissionem mereamur accipere. Non ergo is sensus est in uerbis prophete Dauid, cum dicit: Tibi soli peccaui, et malum coram te feci; ut iustificeris in sermonibus tuis, et uincas cum iudicaris , qui maleuolorum hominum praua interpretatione asseritur; ut peccata hominum et mali actus Dei iustificationi proficiant et per mala nostra bonus appareat, et iniustitia nostra illum iustum ostendat. Quoniam itaque iniquus non est Deus, cum irrogat iram, iam non peccatis nostris iustificatur: quia si peccatis nostris iustificaretur,  iniquus esset, si uindicaret: sed quia non est iniquus, cum uindicat, manifestum est quia iniustitia nostra Dei iustitiam non commendat. Si autem commendaret, non uindicaret, quia iustus est.

Ac per hoc subiecit: secundum hominem, inquit, dico. Absit, hoc est, absit, ne Deus iniquus dicatur; quia hoc homini competit, quem constat et errare, et falli et fallere. Nam Deus immutabilis perseuerat, nec potest non amare, que fecit.

Alioquin quomodo iudicabit Deus hunc mundum? uerum est, quia non erat iustum ut iudicaret Deus mundum, si peccata eius ipsi proficerent; ut nutu eius peccantes dum ueniam consequuntur, Deus bonus uideretur: [b 1Kb] et si non peccarent, non uideretur iustus; si enim non peccent, non habendo cui remittat,  non erit bonus.

 Si enim ueritas Dei in meo mendacio abundauit in gloriam ipsius, quid adhuc et ego tamquam peccator iudicor? Manifestum est, quia si ad gloriam Dei proficit mendacium hominum, ut ille solus uerus appareat, peccatores non sunt dicendi, qui peccant; quia non uoluntate, sed impulsu eius uidebuntur peccare: quod absit.

 Et non, sicut blasphemamur, et sicut aiunt nos quidam dicere, faciamus mala, ut ueniant bona? [c 1Kb] Nunc aperit quorum causa hec sollicite, et cum reuerentia disputat. A peruersis enim hoc opponebatur, quasi hic esset sensus predicantium remissionem peccatorum, ut facerent mala, et uenirent bona, hoc est, peccarent, ut remittendo illis Deus  uideretur bonus, secundum que supra dicta sunt: quod blasphemium appellat, et abiicit a sensu diuine doctrine. Nec enim peccare debere fides tradit, quippe cum iudicaturum Deum predicet; sed delinquentibus consulit, ut recuperata salute, sub lege Dei uiuentes iam non peccent.

 Ideoque subiecit: Quorum damnatio iusta est, id est, horum hominum qui emulatione inuidie istud de nobis interpretantur, quod supra dictum est, damnatio iusta est. Hec enim iactabant Iudei, ut doctrinam apostolicam criminarentur, dicentes quod cum remissionem peccatorum predicant, peccandi fomitem prebeant; ut quasi securi 44 homines [d 1Kb] de remissione, prompte peccarent: cum constet post acceptam fidem periculosum esse peccare, et hoc predici credentibus.

 Quid [e 1Kb] ergo? precellimus eos? Nequaquam. Causati enim sumus Iudeos et Grecos omnes sub peccato esse. Hoc est, quid adhuc immoramur latius loquentes? Ostendimus enim redditis causis, tam Iudeos quam Grecos, omnes reos esse, ideoque frustra legem seruari.  Primum enim Grecos ostendit reos iuxta legem nature, et quod neque Legem Moysis reciperent; quamobrem pessima eorum et pergrauissima causa. Deinde etiam Iudeos ostendit reos, qui sub lege Dei uiuere uidentur, ac sibi merito patrum defenderent dignitatem, ex eo precipue, quod promissionem patrum spreuerint, Dei gratiam in irritum deducentes. Ad quam rem firmandam exemplum propheticum subdidit ex psalmo tertio decimo dicens:

 Sicut scriptum est, quia non est iustus quisquam . Ab iniustitia cepit mala opera eorum enumerare, et partim peiora subiicere; ut manifestaret in his nullam spem uideri, nisi implorent misericordiam Christi, qui peccata dimittit.

  Deinde adiecit: Non est intelligens. uerum est, quia si daret operam intelligere, iniustus non esset.

Non est requirens Deum. Nec istud occultum est, quia si intelligeret quid prodesset, Deum quereret: et non sicut Asa rex Iuda, qui post multa Dei beneficia sic deprauatus est; ut infirmitatem pedum passus, propheta presente, non quereret Deum.

Omnes declinauerunt, simul inutiles facti sunt . Nemini dubium, quia omnes non querentes Deum, inclinantur, ut auxilium requirant a uanitate: uanitas autem est idolum; ideo inutiles fiunt.

Non est qui faciat bonum, non est usque ad unum. Quia neglecto Deo, inutiles facti sunt, bonum utique  facere non possunt; iam enim deprauati proficiunt in peius.

 Sepulcrum patens est guttur eorum. Iam malis mancipati bonos, si posset fieri, deuorare uolebant; ut sicut sepulcrum patet ad recipienda cadauera, ita et aduersus bonos guttur eorum.

 Linguis suis dolose agebant. Qui tam malis operibus assueuerant, que loquebantur, in fallacia erant.

uenenum aspidum sub labiis eorum. Hoc dicit, quia uerba huiusmodi hominum muscipula sunt. Ad hoc enim loquuntur, ut decipiant; ut sicut per labia serpentis uenenum infunditur, ita et per labia eorum dolus et circumuentiones.

 Quorum os maledictione et amaritudine plenum est. Manifestum est quia contra bonos mali semper maledicta et amara proponunt, in conuicium illorum prorumpentes et detractionem.

 ueloces pedes eorum ad effundendum sanguinem. Hoc de nece prophetarum dixit, quos occiderunt impigre, ad bonum segnes, ad parricidium ueloces.

  Contritio et infelicitas in uiis eorum. Quoniam citati erant ad malefaciendum, iter ipsorum uel gressum tribulatum et infelicem pronuntiat.

Et uiam pacis [a 1Kb] non cognouerunt. uia pacis lenis est et inturbata; omnis enim bona uita tranquilla est, et actus modesti ipsi sunt pacifici, et per istos itur ad Deum. Illi ergo nolentes hec scire, elegerunt uiam tribulationem, per quam itur in gehennam.

 Non est timor Dei ante oculos eorum. Quoniam huiusmodi sine sensu sunt, Dei timorem non habent: Initium enim sapientie timor Domini, dicit Salomon . Et non dixit timorem Dei hos non habere, sed: Non est, inquit, timor Dei ante oculos eorum. uidentes enim tam maligna opera sua, et non horrentes, timorem Dei dicuntur ante  oculos non habere. Istos omnes et propheta Hieremias significat, dicens inter cetera: Tunc omnes insurrexerunt in prophetam Domini, uolentes occidere eum. Et sequitur: Omnis autem populus non permisit . Illos ergo omnes dicit, 45 sed malos; et hos omnes, sed bonos. Neque enim quia dicit: Omnes declinauerunt, totam penitus plebem significat, sed hanc partem plebis, sicut et memoratus propheta refert: In qua omnes mali se condiderunt. Semper enim duo populi sunt in una plebe. Hic est ergo populus quem increpat Dominus sub nomine Hierusalem, dicens: Hierusalem, Hierusalem, que occidis prophetas . Et alio loco: Generatio, ait: mala et adultera, et: Natio uiperarum . De huiusmodi queritur etiam propheta  Esaias, dicens: ue genti peccatrici, semen pessimum ! Per malam enim uoluntatem, dum fructus malos faciunt, semen pessimum sunt. Et quia si uoluerint, possunt conuerti, uox probat Apostoli in alia Epistola dicentis: Eramus et nos aliquando natura filii ire, sicut et ceteri .

 Scimus autem quoniam quecumque Lex loquitur, iis qui in lege sunt, loquitur. Manifestum est quia hos increpat Lex, qui et primum non crediderunt  duci suo Moysi, neque prophetis parentibus suis, quos et persequentes occiderunt, neque apostolis cognatis suis secundum carnem, quorum sanguinem effuderunt, semper impii, et in Deum rebelles; ut per legem damnentur, cuius auctoritatem comtemnendam putarunt. Sicut enim omnium malorum [b 1Kb] una est causa in malo, ita et cunctorum bonorum. In istis ergo omnium similium arguitur malum. Hec ad Iudeorum confusionem pertinent, qui sibi et parentibus suis testimonium ex lege ferebant.

 Ut omne os obstruatur, et subditus fiat omnis mundus Deo. Hoc dicit, quia Iudeis in peccatis constrictis; omnis mundus subditus fit Deo. Nulli enim dubium est, quia pagani obruti sunt delictis et impietatibus, ac per hoc totus mundus Deo  prostratus est, ut possit [c 1Kb] ad indulgentiam peruenire; quia omnis mundus Iudei erant et gentiles, a quibus segregati sunt fideles. Quando ergo Iudeos qui legem acceperunt a Deo, et quibus facta promissio est, peccatis probat obnoxios, dubium non est omnes Grecos reos esse mortis. Quamobrem: Omne os obstruatur, ait, et subditus fiat omnis mundus Deo; dum omnes rei probati indigent misericordia Dei, tam Iudei, quam etiam Greci.

 Quoniam quidem non iustificabitur ex operibus Legis omnis caro coram Deo. Non ideo minime iustificatos homines asserit apud Deum; quia legem iustitie non seruauerunt in preceptis: sed quia sacramentum mysterii Dei, quod in Christo est, credere noluerunt. Per hoc enim decreuit Deus  iustificare hominem, non per legem, quia lex ad tempus iustificat, non apud Deum. Ideo legem seruantes in tempore, iusti sunt non apud Deum; quia fides per quam iustificantur homines apud Deum, non est in eis. Maior enim fides est, quam lex; quia lex ad nos pertinet, fides ad Deum. Idcirco lex temporalem habet iustitiam, fides eternam. Nam omnem carnem dicens omnem hominem significauit, sicut et propheta Esaias ait: Et uidebit omnis caro salutare Dei ; id est, uidebit omnis homo Christum Dei, in quo salus omnium continetur. Et idcirco carne significantur, quia peccatis obnoxii sunt. Sicut enim iustitia spiritales facit, ita et delicta carnales; ut ex actu nomen accipiat homo.

Per legem enim cognitio peccati: per fidem autem  abolitio; ideo sequenda fides est. Que est hec lex, per quam dicit cognitum esse peccatum, et cognitum quomodo? uidemus enim ueteres non ignorasse peccatum; quia et Ioseph in carcerem missus est, licet per calumniam ; et pincerna et pistor Pharaonis, causa peccati . Quomodo ergo latebant peccata? Triplex quidem lex est; ita ut prima pars de sacramento diuinitatis sit Dei: secunda autem que congruit legi naturali, que interdicit  peccatum: tertia uero factorum, id est, sabbati, neomenie, circumcisionis, etc. Hec est ergo lex naturalis, que per Moysen partim reformata, partim auctoritas eius firmata in uitiis cohibendis, cognitum fecit peccatum; non quod lateret, sicut dixi: [a 1Kb] sed ostendit peccata que fiunt, non impune futura apud Deum; ne forte quis ad tempus euadens, legem illusisse putaretur. Hoc est quod lex ostendit.

 Nunc uero sine lege iustitia Dei manifestata est, testimonium 46 habens a lege et prophetis. Apertum est quia iustitia Dei sine Lege apparuit, sed sine lege sabbati et circumcisionis et neomenie et uindicte; non tamen sine sacramento diuinitatis Dei: quippe cum iustitia Dei de sacramento Dei sit. Nam quando quos lex reos tenebat, iustitia Dei ignouit  illis, sine lege utique hoc fecit; quia in quos lex uindicatura erat, hec donauit illis peccatum. Et ne hoc forte contra legem factum putaretur, adiecit iustitiam Dei testimonium habere ex Lege et prophetis, hoc est, quia ipsa Lex ex alia parte olim istud futurum dixerat; quia uenturus erat, qui homines saluaret : quod legi concessum non erat, ut peccata donaret. Ideo autem iustitia Dei dicta est, que uidetur esse misericordia; quia de promissione originem habet: et cum promissum Dei redditur, iustitia Dei dicitur. Iustitia enim est, quia redditum est, quod promissum est: et cum suscipit confugientes ad se, iustitia dicitur; quia non suscipere confugientem iniquitas est.

 Iustitia autem Dei per fidem Iesu Christi.  Quid est aliud per fidem Iesu Christi, nisi quia ipsa Dei iustitia manifestatio Christi est? Per fidem enim predicationis Iesu Christi agnoscitur donum dudum promissum a Deo, uel sumitur.

In omnes uel super omnes, qui credunt, hoc est, super omnes Iudeos et Grecos credentes ueri Dei iustitiam.

 Non enim est distinctio; omnes enim peccauerunt, et egent gloria Dei. Quia dixerat super omnes Iudeos et Grecos Dei [b 1Kb] esse iustitiam, ut hoc probaret, adiecit: Omnes enim, ait, peccauerunt. Hoc generaliter accipiendum, ut intelligantur tam Iudei quam Greci; unde ait: Non est distinctio; omnes enim hic comprehendit, etiam et sacerdotes, ut ostenderet nichil profuisse legem sine fide. Sic enim lex  data est, ut fides esset in lege, que futuram speraret salutem. Quamobrem mors Christi omnibus profecit, quia et hic in seculo quid credendum et obseruandum est, docuit: et de inferno omnes eripuit.

. Iustificati gratis per gratiam ipsius. Iustificati sunt gratis, quia nichil operantes, neque uicem reddentes, sola fide iustificati sunt dono Dei.

Per redemptionem que est in Christo Iesu. Gratiam Dei in Christo esse testatur; quia uoluntate Dei a  Christo redempti sumus; ut manu missi iustificaremur, sicut et ad Galatas dicit: [c 1Kb] Christus nos redemit , offerens se pro nobis. Permisit enim se diabolo seuienti, sed imprescio. Putans autem se Christum posse retinere, ueluti accepit eum: sed quia uirtutem eius ferre non potuit, omnes quos tenebat, simul cum illo amisit.

 Quem proposuit Deus propitiatorem fidei. Hoc dicit quia in Christo proposuit Deus, id est, disposuit propitium se futurum humano generi, si credant.

In sanguine ipsius. Ideo in sanguine ipsius, quia morte eius liberati sumus; ut et manifestaret illum mortuum, et mortem passione eius damnaret.

 Ad ostensionem iustitie sue, hoc est, ut promissum suum palam faceret, quo nos a peccatis  liberaret, sicut ante promiserat; quod cum impleuit, iustum se ostendit.

Propter propositum precedentium delictorum, in patientia Dei. Sciens Deus propositum benignitatis sue quo censuit peccatoribus subuenire, tam iis qui sunt apud superos, quam iis qui in inferno tenebantur; utrosque diutissime exspectauit, euacuans sententiam, qua iustum uidetur omnes damnari; ut ostenderet nobis, quod olim decreuerat liberare genus humanum per Christum, sicut promisit per Hieremiam prophetam, dicens: Propitius ero iniquitatibus eorum, et delictorum illorum non memorabor . Et ne forte hoc donum solis Iudeis promisisse uideretur, per Esaiam dicit: Domus mea domus orationis uocabitur in omnibus gentibus  . Quamuis enim Iudaismo facta promissio sit, sed prescius Deus eo quod donum eius reprobaturi essent impii Iudei, gentes se ad percipiendam gratiam suam promisit admittere, quarum emulatione in iram missi cruciarentur impii Iudei.

In hoc tempore, id est, tempore nostro, quo dedit Deus, quod olim promiserat dandum tempore, quo dedit. Ut sit 47 iustus iustificans eum, qui est ex fide Iesu Christi. Recte ait, quia ut sit iustus, dedit quod promisit: hoc autem promisit, iustificare se credentes in Christo. Dicit autem in Habacuc: Iustus autem ex fide uiuit ; ut dum Dei fidem habet et Christi, sit iustus.

 Ubi est ergo gloriatio tua? Exclusa est. Per quam legem? factorum? Non, sed per legem fidei.  Reddita ratione, ad eos loquitur, qui agunt sub lege, quod sine causa glorientur, blandientes sibi de lege, et propter quod genus sint Abrahe, uidentes non iustificari hominem apud Deum, nisi per fidem.

 Arbitramur enim iustificari hominem per fidem sine operibus legis. Gentilem dicit hominem pro certo haberi, quod iustificetur credens, nulla faciens opera legis, id est, sine circumcisione, aut neomeniis, aut ueneratione sabbati.

  An Iudeorum Deus tantum? nonne et gentium? Immo et gentium. Sine dubio omnium Deus unus est. Nec enim soli Iudei possunt sibi uindicare, quod Deus illorum non etiam gentium sit; cum relegant ab uno Adam omnium esse originem, et nullum aduenam uolentem ad legem accedere, prohiberi. Denique aliquanti exierunt cum illis [a 1Kb] in eremum de Aegyptiis, quos suscipere iubentur , tantum ut circumciderentur, et pariter cum illis ederent azyma uel pascha, nec non et Cornelium donum Dei accepisse gentilem non iudaizantem, et quod iustificatus sit, diuino testimonio comprobatum .

 Quoniam quidem unus Deus, qui iustificauit circumcisionem ex fide et preputium per fidem.  In circumcisione Iudeos significat, eo quod ex fide promissionis iustificati sunt, credentes hunc esse Christum, quem in lege promiserat Deus. In preputio uero gentiles significat per Christi fidem iustificatos apud Deum. Tam enim gentiles, quam Iudeos non aliter quam credentes iustificauit; quia enim omnium unus est Deus, una ratione omnes iustificauit. Quid ergo prodest carnis circumcisio, aut quid obest preputium; quando dignitatem et meritum non facit nisi fides?

 Legem ergo euacuamus per fidem? Absit: sed legem statuimus. Non utique lex exinanitur per fidem, sed adimpletur; firmatur enim status eius, quando quod futurum dixit, fides istud aduenisse testatur. Hoc propter Iudeos, qui putant fidem Christi  legi esse inimicam, ignorantes sensum legis. Non ergo euacuat legem, cum illam cessare debere iam docet; quia tempore suo recte illam datam asserit, sed iam agere non debere. In ipsa enim lege dictum est, tempore exsolute promissionis legem cessare debere; Angelus enim Gabriel Danieli prophete desiderium huius rei sciende habenti ostendit , inter cetera dicens, adueniente Christo, chrisma, id est, unctionem regalem cessare, que potestas intelligitur. Et iudicium, ait, non erit amplius, quod est lex, et tolletur sacrificium meum. Ideo, inquit, meum, ut sciretur oblationem ueterem cessaturam. Quem sensum adaperiens Saluator: Lex, ait, et prophete usque ad Ioannem . Et quia lege Moysis cessante,  meliora precepta daturus erat Deus, Hieremias propheta cecinit, dicens: Ecce dies uenient, dicit Dominus, et consummabo domui Isrel, et domui Iuda testamentum nouum non secundum quod dedi patribus eorum . His utique qui uenientem Christum ex promissione receperunt. Ideo Saluator: Non ueni, ait, soluere legem aut prophetas, sed adimplere  . Et quia domus Dei non tantum in sola Hierosolyma, sed et in ceteris locis futura erat, ait Zacarias propheta: Ponam Hierusalem in omnibus gentibus : que est Ecclesia.



CAPUT Iu.

 Quid ergo dicemus inuenisse Abraham patrem nostrum secundum carnem? Postquam ostendit non posse per opera legis quemquam iustificari apud Deum, adiecit, nec Abraham potuisse aliquid mereri secundum carnem. Carnem dicens circumcisionem significauit, quia nichil quesiuit Abraham per circumcisionem. Ante enim iustificatus est, quam circumcideretur.

 Si enim Abraham ex operibus Legis iustificatus est, habet gloriam, sed non apud Deum. Hoc  proponentis est. [b 1Kb] Nam Abraham ex fide iustificatus est, quod nulli dubium est: ideo habet gloriam apud Deum. Sed quia qui legem seruant siue 48 Moysi, siue naturalem, iustificantur ad presens; ne rei sint in presenti iudicio; ideo ait: Ex operibus legis si Abraham iustificatus est, non habet apud Deum gloriam; quia qui fecerit, inquit, legem, uiuet in ea, id est, non morietur ut reus: nec tamen meritum ex hoc habebit apud Deum, sed fidei causa.

 Quid enim dicit Scriptura? Credidit Abraham Deo, et reputatum est ei ad iustitiam . Manifestauit non ideo Abraham gloriam apud Deum habere, quia circumcisus est, aut quia abstinuit se ab iniquitate; sed quia Deo credidit, hinc et iustificatus est, laudis sue premium in futuro consecuturus.

  Ei autem qui operatur, merces non imputatur secundum gratiam, sed secundum debitum. Absolutum est ei qui legi factorum, id est, Moysi, subiectus est, aut naturali; non imputari meritum ad mercedem, ut gloriam habeat apud Deum. Debitor est enim facere legem, quia necessitas imposita est per legem; ut, uelit nolit, faciat legem, ne damnetur, sicut alio loco dicit: Qui autem contemnunt, ipsi sibi damnationem adquirunt; quia ad presens rei sunt . Credere autem aut non credere, [c 1Kb] uoluntatis est. Neque enim quis cogi potest ad id, quod manifestum non est, sed inuitatur; quia non extorquetur, sed suadetur. Quamobrem assentiens premiis afficiendus est, sicut et Abraham, qui quod non uidit, credidit.

  Ei uero qui non operatur, id est, ei qui obnoxius est peccatis; qui non operatur, quod mandat lex. Credenti autem in eum, qui iustificat impium, reputatur fides eius ad iustitiam. Hoc dicit, quia sine operibus legis credenti impio, id est gentili, in Christum, reputatur fides eius ad iustitiam, sicut et Abrahe. Quomodo ergo Iudei per opera legis iustificari  se putant iustificatione Abrahe; cum uideant Abraham non per opera legis, sed sola fide iustificatum? Non ergo opus est lex, quando impius per solam fidem iustificatur apud Deum.

Secundum propositum gratie Dei. Sic decretum dicit a Deo, ut cessante lege, [a 1Kb] solam fidem gratia Dei posceret ad salutem.

 Sicut et Dauid dicit. Hoc ipsum munit exemplo prophete. Beatitudinem hominis, cui Deus accepto fert iustitiam sine operibus. Beatos dicit de quibus hoc sanxit Deus, ut sine labore [b 1Kb] et aliqua obseruatione, sola fide iustificentur apud Deum. Temporis ergo beatitudinem predicat, quo natus est Christus, sicut ipse Dominus ait: Multi iusti et prophete cupierunt uidere, que uidetis; et audire, que  auditis, et non audierunt .

 Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum . Manifeste beati sunt, quibus sine labore uel opere aliquo remittuntur iniquitates, et peccata teguntur, nulla ab his requisita penitentie opera, nisi tantum ut credant. Beatus etiam hic uir est, cui non imputauit Dominus peccatum. Remittere, et tegere, et non imputare, una ratio, et unus est sensus; omnia enim uno modo obtinentur et donantur.

uidetur autem quibusdam tripartita ratio in his dictis; quia diuersis propheta usus est uerbis, et quia a plurali numero ad singularem descendit. [c 1Kb] Cum enim uerba Dei in ubertatem gratie, quia  peccati diuersa sunt nomina, per delictorum uocabula enumerare uult, latius locutus est; unius tamen forme et significationis sunt uerba; quia et cum tegit, remittit: et cum remittit, non imputat. Ad laudem enim gratie Dei prolixius loquitur, [d 1Kb] ut amplificet gratiam. Tres enim gradus fecit propter delictorum uarietatem: quorum primus gradus est iniquitas uel impietas, dum non agnoscitur Creator: secundus, in grauium peccatorum operibus; tertius uero leuium; hos tamen omnes in baptismate obliterari. Tribus his gradibus totius peccati corpus significauit.

Quemadmodum autem ad penitentium personam potest pertinere, cum dicit: Beati quorum tecta sunt peccata; cum constet penitentes labore et gemitu  remissionem peccatorum acquirere? Aut quomodo martyrio congruit, quod dicit: Beatus uir, cui non imputauit Dominus peccatum; 49 cum sciamus gloriam martyrii passionibus et pressuris acquiri?

Propheta autem tempus felix preuidens in Saluatoris aduentu, beatos nuncupat, quibus sine labore uel aliquo opere per lauacrum remittuntur, et teguntur et non imputantur peccata. Apostolus tamen propter plenitudinem temporum, et quia plus gratie  in apostolis est, quam fuit in prophetis, maiora protestatur, que ex dono baptismatis consequimur; quia non solum remissionem peccatorum accipere nos, sed iustificari, et filios Dei fieri profitetur; ut beatitudo hec perfectam habeat et securitatem et gloriam.

 Beatitudo ergo hec in circumcisione tantum manet, an et in preputio? Id est, numquid beatitudo ista Abrahe tantum filiis concessa est, an et iis qui incircumcisi sunt? Si enim illo tempore non prohibite sunt gentes accedere ad legem et promissionem Abrahe, qui fieri poterat, ut tempore Christi prohiberentur [e 1Kb] uenientes ad gratiam; quando Deus gratia plene incitauit?

Dicimus enim, hoc est, si sensu legis loquimur,  quia reputata est Abrahe fides ad iustitiam. Ab origine incipit, ut omnem tergiuersationem cauillationis excludat; quia qui a capite excluditur, non habet unde incipiat facere questionem.

 Quomodo ergo reputata est? cum in circumcisione esset, an in preputio? Non in circumcisione, sed in preputio. Et signum accepit circumcisionis signaculum iustitie fidei, que est in preputio; ut sit pater omnium credentium per preputium; ut reputetur et illis ad iustitiam . Abraham cum esset in preputio, credidit Deo. Quid credidit? Semen se habiturum, id est, filium, in quo omnes gentes iustificarentur per fidem in preputio, sicut et Abraham iustificatus est. Nam circumcisionem signum accepit iustitie fidei: credens enim se  filium habiturum, huius rei quam credidit, signum accepit; ut quia credens iustificatus sit, cerneretur. Non ergo circumcisio aliquid habet dignitatis, sed signum est tantum. Quod signum ideo accipiebant filii Abrahe, ut scirentur eius filii esse, qui credens Deo hoc signum acceperat; ut emuli essent paterne fidei, et crederent in Iesum, qui promissus est Abrahe, cuius in figura natus est Isaac. Nec enim in Isaac omnes gentes benedicuntur, sed in Christo: Quia non est aliud nomen datum sub celo, in quo oporteat saluos fieri , dicit Petrus apostolus.

 Et sit pater circumcisionis non solum eorum qui ex circumcisione sunt, sed et eorum qui sequuntur uestigia fidei, que est in preputio patris nostri  Abrahe. Hoc dicit, quia credens Abraham, primus factus est pater circumcisionis, sed cordis, non tantum eorum qui sunt ex eius origine, sed et eorum qui similiter credunt ex gentibus. Secundum carnem enim Iudeorum pater est, secundum fidem uero omnium credentium.

 Non enim per legem promissio Abrahe aut semini eius, ut heres esset mundi, sed per iustitiam fidei. Manifestum est, quia neque adhuc Lex data  erat, neque iam erat circumcisio; quando promissio iam facta est Abrahe credenti, et semini eius, quod est Christus [a 1Kb] qui hominum peccata ablueret. Unde dicit Ioannes Baptista: Ecce agnus Dei, ecce qui tollit peccatum mundi . Non ergo merito seruate legis heres factus est mundi, sed fidei: heres autem mundi heres est terre, quam in filiis consecutus est: Christus autem heres est gentium, ut Dauid canit: Et dabo tibi gentes hereditatem tuam, et possessionem tuam terminos terre ; ipsi enim moriemur et uiuemus cum eo.

 Si enim qui ex lege, hi sunt heredes, id est, si ii qui ex lege uel sub lege sunt, heredes ex lege sunt, Euacuata est fides, abolita est promissio . Manifestum est, quoniam si ex lege  hereditas, promissio que ex fide facta est ad Abraham, in irritum uenit. Sed non est per Legem facta promissio, sed per iustitiam fidei hereditas; ostendit enim Apostolus quid mali sit hereditatem sperare ex lege.

 Lex enim iram operatur. Ut penitus ostendat non posse iustificari hominem per legem apud Deum, neque promissionem per legem fieri potuisse: Lex, ait, iram operatur; ad hoc enim data est, ut reos faceret delinquentes. Fides 50 autem donum est misericordie Dei, ut per legem rei facti, ueniam consequantur; idcirco fides gaudium operatur. Nec contra legem loquitur, sed anteponit illi fidem; quia qui per legem salui esse non poterant, gratia Dei saluantur per fidem. Non ergo lex  ira est, sed iram operatur peccanti, id est, penam; dum non ignoscit, sed uindicat. Pena enim per iram generatur, ira autem nascitur ex peccato; ac per hoc relinqui uult legem, ut ad fidem confugiatur, que delicta ignoscit, ut saluet.

Ubi enim non est lex, nec preuaricatio. Hoc dicit, quia sublatis reis de potestate legis, data uenia, preuaricatio nulla est; iustificati enim sunt, qui per preuaricationem legis fuerant peccatores. Cessat enim factorum lex, id est, obseruatio sabbatorum, neomeniarum, circumcisionis, escarum discretio, animalis mortui, [b 1Kb] aut sanguinis mustele obseruatio.

 Ideo ex fide, ut secundum gratiam firma sit promissio omni semini. Firma esse non potest  promissio omni semini, hoc est, omni homini ex omni gente, nisi fuerit ex fide; quia origo promissionis ex fide est, non ex lege; quia qui sub lege sunt, rei sunt: promissio autem reis dari non potest; ac per hoc purificandi sunt prius per fidem; ut digni fiant dici filii Dei, et sit firma promissio. Si enim filios Dei se dicant, cum sint rei, hoc est, sub lege, non est firmum; quia filii Dei liberi sunt a peccato. [c 1Kb] Si ergo qui sub lege sunt, eruendi de sub lege sunt,  ut promissionem mereantur accipere; quanto magis qui sub lege non sunt! Non ergo expedit, ut se mittat sub lege; ut possit compendio medelam uulneris inuenire.

Non ei qui ex lege est tantum, sed et ei qui ex fide est Abrahe. Hoc est quod supra dixit: Omni semini, tam Iudeorum, qui utique ex lege ueniebant, quam gentilium, qui fidem sequuntur Abrahe, quam gentilis habuit, ut esset iustus. Sine lege enim credidit Abraham, ideoque magis gentilibus iungitur; ut firma sit eis promissio, credentibus ei, cui credidit ipse.

. Qui est pater omnium nostrum, sicut scriptum est: Quia patrem multarum gentium posui te . Confirmauit exemplo Legis Abraham  omnium patrem esse, sed eorum qui credunt: et sic firmam esse promissionem, si fidei causa recedatur a lege; quia promissio regni celorum iustis deputata est, non peccatoribus. Et qui sub lege sunt, sub peccato sunt; quia omnes peccauerunt, nec posse aliquem et sub lege esse, et gratiam consequi, sicut et ad Galatas ait: Euacuati estis a Christo, qui in lege iustificamini, a gratia excidistis .

Ante eum cui credidisti Deo. Ut unum Deum omnium doceat, alloquitur gentiles, Abraham ipsi Deo credidisse, et iustificatum [d 1Kb] esse ante eum, in quem et gentes credunt; ut iustificentur, ut non sit distantia Iudei et Greci in fide; quia sublata circumcisione et preputio, unum fiunt in Christo; quia et Abraham in preputio credidit, et iustificatus est.

 Qui uiuificat mortuos, et uocat ea que non sunt, tamquam ea que sunt. Hoc dicto ad fidem Abrahe gentes inuitat; quia cum esset in preputio, credens Deo, cuius nunc fides predicatur in Christo, [e 1Kb] uiuificatus est cum sua coniuge. Cum essent enim obsoleta etate, seniores reuiruerunt; ita ut non diffideret habiturum se ex Sara filium, quam sterilem sciebat, et in qua iam fluxus muliebris nature defecerat; ut per hec non curent neque de preputio, neque de circumcisione, et prompti sint circa fidem: securi quia credunt ei, qui uiuificat mortuos, nec alium esse qui hanc habeat potestatem: et cum uoluerit esse, quod non sunt, statim eius uoluntate subsistant. Ideo Abraham cum pater adhuc non esset, uocatus est pater multarum gentium, et credidit, securus de Dei  potentia. Ut autem pater Christi idem esse Deus crederetur, cui credidit Abraham, tale signum datum est in Zacaria et Elisabeth , cum promissio redditur in mundo, imminente Christo, quale datum fuerat in Abraham et Sara, quando signata promissio est; ut simili genere emortua corpora senectute generarent sanctum Ioannem, sicut natus fuerat et Isaac.

 Qui contra spem in spem credidit . Manifestum est, quia dum spem non haberet generandi Abraham, credidit Deo 51 fidem habens contra spem generare se, sed sciens omnia posse Deum.

Ut fieret pater multarum gentium, secundum quod dictum est: Sic erit semen tuum . Hoc in Genesi; ostendens enim illi stellas celi dixit: Sic erit semen tuum, quod credens iustificatus est. Credidit enim quod mundo impossibile uidetur, dum in rerum naturam non cadit, ut possint senes generare, et tanta copia multiplicari semen eorum, ut numerari non possit. Ideoque pretiosa est fides, quia contra id quod scit aut uidet, credit futurum: hac spe consolatur se, quia Deus est qui promittit; de quo plus sentiri par est, quam humana imbecillitas capit.

  Et non infirmatus est fide: nec considerauit corpus suum iam emortuum, cum iam fere centum esset annorum, et emortuam uuluam Sare. In repromissione autem Dei non hesitauit diffidentia, sed confirmatus est in fide, dando gloriam Deo: certum habens quia que promisit, potens est et facere; ideoque estimatum est illi ad iustitiam. Hoc laude dignum predicat Abraham; quia cum se sciret non posse, infirmitatem suam fide firmauit; ut crederet se posse per Deum, quod sciret fieri per mundi decreta non posse. Magni ergo, meriti est apud Deum, qui contra scientiam suam Deo credidit, non dubitans posse illum, ut pote Deum, quod scit secundum mundi rationem fieri non posse. Pro certo enim habet Deum ultra rationem mundi esse; nemo enim intra id  esse dicendus est, quod creauit. Ideo huiusmodi remunerandus est a Deo, quia auctori suo plus tribuit, quam ipse sapit. Quod quidem nullius pretii esset, si omnes equa sentirent: sed multorum diffidentia commendatur fides credentium apud Deum. Hortatur ergo gentes [a 1Kb] ad hanc fidei firmitatem, ut Dei promissionem et gratiam sine aliqua ambiguitate suscipiant, securi exemplo Abrahe quia inde credenti laus crescit, si quod incredibile est, et mundo stultum uidetur, credatur; quia [b 1Kb] quanto impossibile putatur quod creditur, tanto magis honorabilior erit credens: et uere tamen stultum esset hoc credere, si sine Deo fieri diceretur. Et ideo tanto laudabilior est Abrahe fides ceterorum fide; quia nullis signorum prodigiis attracta est. Quoniam autem  mundus certa lege et potestate gubernatur, et regitur modo definito a Deo: [c 1Kb] homines autem carnis amore circa rationem studiosi, Deum huius opificem neglexerunt; Deus, ut errorem auferret, et dominum se omnium demonstraret, hoc se posse et fecisse predicari uoluit, quod mundo impossibile est; ut qui hoc crederent damnatis iis qui ratione mundi inflati  Deum neglexerunt, discreti saluarentur, Dei dominio mancipati.

 Non autem scriptum est tantum propter ipsum solum, quia reputatum est illi ad iustitiam : sed et propter nos, quibus reputabitur credentibus in eum, qui suscitauit Iesum Christum Dominum nostrum a mortuis, qui traditus est propter peccata nostra, et resurrexit propter iustificationem nostram. In Abraham formam datam dicit Iudeis et gentibus, ut exemplo eius credamus in Deum, et in Christum, et in Spiritum sanctum, et reputetur nobis iustitia. Quamuis differat [d 1Kb] quod nunc creditur, unum tamen donum habet fides. Hoc ergo consequimur, quod credimus: credentes enim Christum Dei esse Filium, a Deo adoptamur in filios;  nichil enim ultra potuit donare credentibus, quam ut filii Dei dicantur, perfidis abdicatis. Nos enim filii Dei uocamur, illi autem nec serui digni sunt nuncupari. Pro infinita enim magnificentia sua Deus hoc donauit diligentibus se, quod sua dignum est maiestate, non quod homines mereantur; quia in dono plus magis dantis quam accipientis consideratur sublimitas, et ex eo plus accipit laudis, cum paruulis magna dona largitur per Christum, qui nostri causa occidi se passus est; ut nos, data uenia, a secunda morte erueret, id est, a pena inferni: et surrexit, [e 1Kb] ut per letitiam triumphi mortis euicte gratiam nobis, iustificationis donaret, ut digni essemus dici filii Dei. Ante passionem enim qui baptizati sunt, solam remissionem acceperunt peccatorum quorum  zelo satanas occidit Saluatorem: post resurrectionem uero, tam ii qui prius, quam isti qui postea baptizati sunt omnes iustificati sunt per datam formam 52 fidei Trinitatis, acceptoque Spiritu sancto, qui signum est credentium, quod sint filii Dei. Et ut ad cumulum nobis iustificationis proficeret, resurgens preceptis suis auctoritatem tribuit; ut eorum [f 1Kb] emuli meritis augeamus nos, per que gloriam adepti, clari appareamus in regno Dei, hac fiducia qua iustificati a morte teneri non possimus. Passione enim Saluatoris uicta mors, que prius causa peccati dominabatur, iustificatos ab eo retinere non audet.



CAPUT u.

 Iustificati igitur ex fide, pacem habeamus ad Deum per Dominum nostrum Iesum  Christum. Pacem cum Deo habere fides facit, non lex: hec enim nos Deo reconciliat, sublatis peccatis, que nos Deo fecerant inimicos. Et quia Dominus iehsu huius gratie minister est, per ipsum pacificati sumus Deo: maior enim fides, quam lex est; lex enim nostra causa est, fides Dei: et lex ad presentem disciplinam pertinet, fides uero ad salutem perpetuam.  Sed qui de Christo non ita sentit, ut debet, ad fidei premia non poterit peruenire; quia fidei non tenet ueritatem.

 Per quem et accessum habemus per fidem in gratiam istam; in qua stamus, et gloriamur in spe glorie filiorum Dei. Manifestum est per Christum nos aditum habere ad gratiam Dei; ipse enim est arbiter Dei et hominum, qui nos doctrina sua erigens, sperare fecit donum gratie Dei, stantes in fide eius. Ideo stantes, quia prius iacuimus: credentes autem erecti sumus, gloriantes in spe claritatis, quam promisit Deus nobis.

 Non solum autem, sed et gloriamur in tribulationibus nostris. Quoniam per tribulationes oportet nos intrare in regnum Dei ,  ideo et in his gloriandum docet. Spei autem addita tribulatio augmentum facit premii; index enim fixe spei tribulatio est, que testimonium perhibet ad coronam. Unde Dominus ait: Beati eritis, cum uos persequentur, et dicent omne malum aduersum uos propter iustitiam Dei. Gaudete et exsultate; ecce enim copiosa est merces uestra in celo . Contemnere enim presentia, et que oblectamento sunt, et in pressura non cedere spe futurorum magni meriti est apud Deum. Ideoque in tribulationibus gloriandum est; quia tanto plus accepturum se credit, quanto in tribulatione se uiderit fortiorem.

Scientes quod tribulatio patientiam operatur. Hoc est tribulationem patientiam operari, si tribulatio  ipsa motum non patiatur infirmitatis aut dubitationis.

 Patientia autem probationem. Manifestum est quia patientia, si talis fuerit qualem diximus, firma uidebitur probatio.

Probatio autem spem. Spes in eo qui probatus uidetur, non immerito dicitur; dignus enim scietur, accepturus remunerationem in regno Dei.

 Spes autem non confundit; quia caritas Dei diffusa est in cordibus nostris per Spiritum sanctum, qui datus est nobis. Spes non confundit, dum stulti et hebetes a perfidis iudicamur, credentes que mundana carent ratione; pignus enim caritatis Dei habemus in nobis Spiritum sanctum datum nobis. Fidele enim esse promissum Dei probat Spiritus sanctus datus apostolis, et nobis, qui prestitit; ut diuersis  linguis imperiti loquerentur cum interpretationibus ad confirmandam spem, ut et caritatem Dei commendaret in nobis ; ut quia charos falli impossibile est, securos nos faceret de promissione: quia et Deus est, qui promisit; et iis quos charos habere uult promisit; quia enim fidei nostre rationem humana uerba asserere non ualent nisi uirtutum testimonio, que cum tacent, clamant, rationabilis approbatur ad confusionem prudentium  mundi: qui audacia uerborum terrenis armis contra celestia dimicant, et carnalibus aduersus spiritalia; et prudentes se dicere non erubescunt. Nam sicut peregrini hominis improbabilis origo in terra aliena est; ita et fidei nostre ueritas peregrinatur in terris: et quia natura eius uerbis explicari non potest, uirtutis, que maior res est, testimonio commendatur.

 Ut quid enim Christus, cum adhuc peccatores essemus, secundum tempus pro impiis mortuus est? uix enim pro iusto quis moritur; nam pro bono forsitan quis audeat mori? Si pro 53 incredulis ac Deo inimicis Christus ad tempus morti se dedit, ad tempus enim mortuus est, quia tertia die resurrexit; quanto magis cum in illum credimus, auxiliis  suis muniet nos? Ad hoc enim pro nobis mortuus est, ut et uitam et gloriam nobis acquireret. Itaque si pro inimicis mortuus est, quantum prestet amicis, debet intelligi. [a 1Kb] Apud homines ergo, id est, secundum tempus mori uisus est; ille enim apud inferos pro salute animarum irreuerentes et nequam spiritus iudicabat. Tempora in mundo sunt, ubi oritur et occidit sol, et luna incrementum [b 1Kb] et detrimentum facit, et dies et nox in statu suo non perseuerant; res enim que tempori et etati subiecta est, mutabilis semper est. Huic ergo tempori Christus mortuus est, dum excessit e corpore. Ubi autem tempus non est et etas, ibi non solum uiuus, sed et uictor repertus est. Hinc uoluit affectum Saluatoris erga nos commendare, cum dicit: uix pro iusto  quis moritur: Christus autem pro impiis mortuus est. Si enim pro iusto uix aliquis moritur, pro impiis quomodo potest fieri ut quis moriatur? Et si pro bono uno forte audeat quis mori, aut forte non audeat, quia utrumque difficile esse significat; quemadmodum uideri potest, ut audeat aliquis pro multorum impietatibus mori. Etenim si quis pro iusto aut bono audeat forte mori miseratione quadam illectus, aut affectu bonorum operum eius: pro impiis uero non solum, quod suadeat mori, deest; sed et quod in lacrymas prouocet. Christus autem mortuus est pro impietatibus populi, et adhuc [c 1Kb] non sui; ut omnia que mundus diffidit, faceret credibilia. Duos ergo gradus fecit, iusti, et boni: quamuis enim et iustus bonus dicendus sit; tamen genera ipsa posuit, iustum  exercitio significans, bonum uero natura, qui simplicitate innocens dicatur. Unde quamuis melioris meriti sit, quantum ad locum istum pertinet, iustus quam bonus; tamen pro bono, inquit, forte aliquis audeat mori; ut quia miserabilior causa innocentie est, ad hoc cogi forte aliquem posse significat. benique optant parentes pro bonis filiis mori, non dicam uxores pro bonis maritis. Nam si uelimus de bono et iusto proponere, aliquando meliorem iustum  deprehendimus, aliquando preponendum bonum. Si enim iuxta Dei legem qui iustus est, melior bono est; sed illo qui necdum secum laborauit, ut amplificaret se bonis; exercitio enim bonum nature sue iustus meliorabit. Si autem iuxta mundum fuerit iustus, preponitur illi bonus propter innocentiam, quia huiusmodi non est [a 1Kb] sine seueritate iustitia. Itaque omnis natura bona est, iustitia autem legis Dei fructus est competens nature; ideoque iustitia bonitas est, unde iusti semper appellantur et boni. Non tamen semper boni iusti, quia non propter opera uocantur boni, sed propter innocentiam: iustitia enim perfecta est bonitas dum explet opere nature sue bona.

 Commendat autem suam caritatem  Deus in nobis. Sic commendat suam caritatem, dum adhuc inimicis suis beneuolus est, et mittit qui saluet eos; cum utique non mereantur.

 Quoniam si cum adhuc peccatores essemus, Christus pro nobis mortuus est, multo magis iustificati nunc in sanguine ipsius, salui erimus ab ira per ipsum. Hoc dicit, quia si pro peccatoribus Filium suum Deus occidi permisit, quid faciet pro iustificatis, nisi seruet eos ab ira, id est, tutos illos prestet ab illusione diaboli; ut securi sint in die iudicii, cum ceperit perfidos ultio deuastare? Quoniam enim bonitas Dei nullum perire uult, mortem dignissimam dedit; ut intelligentibus Dei gratiam circa se, adderet dignitatem et gloriam, [b 1Kb] ingratis cumularet penam. Ingrati ii sunt qui, Deo uocante, dissentiunt,  Dei gratiam abnuentes, ut in proposito erroris et malignitatis permaneant.

 Si enim cum inimici essemus, reconciliati sumus Deo per mortem Filii eius, multo magis reconciliati salui erimus in uita ipsius. Manifestum est, quia si, ut reconciliaret nos sibi, Deus Filium suum morti tradidit, quanto magis reconciliatos saluos faciet in uita ipsius? [c 1Kb] Non enim poterit 54 minime diligere amicos, qui prodest inimicis. Si enim mors Saluatoris profuit nobis adhuc impiis, quanto magis iustificatis uita ipsius, cum resurgit a mortuis? Quia sicut mors eius a diabolo nos eruit, ita et uita eius de die iudicii Dei nos liberabit.

 Non solum autem hoc, sed et gloriamur  in Deo per Dominum nostrum Iesum Christum, per quem nunc reconciliationem accepimus. Non tantum pro accepta salute et securitate Deo gratias agendas docet, sed et gloriandum per Christum Iesum in Deo, [d 1Kb] qui dignatus est ex impiis et inimicis dici nos suos amicos; ut omnia beneficia per  Christum consecutos nos gaudeamus: ut quia per ipsum cognouimus Deum, gloriantes in eo, reddamus ei honorificentiam parem Deo Patri, ipso sibi idoneo teste predicante; Ut honorificent, inquit, Filium, sicut honorificant Patrem . Post Dei ergo Patris prouidentiam, et donum quod dedit per Christum, ut personam Filii nobis gratam faceret, quia per unum Christum redempti sumus ab uno Deo Patre, adiecit:

 Propterea sicut per unum hominem peccatum in hunc mundum intrauit, et per peccatum mors; sic in omnes homines mors pertransiit, in quo omnes peccauerunt. Quoniam superius Dei gratiam per Christum datam ostendit secundum ordinem ueritatis; [e 1Kb] nunc ipsum ordinem unius Dei Patris,  per unum Christum Filium eius declarat; ut quia Adam, unus, id est, Eua, et ipsa enim Adam est, peccauit in omnibus; ita unus Christus Filius Dei peccatum uicit in omnibus. Et quia propositum gratie Dei erga genus humanum ostendit; ut ipsa primordia peccati ostenderet, ab Adam cepit, qui primum peccauit; ut prouidentiam unius Dei per unum reformasse doceret, quod per unum fuerat lapsum et tractum in mortem. Hic ergo unus est per quem saluati, hanc illi reuerentiam, quam Deo Patri debemus, ipso uolente. Dicit enim idem alio loco: Qui in his seruit Christo, placet Deo ; cum scriptum sit: Dominum Deum tuum adorabis, et illi soli seruies . Si ergo soli Deo seruiendum dicit, et Christo seruire precepit, in  unitate Dei est Christus, nec dispar aut alter Deus; quando cum soli Deo seruiendum [f 1Kb] lex dicat, communiter utique Christo seruiens Deo placere predicatur. Igitur sicut per unum hominem peccatum in hunc mundum intrauit, et per peccatum mors, ita et per unum Christum damnatio et mors peccati, prestans uitam eternam, quod inferius declarat.

In quo, id est, in Adam, omnes peccauerunt. Ideo dixit, in quo, cum de muliere loquatur, quia non ad speciem retulit, sed ad genus. Manifestum itaque est in Adam omnes peccasse quasi in massa; ipsa enim per peccatum corruptus, quos genuit, omnes nati sunt sub peccato. Ex eo igitur cuncti peccatores, quia ex eo ipso sumus omnes; hic enim beneficium Dei perdidit, dum preuaricauit, indignus  factus edere de arbore uite, ut moreretur. Mors autem dissolutio corporis est, cum anima a corpore separatur. Est et alia mors, que secunda dicitur in gehenna, quam non peccato Ade patimur, sed eius occasione propriis peccatis acquiritur: a qua boni immunes sunt, tantum quod in inferno erant, [g 1Kb] sed  superiori, quasi in libera, qui ad celos ascendere non poterant; sententia enim tenebantur data in Adam, quod chirographum in decretis morte Christi deletum est . Sententia autem decreti fuit, ut unius hominis corpus solueretur super terram: anima uero uinculis inferni detenta exitia pateretur.

 Usque ad legem enim peccatum erat in hoc mundo: peccatum autem non imputabatur, cum lex non esset. In Adam omnes dicit peccasse, sicut supra memoraui, et usque ad legem datam non imputatum esse peccatum; putabant enim se homines apud Deum impune peccare, sed non apud homines. Nec enim lex naturalis penitus obtorpuerat; quia non ignorabant quia quod pati nolebant, aliis facere  non debebant. Nam usque adeo non ignotum fuit peccatum inter homines, ut Iacob cum idola sua apud illum quereret socer eius Laban, in quo inuentum fuisset furtum , 55 morte dignum iudicaret: et Ioseph quamuis per calumniam, tamen quasi reus clausus in carcere est : et pistor, et pincerna Pharaonis ob delictum similiter passi sunt : et Moyses, occiso Aegyptio, [a 1Kb] atterritus lege est . Quomodo ergo non imputabatur peccatum, cum lex non esset? aut quomodo uindicabatur, nisi lex sciretur?

Lex naturalis semper est, nec ignorabatur aliquando; sed putabatur ad tempus tantum auctoritatem habere, non et apud Deum reos facere. Ignorabatur  enim quia iudicaturus esset Deus genus humanum, ac per hoc non imputabatur peccatum, [b 1Kb] quasi peccatum non cognitum esset apud Deum, incuriosum Deum asserentes. At ubi autem lex data est per Moysen, manifestatum est curare Deum res humanas, et non impune iis futurum qui malefacientes, quacumque ex causa in presenti euadunt. Nam utique si inter se, magistra iustitia uel natura, peccata non inulta censebant; quanto magis Deum, quem mundi sciebant opificem, hec requisiturum non debuerant ignorare? Quippe cum Sodoma et Gomorrha per ignem adiudicate sint deperire , quod obliuio quidem texerat; Moyses autem ut firmaret Deum iudicem fore, scribendo manifestauit. Sed cum pretermisso Deo, figmenta ceperunt  in honorem Dei recipere, [c 1Kb] deprauati mente, partem legis naturalis, que prima est, calcauerunt. Quia lex naturalis tres habet partes, cuius prima hec est, ut agnitus honoretur Creator, nec eius claritas et maiestas [d 1Kb] alicui de creaturis deputetur: secunda autem pars est moralis, hoc est, ut bene uiuatur, modestia gubernante; congruit enim homini habenti  notitiam Creatoris uitam suam lege refrenare, ne frustretur agnitio: tertia uero pars est docibilis, ut notitia creatoris Dei, et exemplum morum ceteris tradatur; ut discant [e 1Kb] quemadmodum apud Creatorem meritum collocatur. Hec est uera et Christiana prudentia.

 Sed regnauit mors ab Adam usque ad Moysen. Quoniam non imputabatur peccatum, antequam lex daretur per Moysen, sicut dixi; ipsa usurpationis impunitate regnabat mors, sciens sibi illos deuotos. Regnabat ergo mors securitate dominationis sue tam in hos, qui ad tempus euadebant, quam in illos qui etiam hic penas dabant pro malis suis operibus. Omnes enim suos esse uidebat; quia qui facit peccatum, seruus est peccati : impune enim cedere putantes, magis delinquebant: circa hec tamen peccata promptiores, que mundus quasi licita nutriebat. Quo facto gaudebat Satanas, securus quod causa Ade relictum a Deo hominem in possessionem habebat.

Regnabat ergo mors in eos, qui peccauerunt in similitudinem preuaricationis Ade, qui est forma futuri: quod in subiectis monstrabimus. Itaque non in omnes mortem regnasse manifestum est, quia non peccauerunt omnes in similitudinem preuaricationis Ade, id est, non omnes, contempto Deo, peccauerunt. Qui autem sunt qui, contempto Deo, peccauerunt; nisi qui neglecto Creatore seruierunt creature, deos sibi constituentes quos colerent, ad iniuriam Dei? [f 1Kb] Idcirco letabatur in istis diabolus,  quia uidebat illos imitatores suos effectos. Nam et Thare pater Abrahe, et Nachor et Laban proprios Deos sibi uindicabant. Et peccatum Ade non longe est ab idololatria; preuaricauit enim, putans se hominem futurum Deum. Aestimauit enim hoc magis profuturum, quod diabolus suasit, quam quod Deus iussit, in loco Dei diabolum statuens; unde et subiectus est diabolo. Similiter et hi, transgresso Deo, dum creature seruiunt, peccant simili modo, non eodem; quia similitudo solet habere aliquid dissimile. Nec enim potest dici quia et hi qui preceptum acceperunt non edendi de arbore sicut Adam fuerunt , qui peccauerunt, non preuaricato Deo, sed in lege naturali. Qui enim intellexit, siue ex traduce, siue indicio naturali, et ueneratus  est Deum, nulli honorificentiam nominis ac maiestatis eius impertiens; si peccauit, quia impossibile est non peccare, sub Deo peccauit, non in Deum, quem iudicem sensit: ideoque in huiusmodi mors non regnauit. In hos autem, 56 sicut dixi, regnauit, qui sub specie idolorum seruierunt diabolo. Propterea quod lex in auctoritate non erat promulgata,  iudicem Deum presentire nequiuerunt. Maxima enim pars mundi Deum fore iudicem ignorabat: perpauci autem in quos non regnauit mors; in quos autem regnauit, post istam mortem, que prima dicitur, a secunda excepti sunt ad penam et perditionem futuram. In quos autem non regnauit, quia non peccauerunt in similitudinem preuaricationis Ade, sub spe reseruati sunt [a 1Kb] aduentui Saluatoris in libera: sicut legitur de Abraham, quia quamuis apud inferos fuerit; discretus tamen longo interuallo est; ita ut chaos esset ingens inter iustos et peccatores . Si inter iustos et peccatores chaos ingens erat, [b 1Kb] quanto magis inter impios, ut iustis esset refrigerium, et peccatoribus estus, impiis uero ardor; ut ante iudicium quid unusquisque  dignus esset, non lateret? Ac per hoc regnabat in eos mors, quia uidebat opera subtilitatis sue profecisse eis ad penam quasi inimicis. Non enim latuit illum ad hoc factum hominem in mundo, ut imperium unius Dei predicaret, quod preuaricatus est Satanas.

Ac si in Greco non ita cautum dicatur; sic enim dicitur scriptum, etiam in eos mortem regnasse, qui non peccauerunt in similitudinem preuaricationis Ade. Totum enim hic complexus uidetur, ut quia mors, id est, dissolutio, per inuidiam facta est diaboli, etiam in eos qui non peccauerunt, regnasse mortem dicat, moriuntur enim, quod uoti est Satane. Quod si uerum esset, non oportuit dici: Regnauit mors ab Adam usque ad Moysen; si ab initio  usque ad finem regnat in omnes. Aut forte gradus fecit, ut ab Adam usque ad Moysen regnauerit, et a Moyse usque ad Christum, a Christo uero usque ad finem; ut ad quam utilitatem hec locutio proficeret, cum nec sic locutus probetur. Dixit enim: Ab Adam regnauit mors usque ad Moysen, propter quod Lex non erat manifestata, ut data Lege, sub auctoritate eius uiuerent, scientes quid cauerent, ne regnaret in eos mors. Igitur qui ante Legem hoc seruauit, natura duce, quod postea Lex mandauit, numquid potest dici quia mors regnauit in eum? Nam uide quid de eo scriptum sit: Peccatum, inquit, non imputabatur, cum Lex non esset; et adiecit: Sed regnauit mors ab Adam usque ad Moysen; eo utique tempore, quo Lex non erat: et conuenit ut quia antequam  Lex daretur, mors regnauit, in eos regnasse dicatur, qui peccauerunt in similitudinem preuaricationis Ade, sicut supra memorauimus. Sicut enim post Legem datam qui idolis aut fornicationi seruierunt, contemnentes legislatorem, regnauit in eos mors; ita et ante Legem qui sensum Legis presenserunt,  honorificantes auctorem eius, non utique regnauit in eos mors: propterea enim regnasse dicitur, quia cognitio unius Dei euanuerat in terris. Denique sic cepit data Lex: Ego sum, inquit, Dominus Deus tuus, qui eduxi te de Aegypto, de domo seruitutis: non erunt tibi dii alii preter me; et non facies tibi idolum, neque ullam similitudinem . Data igitur Lex est, ne mors regnaret; ut abolitis peccatis prioribus, uni Deo obsecundaret genus humanum. Unde alio loco dicit idem Apostolus: Non regnet peccatum in uestro mortali corpore, ut obediatis ei . Quo dicto ostendit etiam nunc regnare mortem, si Lex contemnatur. Quod enim regnum mortis est, nisi cum fit uoluntas eius, dum imperat, ad perniciem obedientis, cuius imperii uoluntas  caput est idololatrie?

Et tamen sic prescribitur nobis de Grecis codicibus, quasi non ipsi ab inuicem discrepent; quod facit studium contentionis. Quia enim propria quis auctoritate uti non potest ad uictoriam, uerba legis adulterat; ut sensum suum quasi uerba legis asserat, ut non ratio, sed auctoritas prescribere uideatur. [c 1Kb] Constat autem porro olim quosdam Latinos de ueteribus grecis translatos codicibus, quos incorruptos simplicitas temporum seruauit et probat: postquam autem a concordia animis discedentibus, et hereticis perturbantibus torqueri questionibus ceperunt, multa immutata sunt ad sensum humanum; ut hoc contineretur 57 in litteris, quod homini uideretur: unde etiam ipsi Greci diuersos codices  habent. Hoc autem uerum arbitror, quando et ratio et historia et auctoritas obseruatur: nam hodieque in Latinis reprehenduntur codicibus, sic inueniuntur a ueteribus posita, Tertulliano, uictorino et Cypriano.

Primum igitur in Iudea cepit destrui regnum mortis, quia notus in Iudea Deus ; nunc autem in omnibus gentibus quotidie destruitur, dum magna ex parte ex filiis diaboli fiunt filii Dei. Itaque non in omnes regnauit mors, sed in eos qui peccauerunt in similitudinem preuaricationis Ade, sicut supra memoraui. Adam autem ideo forma futuri est, quia iam tum in mysterio decreuit Deus per unum Christum emendare, quod per unum Adam [d 1Kb] peccatum erat, sicut dicitur in Apocalypsi Ioannis  apostoli: Agnus, inquit, qui occisus est a constitutione mundi . Denique subiecit:

 Sed non sicut delictum, ita et donum. Propter quod enim formam esse dixit unius Christi unum Adam; ne et causam Ade talem significasse putaretur, qualis et Christi est; ideo ait: Sed non  sicut delictum, ita et donum; quia in eo tantum forma Adam Christi est, quia quod unus peccauit, unus emendauit.

Si enim unius delicto multi mortui sunt, multo magis gratia Dei et donum in gratia unius hominis Iesu Christi in plures abundauit: hoc est, si unius delicto multi mortui sunt, imitantes preuaricationem eius; magis gratia Dei et donum in plures abundauit confugientes ad se. Plures enim gratiam consequuntur, quam mortui sunt delicto Ade. Unde manifestum est non de hac morte, que omnibus communis est, significasse; quia omnes omnino moriuntur, et non tamen omnes gratiam consequuntur: neque mortem in omnes regnasse, sed in eos qui delicto Ade mortui sunt, significatur, [a 1Kb] quos in similitudinem preuaricationis  Ade dicit peccasse. Ii sunt quos dicit in unius delicto multos mortuos, gratiam autem Dei in plures abundare; quia et in iis qui delicto Ade mortui dicuntur, similiter peccantes, et in iis qui non peccauerunt in hac Ade preuaricationis similitudine, Dei gratia abundauit: paterno autem peccato ex Dei sententia erant apud inferos, gratia Dei abundauit in descensu Saluatoris, omnibus dans indulgentiam, cum triumpho sublatis eis in celum.

 Et non sicut per unum peccatum, ita et donum: nam iudicium quidem ex uno in condemnationem, donum autem ex multis delictis in iustificationem. Manifeste diuersum est, quia uno Ade peccato condemnati sunt, qui in similitudinem preuaricationis eius peccauerunt: gratia uero Dei per  Christum non ex uno delicto, sed ex multis iustificauit homines, dando illis remissionem peccatorum. Hoc ad magnificentiam pietatis Dei et Christi loquitur; ut cum delicto Ade multi tenentur a morte secunda in inferno inferiori; donum tamen gratie Dei, cum iustum esset plecti illos, non solum ignoscit illis, sed iustificat.

 Si enim unius delicto mors regnauit per unum, multo magis abundantiam gratie et donationis et iustitie accipientes, in uita regnabunt per unum Iesum Christum. Contuendum est unum esse sensum, et in nullo differre: mortem enim dicit regnasse, non regnare; quia qui intellexerunt per Legem iudicium Dei, sublati sunt de eius imperio. Regnauit autem, quia sine manifestatione legis timor Dei in terris  non erat. Superior ergo sensus est, ut quia mors regnauit ab Adam usque ad Moysen in eos, qui peccauerunt in similitudinem preuaricationis Ade; multo magis gratia regnet abundantia doni Dei in uitam per unum Iesum Christum. Si enim mors regnauit, quare non magis gratia regnet, que multo plures iustificat, quam hi sunt in quos regnauit mors: quanto magis gratia regnare credenda est, que confert uitam per Christum?

 Igitur sicut per unius delictum in omnes homines in condemnationem; sic et per unius iustitiam  in omnes homines in iustificationem uite: hoc est, sicut per unius delictum omnes condemnationem meruerunt similiter peccantes, ita et in iustitia unius omnes iustificabuntur credentes. Si qui 58 autem condemnationem hanc generalem esse putant, simili modo et iustificationem generalem accipient. Sed non est uerum, quia non omnes credunt.

 Sicut enim per inobedientiam unius hominis peccatores constituti sunt plures: ita et per unius obedientiam iusti constituentur multi. Quos supra omnes dixit, hic plures et multos significat; plures enim delictum Ade secuti sunt preuaricando, non omnes: et multi iusti constituentur per fidem Christi, non omnes. Non ergo in eos regnauit mors, qui non peccauerunt in similitudinem preuaricationis Ade.

  Lex autem subintrauit, ut abundaret delictum. Potest dici e contra: Non ergo oportuit dari Legem, ne peccata increscerent; si enim ante Legem minus peccatum est, non opus fuit lege. Plane necessaria fuit Lex, ut ostenderet imputari apud Deum peccata, que impune fieri credebantur; ut de cetero scirent quid euitare deberent. Unde Esaias propheta: Lex, inquit, in adiutorium data est : ut quia ipsi nature quodammodo inserta sunt iustitie semina, addita Lex est, cuius auctoritate et magisterio ingenium naturale proficeret ad fructum iustitie faciendum. Sicut enim [b 1Kb] natiuitas interit, nisi nutrimenta habeat, quibus fota adolescat; ita et naturale iustitie ingenium, nisi habeat quod respiciat et ueneretur, non facile proficit, sed  egrotat, et superuenientibus cedit peccatis. Consuetudine enim delinquendi premitur, ne crescat in fructum, et per hoc exstinguitur. Prouidenter ergo data est Lex in adiutorium, sicut testatur propheta: sed populus ueterem consuetudinem sequens multiplicauit peccata. Ipso enim usu plus cepit peccare, quam antea peccauerat: et sic factum est, ut data Lege non minuerentur, sed abundarent peccata: Apostolus enim ostendit quid prouenerit data Lege, non quid Lex fecerit. Quomodo autem Legis uitio crescebant peccata, que comminabatur, ne peccetur: sed subintrasse dicitur ut abundaret peccatum? uerum est, quia quasi profutura intrauit, et cum humilitate: postea autem cepit dominari eis, quibus preceperat ne peccarent, et peccabant. Ostendere  enim cepit lex abundantiam peccatorum; cum que interdixerat, plus fiebant quam facta erant. [c 1Kb] Igitur hoc modo ut abundaret delictum, data est lex; commendans enim Apostolus fidem, per quam utique peccata delentur, legem dixit fecisse, ut abundaret peccatum, sicut supra dixi; quia non data est, ut abolerentur peccata, sed ut abundarent: dum et ante legem peccatores ostendit, et post legem reos omnes tenuit.

Ubi autem abundauit peccatum, superabundauit gratia. Manifestum est, quia cum abundaret peccatum,  superabundauit gratia: dum donum Dei uenit ex promissione, et omnium [a 1Kb] peccata contexit; ut diaboli inuidia nichil se profecisse doleat. Quia enim cum data esset lex ad utilitatem humanam, id egit diabolus, ut suadendo illicita, inuerteret; ut quod profuturum datum erat, in contrarium proficeret, dum mandata contempta sunt, [b 1Kb] ut non utilitas ex Lege, sed iudicium ad uindictam procederet: tunc iustus atque misericors Deus, ut gloriam diaboli quam de triumphato homine quesierat, exinaniret, Filium suum uenturum decreuit, qui omnia peccata donaret; ut maior fieret letitia ex dono gratie, quam fuerat luctus ex peccato. Gaudium enim doni Dei etiam his proficit, de quibus triumphare non potuit Satanas; idcirco superabundauit gratia super peccatum, quod suasit Satanas.

  Ut quemadmodum regnauit peccatum in mortem, ita et gratia regnet per iustitiam in uitam eternam per Iesum Christum Dominum nostrum. Peccatum regnauit uidendo opus suum peccantibus in mortem proficere, in qua gloriabatur [c 1Kb] simili modo ut et gratia regnet per iustitiam in uitam eternam, per Iesum Christum Dominum nostrum; ut sicut per Adam ceptum peccatum regnauit, ita et per Christum gratia. Sic autem regnat gratia per iustitiam, si accepta remissione peccatorum, iustitiam sequimur; ut uidens gratia fructum se habere in bonis, quos redemit, regnet in uitam eternam, sciens nos futuros eternos. Superabundat ergo gratia, quia peccatum ad tempus regnauit, gratia autem in eternum. Dei enim regnum est, gratia 59  regnante, sicut diaboli regnum erat, peccato regnante. Totum tamen ad Christum refert, ut omnis gratia Dei [d 1Kb] a Christo discatur. Ad superiorem igitur sensum respondet dicens:



CAPUT uI.

 Quid ergo dicemus? Permanebimus in peccato, ut gratia abundet? Absit. Hoc est, numquid semper peccandum est, ut donum Dei abundet, tegens nostra peccata; ut semper remissionem peccatorum sperantes, quia Deus pius est, Christi gratiam preferamus? Non utique. Ideo enim nostri misertus est Deus per Christum, ut de cetero non peccantes, et meritum nobis et Dei gratiam in nos regnare faciamus. Aufert enim regnum gratie Dei, et tradit peccato,  qui rursus redit ad ueterem hominem, id est, ad ritum preterite uite. Duabus enim ex causis misericordiam accepimus; ut et diaboli regnum excluderetur, et Dei imperium ignorantibus predicaretur, per hoc ipsum dignitate nobis quesita.

 Qui enim mortui sumus peccato, quomodo adhuc uiuemus in illo? Hoc dicit, quoniam uiuentes  peccato, mortui eramus apud Deum; qui peccat enim, uiuit peccato, sicut qui non peccat, uiuit Deo. Superueniente enim gratia Dei per Christum, et nos per fidem lauacro spiritali regenerante, cepimus uiuere Deo, mortui autem esse peccato, qui est diabolus; hoc est tamen mori peccato, liberari a peccato, fieri autem seruum Dei. Itaque mortui iam peccato, non redeamus ad mala pristina; ne iterum uiuamus peccato, et morientes Deo, amissa dignitate, penam quam euasimus, incurramus.

 An ignoratis quia quicumque baptizati sumus in Christo Iesu, in morte eius baptizati sumus? Hoc dicit, ut sciamus baptizatos nos iam non debere peccare; quia cum baptizamur, commorimur Christo. Hoc est in morte eius baptizari; illic enim omnia  peccata nostra moriuntur, ut innouati deposita morte, resurgere uideamur ad uitam renati: ut quomodo Christus mortuus peccato resurrexit, ita et nos per baptismum spem resurrectionis habeamus. Baptisma itaque mors peccati est, ut alia sequatur natiuitas, que corporis manente compagine, hominem mente innouat, sepulta omnium malorum actuum uetustate.

 Consepulti enim sumus cum illo per baptismum in mortem; ut quemadmodum Christus resurrexit a mortuis per uirtutem Patris, ita et nos in nouitate uite ambulemus. Hec dicens, etiam istud significat, quod primum est; quia Christus corpus suum a mortuis excitauit, ipse enim uirtus est Dei Patris, sicut dicit: Soluite templum hoc, et ego tribus  diebus excitabo illud. Hoc autem, inquit, dicebat de templo corporis sui ; et quia resurrexit in nouam uitam, que iam mori nesciat. Noua autem dicitur; quia a Christo data est, que est disciplina christiana. Nos autem baptizati consepulti sumus Christo  ut de cetero hanc uitam sequamur, in qua Christus resurrexit. Baptisma itaque resurrectionis pignus est, et imago; ut iam in preceptis Christi manentes, ad preterita denuo non reuoluamur. Qui enim moritur, iam non peccat: mors enim finis peccati est. Nam ideo per aquam celebratur, ut sicut aqua sordes corporis abluit; ita et nos per baptismum ab omni peccato spiritualiter purgatos nos et innouatos credamus; ut quod incorporale est, inuisibiliter abluatur.

  Si enim complantati sumus similitudini mortis eius, simul et resurrectionis erimus. Tunc nos feliciter dicit posse resurgere, si similitudini mortis eius fuerimus complantati, id est, si in baptismo omnia uitia deponentes, in nouam uitam translati, de cetero non peccemus: per quod simul et resurrectionis illius similes erimus; similitudo enim mortis  similem prestabit resurrectionem. Quod in epistola sua Ioannes apostolus memorat dicens: Scimus quia cum apparuerit, similes ei erimus , hoc est, immortalem et gloriosum resurgere. Nec enim hec erit similitudo, ut nichil distet; quia similis erit in corporis gloria, non in diuinitatis natura.

 Scientes hoc quia uetus homo noster simul crucifixus est, ut destruatur corpus peccati, ut ultra non seruiamus peccato. Multa innectit et iterat, ut baptizatos doceat iam non debere peccare: maxime ne ad idololatriam reuertantur; grauissimum 60 enim crimen, et caput totius erroris est; ne perdant gratiam acceptam a Deo per Christum. Hominem ergo ueterem actus preteritos dicit; quia sicut [a 1Kb] nouus homo per fidem et puram uitam dicitur,  ita et uetus homo per diffidentiam et malos actus. Hos actus crucifixos dicit, id est mortuos; ut corpus destruatur peccati, quod est cuncta crimina. Omnia enim peccata simul corpus appellat, quod destrui dicit per bonam uitam, et fidem catholicam.

 Si autem mortui sumus cum Christo, credimus quod etiam simul uiuemus cum illo . Manifestum est hos qui carnem crucifixerunt, id est, mundum cum uitiis et concupiscentiis eius, mori mundo, et commori Christo, eterne quoque uite ac salutari coimaginari; ut glorie Christi similes effici mereantur. Caro uero, id est, corpus sic crucifigitur, si desideria eius calcentur, [b 1Kb] que manente in ea peccato, creantur ex preuaricatione primi hominis cepta: in carne enim diabolus crucifigitur;  ipse enim est, qui fallit per carnem. Caro ergo aliquando mundus, id est, elementa, aliquando uero corpus hominis intelligitur, uel ipsa anima sequens corporea uitia.

 Scientes quod Christus resurgens ex mortuis, iam non moritur, mors illi ultra non dominabitur. Quod enim mortuus est peccato, mortuus est semel: quod autem uiuit, uiuit Deo. Securitatem eternitatis in resurrectione Saluatoris ostendit: ad quam uenire contingit, si melioris uite fuerit emulatio. Qui enim bene agendo uiuit Deo, hic uere uiuit; quia eternam habet uitam.

 Ita et uos existimate uos mortuos quidem esse peccato, uiuentes autem Deo in Christo Iesu Domino nostro. Sic loquitur, ut doceat non aliter  mori posse peccato, et Deo uiuere, quam ut in Christo sit omnis spes: quem Dominum nostrum appellat, ut nichil Legis ad salutem proficiat capessendam in futuro seculo, quando non aliter Deo uiuitur, quam per Christum.

 Non ergo regnet peccatum in uestro mortali corpore, ut obediatis concupiscentiis eius. Mortale corpus est ex causa preuaricationis Ade, ex fide  autem Christi fore creditur immortale. Ut autem ad promissionem hanc ueniatur, non odediendum dicit peccato; ne regnet in nostro mortali corpore: regnat autem dum imperat. Si autem non regnat, non uidebitur corpus hoc esse mortale, quia in spe eternitatis est. Non propter dissolutionem dixit mortale corpus, sed propter penam gehenne; ut ille mortalis dicatur, qui in gehennam mittendus est; quia qui peccato obediunt, [c 1Kb] mortem secundam inferni non euadunt, a qua Saluator in se credentes liberauit. Mortale ergo dicens corpus, totum hominem significauit; quia qui obediunt peccato, mortales dicuntur: Anima enim, inquit, que peccat ipsa morietur , id est, totus homo, nemo enim [d 1Kb] sine corpore iudicabitur.

  Sed neque exhibeatis membra uestra arma iniquitatis peccato. Ostendit diabolum nostris nos iaculis impugnare; occasio enim datur illi per nostra peccata; ut deserente nos Deo, accepta potestate illudat et mortificet nos. Ideo membra nostra ab omni opere iniquitatis continere debemus, ut inimicus noster inermis inuentus subiiciatur. Et non dixit: Exhibete corpora uestra, sed membra uestra; [e 1Kb] membris enim ministris erratur, non toto corpore.

Sed exhibete uos Deo, tamquam ex mortuis uiuentes. Mortem ignorantiam et infidelitatem cum mala uita significat; quia uita est cognoscere Deum per Christum. Quia enim nemo sine parente ortum sumit uite, omnia autem a Deo orta sunt ad uitam per Christum; idcirco qui non cognoscit parentem omnium  esse Deum per Christum, uitam habere non dicitur, hoc est, sic habetur ac si non sit: ipse enim semetipsum esse negat, dum sine parente Deo esse se putat. Itaque ignorantia et turpis uita mors est; uitia eum ista mortem acquirunt, non mortem hanc, que communis est omnibus, sed mortem gehenne, sicut supra memoraui; ut cognitio parentis Dei, et sancta conuersatio uita sit, non hec que occasui subiacet, sed illa futuri seculi, que uocatur eterna. Quamobrem, exhibete uos Deo, inquit, quem cognoscentes profecistis in salutem; ut inhoneste uite renuntiantes, essetis ex mortuis uiuentes.

61 Et membra uestra arma iustitie Deo. Tanta nos modestia conuersationem nostram uult gubernare, ut actus nostri iustitie Dei proficientes, non mundane  iustitie  arma prebemus illi ad defendendos nos: cui cum arma per opera bona prebemus, dignos nos facimus adiuuari ab ea; quia iustitia Dei indignos despicit. Ubi enim iustitia Dei fuerit, ibi habitat Spiritus sanctus ad adiuuandam imbecillitatem nostram; sicut enim peccato arma prebemus, cum male agimus: ita et iustitie, cum  recte uersamur, membra nostra custodientes ab omni turpitudine.

 Peccatum autem uestri iam non dominabitur; non enim sub Lege estis, sed sub gratia. Si secundum precepta que dat, ambulemus, peccatum nobis dicit non posse dominari; [a 1Kb] iis enim dominatur, qui peccant. Non enim ita ambulantes, ut precipit, sub Lege sumus: si uero non peccemus, non sumus sub Lege, sed sub gratia. Si autem peccemus, [b 1Kb] uertimur sub Lege, et incipiet nostri dominari peccatum; quia qui facit peccatum, seruus est peccati : et necesse est ut sit sub Lege, quamdiu remissa non accipit; peccatum enim auctoritate Legis reum facit peccatorem: ac per hoc cui data remissio est, et custodit se, ne de cetero peccet, neque  peccatum ei dominabitur, neque sub Lege est. Cessat enim circa eum auctoritas Legis, qui liberatus est a peccato; quos enim reos tenet lex, traditi sunt illi a peccato. Qui ergo peccatis exutus est, non potest esse sub Lege.

 Quid ergo? peccabimus, quia non sumus sub Lege, sed sub gratia? Absit. Quoniam Lex a Deo est, ac per hoc ne forte opponeretur, [c 1Kb] ipse sibi proposuit: Si ex Deo est Lex, inquit, cur non debemus esse sub Lege. Hoc purgat, ac docet cum Dei uoluntate, qui Legis auctor est, a Christo nos liberatos de sub lege, quamuis enim recte data sit Lex  sed quia infimitatis sue imbecillitate genus  humanum a peccatis se inhibere non potuit, factum obnoxium mortis inferni; motus Deus pietate clementie sue, qua semper humano generi subuenit, prouidit per Christum, qua ratione desperatis iam daretur medela; ut remissione peccatorum accepta, eruti a Lege, que illos habebat obnoxios, et releuati et reparati, Deo adiuuante [d 1Kb] per fidem, uitiis a quibus prius subacti fuerant, repugnarent; ideoque non peccauimus quasi Legem spernentes Dei, sed ipsius Dei quasi prouidentiam secuti sumus per Christum.

 Nescitis quia cui exhibetis uos seruos ad obediendum, serui estis eius, cui obedistis, siue peccati in mortem, siue obeditionis ad iustitiam. Nunc ne aliud profitentes, aliud faciamus, et cum Dei serui dicimur,  gestis serui diaboli inueniamur; premonet et denuntiat eius nos seruos esse, cuius et uoluntatem explemus operibus; et non parum obesse Deum confiteri Dominum, et actibus diabolo famulari: nam hoc olim Deus denotat, et accusat dicens: Plebs hec labiis me honorat, cor autem eorum longe est a me . Et Dominus ait in Euangelio: Nemo potest  duobus Dominis seruire . [e 1Kb] Et in lege dictum est: Deus non deridetur .

 Gratias autem Deo, quod cum fuissetis serui peccati, obedistis ex corde in eam formam doctrine, in qua traditi estis. Credentes autem in Christum, serui facti sumus iustitie. Eius enim dicimur serui, cui obedimus. Et quia iustum est obedire Christo  idcirco dicit seruos nos factos iustitie ex corde, non ex lege; ex uoluntate, non ex timore: ut professio nostra animi iudicio promatur. Per naturam enim inducti sumus ad fidem, non per legem, in qua forma doctrine Dei imperio facti sumus, qui finxit naturam. In natura enim habemus, ut cognoscamus a quo, et per quem, et in quo sumus creati.  Forma ergo doctrine est, in quam tradidit nos creator naturaliter, hoc est, quod supra dixit: 62 Ipsi sibi sunt Lex ; dum uident nature sue esse, quod credunt; ut quod Iudeis lex et prophete predicarunt de Christo, hoc gentiles [f 1Kb] ex corde confidant. Hinc gratias refert Domino, quia cum essemus serui peccati, obediuimus ex corde credentes in Christum; ut seruiremus Deo, non per legem Moysi, sed per legem nature.

 Humanum dico propter infirmitatem carnis uestre. Dum infirmitatem carnis memorat, minus se significat exigere ab homine, quam dignum est circa Dei culturam. Denique subinfertur:

Sicut enim exhibuistis membra uestra seruire immunditie et iniquitati, ad iniquitatem; ita nunc exhibete  membra uestra seruire iustitie, in sanctificationem. Ut occasionem nobis auferret timoris accedendi ad fidem, quia quasi importabilis nobis et aspera uideretur, ea mensura nos Deo seruire precepit, qua prius famulabamur diabolo: cum utique propensius deberet seruiri Deo quam diabolo, quippe cum hic salus, illic damnatio operetur; medicus tamen spiritalis non plus a nobis exigit, ne dum precepta quasi grauia fugeremus, perpendentes infirmitatem nostram, maneremus in morte. Unde Dominus: Tollite, inquit, iugum meum super uos . . . . quia suaue est, et onus meum leue .

 Cum enim serui essetis peccati, liberi fuistis iustitie. Quem enim fructum habuistis tunc in illis, in quibus nunc erubescitis? Nam finis illorum  mors est. Manifestum est, quia qui liber est a Deo, est seruus peccati; dum peccat enim, recedit a Deo, et fit sub peccato. Quales ergo sunt fructus peccati, [g 1Kb] in quibus conuersati addiscentes bonam uitam, confundimur, eo quod dudum turpiter uixerimus: et non solum hoc, quia et sententia paganorum turpis et feda est, maxime que in Phrygia inuenta est, in  qua [a 1Kb] nisi spurcus intersit, sacramentum mutum est, et torpescit religio! Ecce maculis plena libertas, et squaloribus obligata, cuius opus turpem mercedem habet: Cuius finis mors est: finem dixit exitum uite et actuum, cui aut mors, aut uita succedit. Sed hoc loco mors duplex, a morte enim ad mortem transitur.

 Nunc uero liberati a peccato, serui autem facti Deo, habetis fructum uestrum in sanctificationem, finem uero uitam eternam. Hoc est, si accepta remissione peccatorum, bonorum actuum emuli fuerimus, acquiremus sanctitatem, finem uero habebimus, id est, exitum, uitam perpetuam; a morte enim hac, quam finem dixit, transibimus ad uitam, que sine fine est.

  Nam merces peccati mors est. Questum peccati mortem dicit, [b 1Kb] quia per peccatum mors: ac per hoc qui de cetero abstinent se a peccatis, stipendium accipiunt uitam eternam; quia qui non peccant, alieni sunt a morte secunda.

Gratia autem Dei uita eterna in Christo Iesu Domino nostro. Sicut enim sequentes peccatum, acquirunt mortem; ita et sequentes gratiam Dei, id est, fidem Christi, que donat peccata, habebunt uitam eternam; ut gaudeant se ad tempus dissolui, scientes se hanc uitam consecuturos, que et omni tedio careat, et successionem non habeat. Quam sanctus Simeon exoptans, petiit se hinc dissolui ; ut iret in pace, id est uita, que nullam patitur inquietudinem. Et hoc donum a Deo per Christum nobis  datum Dominum nostrum testatur; ut Deo Patri gratias per nullum alterum nisi per Filium eius agamus.



CAPUT uII.

 An ignoratis, fratres, scientibus enim legem loquor. Ut animos eorum firmet in doctrina diuina, exemplo humane legis utitur; ut iterum per terrena suadeat celestia, sicut et a mundi creatura Deus cognoscitur; quia enim unius est totum, licet diuerse sint res, ex aliqua tamen parte sibi inuicem similes sunt. Sciunt ergo legem Romani; quia non sunt barbari: sed comprehenderunt naturalem iustitiam [c 1Kb] partim ex se, partim ex Grecis: nam leges Romanis 63 ex Athenis perlate sunt: sicut et Grecis ex Hebreis. Ante Moysen enim non latebat Lex;  sed ordo non erat, neque auctoritas. Non ignorantibus ergo legem dicit:

Quia Lex dominatur homini, quanto tempore uiuit.

Non est occultum omnem uitam hominis esse sub  lege nature, que data est mundo: hec Lex generalis est. Nunc uero aliam proponit specialem  per quam uult probare assertionem suam; gradatim enim uult tradere ueritatem. Dicit ergo:

 Nam que sub uiro est mulier, uiuente uiro, alligata est legi uiri. Hec lex de Euangelio est, non ex Moyse, neque ex iustitia terrena. Aliquid ergo, duce natura, aliquid ex lege Moysi addiscentes, perfecti facti sunt per Euangelium Christi. Sequenti ergo exemplo apertius suadet Christianismum exutum esse a lege factorum, non ab omni lege; nec ultra iam expedire esse sub lege, ne gratiam Dei euacuet reuersus sub legem; quia Dei gratia liberauit a  lege hominem, ut spiritu, id est mente, seruiat Deo. Sicut enim mulier, mortuo uiro, liberata est a lege uiri, non a lege nature: ita et hi qui gratia Dei [d 1Kb] liberati a lege sunt, a qua tenebantur rei; ut mortua illis sit, ut Christianismo iuncti non sint adulteri. Si enim lex apud illos uiuit, adulteri sunt, et nichil illis proderit dici Christianos, quia obnoxii erunt ultioni. Nec enim legis erit adulter, sed Euangelii, qui mortua lege iunctus Euangelio, post redit ad legem; [e 1Kb] mortua enim lex dicitur, quando quem tenebat reum, ignotum est ei, auctoritate legis cessante.

 Quod si mortuus fuerit uir eius, liberata est a lege uiri; ut non sit adultera, si iuncta fuerit alteri uiro. Sublati a Lege, accepta remissione peccatorum, et iuncti Euangelio, non sunt adulteri Legis; quia mortua  apud illos est. Si autem seruantes Legem, accedere se putant ad Euangelium, rei erunt et adulteri; quia uiua lege iunxerunt se fidei, et erunt in utraque adulteri.

 Itaque, fratres mei, et uos mortificati estis Legi per corpus Christi. Quoniam Saluator noster corpus suum diabolo crucifigere permisit, sciens pro nobis esse et contra illum; idcirco per corpus Christi saluos nos dicit factos. Mori enim legi Deo uiuere est; quia Lex dominatur peccatoribus. Cui ergo dimittuntur peccata, moritur Legi, hoc est, liberari a Lege. Itaque per corpus Christi hoc consequimur beneficium; tradens enim corpus suum Saluator, mortem uicit, et peccatum damnauit. In ipso enim peccauit diabolus, cum illum innocentem occidit, qui  peccatum omnino nesciret; cum enim hominem sibi peccati causa defenderet, inuentus est in eo reus, in quo accusabat. Hinc factum est ut omnes credentes in Christum, eruantur a lege, sublato peccato; [f 1Kb] quia  uictum peccatum, quod est diabolus, per corpus Christi, non habet auctoritatem in eos, qui ad illum pertinent, a quo uictus est. Dum enim non peccat et occiditur quasi reus; uicit peccatum de peccato, hoc est, diabolum proprio peccato, quod in eo admisit, damnauit: et chirographum quod peccato Ade decretum erat, deleuit ; quando ab inferis resurrexit, data huiusmodi forma credentibus sibi, ut a morte secunda teneri non possent. Ac per hoc mortui sumus Legi per corpus Christi; qui enim Legi mortuus non fuerit, reus est: et qui reus est, secundam mortem euadere non potest.

Ut sitis alterius qui ex mortuis resurrexit, ut fructificemus Deo. Hoc dicit, quia ideo mortui sumus Legi, ut de cetero Christi simus serui solius: et hoc erit  fructificare Deo. Acquiritur enim Deo, qui in gratia eius manet, dignus resurrectione promissa.

 Cum enim essemus in carne. Cum in carne sit, est enim in corpore, negat se esse in carne; quia hic dicitur esse in carne, qui aliquid sequitur, quod lege prohibetur. Igitur in carne esse multifarie intelligitur: nam omnis incredulus in carne est, id est, carnalis; et Christianus sub lege uiuens in carne est; et qui de hominibus aliquid sperat, in carne est; et qui male intelligit Christum, in carne est; et si quis Christianus luxuriosam habet uitam, in carne est. 64 Hoc tamen loco in carne esse sic intelligemus, quia ante fidem in carne eramus; sub peccato enim uiuebamus, hoc est, carnales sensus sequentes, uitiis et peccatis subiacebamus. Sensus autem carnis  est, non credere spiritalia, id est, sine commixtione uiri uirginem peperisse, et ex aqua et Spiritu sancto hominem denuo nasci, et solutam animam a copula carnis rursus in carne resurgere. De his diffidens, in carne est, hinc:

uitia, ait, peccatorum, que per Legem ostenduntur, operabantur in membris nostris, ut fructificarent morti. Manifestum est quia qui non credit sub peccato agit, et captiuus trahitur ad uitia admittenda; ut fructum faciat morti secunde: lucrum enim tunc facit mors, [a 1Kb] cum peccatur. In membris tamen dicit uitia operari, non in corpore, ne occasio esset male tractantibus corpus; quia in maliloquio lingua arguitur, et in furto manus corripitur, et in dissimulante aures increpantur, et ita in ceteris, que quamuis de corde  exeant, [b 1Kb] Domino in Euangelio attestante ; membrorum tamen ministerio explentur operibus. Disputatio hec tangit Iudeos, et eos qui Christiani dicuntur, et sub Lege uolunt uiuere; ut discentes carnales se esse, recedant a Lege. uitia tamen peccatorum que dominari in carne agentibus dicit, per Legem ostendi, non per Legem fieri demonstrat; index enim peccati Lex est, non genitrix, reos faciens peccatores.

 Nunc autem soluti sumus a Lege mortis,  in qua detinebamur. Soluti sumus a Lege, dum remissionem peccatorum accepimus; non enim iam habet in nos potestatem, infidis enim et peccatoribus dominatur. Lex autem mortis ideo dicta est, quia punit reos; mortificat autem peccatores: non ergo mala est, sed iusta. Quamuis enim malum sit patientibus, quod infertur a Lege; sed illa non est mala, quia iuste infert iram. Itaque non mala est peccatoribus, sed iusta, bonis uero spiritalis est. Quis enim dubitet spiritale esse prohibere peccare? Sed quia hoc non potuit, ut saluaret hominem remittendo peccata, lex fidei data est, que credentes liberaret a dominio Legis; ut possent reparare se ad uitam, quos Lex tenebat reos ad mortem. Ipsis enim Lex mortis est, quibus iram operatur causa peccati.

 Ita ut seruiamus in nouitate spiritus, et non in uetustate littere. Hic legem tangere putatur, quam quidem ad comparationem legis fidei inferiorem facit; non tamen inimicam iudicat. Nam ideo dicit nos erutos a lege mortis, ut seruiamus legi fidei, que nobis presidium contulit salutare, quod uetus lex non potuit; ne gratie beneficium inanire uideamur, legi ueteri seruientes. Lex uetus non criminis utique nomen est, sed temporis uel etatis; senuit enim, quia cessauit. Lex autem spiritus ipsa est lex fidei; quia fides in animo est, nec operibus addiscitur, sed corde creditur: et mens ipsa intelligit nature sue esse quod credit, nec oculis cernitur, aut manibus palpatur: et que sperantur dona, non uisibilia sunt, nec terrena, sed spiritalia. uetus ergo lex in  tabulis lapideis formata est: lex autem spiritus in tabulis cordis spiritaliter scribitur, ut sit eterna: [c 1Kb] littera autem legis ueteris etate consumitur. Est et alia interpretatio legis spiritus; ut quia prior lex ab opere malo inhibuit, hec autem, cum nec in corde peccare debere dicit, lex spiritus uocatur; ut totum hominem faciat spiritalem.

 Quid ergo dicemus? Lex peccatum est? Absit. Quoniam legem mortis hanc dicit, et erutos nos ab ea gratulatur, et in illa Deo seruire negat; ne iniquam hanc asserere putaretur, hoc purgat, cum dicit: Absit.

Sed peccatum non cognoui, nisi per Legem. Non ergo peccatum est Lex, sed index peccati; ostendit enim et que latebant peccata, et quia impune futura  non essent apud Deum. Quo comperto, homo factus est reus; et ideo non uidetur gratias agere Legi. Quis enim libenter habeat eum, qui sibi penam imminere annuntiat? Legi autem fidei gratias agit; quia qui per legem Moysi reus factus est, per legem fidei reconciliatus est Deo: quamuis et illa iusta et bona sit; ostendere etenim imminens periculum, bonum est. Sed huic magis gratias agit, per quem ereptus de periculo uiuit.

65 Nam et concupiscentiam nesciebam, nisi Lex diceret  in Exodo: Non concupisces . Non discreuit concupiscentiam hanc a peccato, sed miscuit, hoc significans, quia cum nec suspicio quidem esset istud non licere apud Deum; cognoui, inquit, esse peccatum. Sub sua persona quasi generalem agit causam. Lex itaque concupiscentiam prohibet, que propterea quod oblectamento est, non putabatur esse peccatum. Simplex enim uidebatur causa, concupiscere aliquid proximi, hoc autem Lex prodidit esse peccatum: secularibus namque hominibus [a 1Kb] nichil tam inultum uidetur et placidum, quam uoluptas.

 Occasione ergo accepta, peccatum per mandatum operatum est in me omnem concupiscentiam. Omnem dicens concupiscentiam, cuncta peccata significat.  Supra enim concupiscentiam iuxta Legem memorat, cui nunc cetera addens uitia, omnem dixit concupiscentiam operatam in homine impulsu diaboli, quem in peccato significat; ut in contrarium fieret homini Lex, que data erat, ut prodesset. uidens enim diabolus auxilium per Legem prouisum homini, quem in [b 1Kb] conditione se tam propter peccatum Ade, quam propter ipsius habere gratulabatur, intellexit factum aduersum se. Quem enim uidit factum sub Lege, pro certo habuit de suo sublatum dominio; agnouerat enim homo quomodo penam inferni euaderet. Hinc exarsit iracundia aduersus hominem, ut illi Legem inuerteret; ut prohibitas admittendo, Deum rursus offenderet, et denuo in potestatem diaboli caderet. Cepit non imperare, sed  subtiliter fallere; quoniam in Lege data amisit dominium diabolus, sciens hominem ad Dei iudicium de cetero pertinere.

Sine Lege enim peccatum mortuum erat. Hoc duplici genere intelligendum est, ut et diabolum in peccato scias significatum, [c 1Kb] et hoc ipsum peccatum, quod uocatur peccatum. Mortuus enim dicitur fuisse diabolus; quia cessabat ab illusione hominis ante Legem, sed erat quasi quietus; securus enim erat de possessione eius. Peccatum autem mortuum esse dixit; quia putabatur quod non imputaretur apud Deum: ideo apud hominem mortuum erat, quasi impune peccaretur. Nam non latebat peccatum, sicut supra dixi: sed ignorabatur hoc, quia Deus iudicaturus est. Quod cum data Lege manifestum est  reuixisse peccatum. Quare reuixit, nisi quia ante uixerat, et postea desidia hominum mortuum estimatum est, cum uiueret? Putabatur enim non imputari peccatum, cum imputaretur. uiuens ergo pro mortuo habebatur.

 Ego autem uiuebam sine Lege aliquando. Quid est sine Lege, cum Lex semper fuerit, sicut  supra memoraui; nisi quia sine timore Dei homo uiuebat, securus quod non esset Deus iudicaturus actus humanos.

Sed cum uenisset mandatum, peccatum reuixit. Ideo dixit reuixisse peccatum, ut significaret quia ante uixerat: postea autem desidia hominum mortuum estimatum est, cum uiueret, sicut assolet falsa fama fieri [d 1Kb] peregrinis. Hoc ergo significat quod in initiis non latuerit peccatum imputari apud Deum, hoc est uixisse: sed cum consuetudo peccandi hoc oblitterasset, mortuum estimatum est; ut crimen cum persona deficere putaretur. Cum autem data esset Lex uel reformata, reuixit apud eos, apud quos mortuum estimatum erat; ceperunt enim scire imputari peccatum.

  Ego autem mortuus sum. Mortuus est homo; quia uidet se reum esse apud Deum, qui ante se putabat non futurum obnoxium ex his que peccabat.

Et inuentum est mihi mandatum, quod erat ad uitam datum, hoc esse ad mortem. uerum est, quia Lex ad uitam data est: sed cum hominem non solum de preterito, sed et de futuro peccantem reum fecit, [e 1Kb] facta est Lex data ad uitam, esse ad mortem: sed ut dixi, peccanti; quia obedientibus proficit ad uitam.

 Nam peccatum, occasione accepta per mandatum, seduxit me, et per illud occidit. Peccatum hoc loco diabolum intellige, qui auctor peccati est. Hic occasionem per legem inuenit, quomodo crudelitatem  suam de nece hominis satiaret; ut quia [f 1Kb] Lex comminata est peccatoribus, homo 66 instinctu eius prohibita semper admittens, offenso Deo, ultionem Legis incurreret; ut ab ea que illi profutura data erat, damnaretur. Quia enim inuito illo data est Lex, exarsit inuidia aduersus hominem, ut eum amplius uitiosis uoluptatibus macularet, ne manus eius euaderet.

 Itaque Lex quidem sancta, et mandatum sanctum, et iustum, et bonum. Ut nichil aduerse suspicionis remaneret in Lege, sic illam commendat, ut non solum iustam hanc, sed et sanctam et bonam pronuntiet. Nam mandatum Legem intelligi euangelicus sermo testatur. Ait enim: Si uis ad uitam uenire, serua mandata .

  Quod ergo bonum est, mihi mors est? Absit. uere absit; unde enim fieri potest, ut quod bonum esse probatur, mors intelligatur?

Sed peccatum ut appareat peccatum, per bonum mihi operatum est mortem. Diabolum dicit per bonum occasionem accepisse, ut malum operaretur homini, dum illum seducit ad mortem; quia ut ea que ante  Legem male gesta sunt, per illecebram cupidinis probarentur esse peccata, et de cetero uitarentur, [a 1Kb] data est Lex, manifestata in litteris. Tunc incensus est Satanas, per bonum utique; uidit enim prouideri homini, et illicita illi suasit; ut pro uita ex Lege ei mors proueniret. Quod quidem negligentie humane ascribendum est, que sic uigorem nature sue infirmauit cupiditate peccandi, ut suggestiones aduersarii reprimere non posset. Inimicus tamen, quem in peccato significat, ut appareat esse inimicus, per Legem accepit occasionem operari homini mortem. Dum enim ad illicita illum suasit, apparet esse inimicus. Quamquam et ante legem mortem homini procurauerit, excepta prima causa Ade, post Legem tamen maiores ei penas apud inferos, ubi mors secunda  est, adinuenit. Minus enim criminis est ante Legem manifestatam peccasse, quam post Legem.

Ut fiat supra modum ipsum peccatum peccans per mandatum . Quid est, supra modum; quasi datus sit modus delinquentibus, cum peccare non liceat? Sed Dei uerba sunt dicentis: Non sunt completa peccata Amorrheorum . Per quod ostendit mensuram quamdam esse delictorum, quam cum impleuerint peccatores, uita digni minime iudicentur; sicut et Pharao, [b 1Kb] quia istum modum impleuerat, Dei uirtutes et signa in illum ostensa sunt, per que ceteri territi ad emolumenta uite se exercerent, ut in mortuo uita discatur. Sed alius est modus, quem tractat Apostolus; ut ostendat enim plus peccatum esse sub Lege, quam fuerat  ante Legem, supra hunc modum peccatorum ampliorem modum significat creuisse post Legem inuidia et astutia Satane; ut prouidentia Dei contraria fieret homini, cum timore Legis minime peccare debuerit. Ideo Deus ut inuidiam diaboli uinceret, et prouidentiam suam homini ratam faceret, mutauit ordinem, mittens Saluatorem Christum [c 1Kb] qui et diabolum uinceret, et statuta Dei erga hominem firmaret.

 Scimus enim quod Lex spiritalis est. Quoniam scientibus Legem loquitur, ideo ait: Scimus quia Lex spiritalis est; nec enim se sub Lege darent, nisi agnoscerent istam esse spiritalem. Legem Moysis spiritalem uocat, que est data in tabulis: que quia peccare prohibet, spiritalis est; quippe cum uisibilia et carnalia coli prohibeat. Hec ad commendationem  Legis pertinent, ne culpa forte digna putaretur ab aliquo; quia seueritatem exercuit in peccatores.

Ego autem carnalis sum, uenumdatus sub peccato. Hominem autem carnalem appellat, dum peccat. uenditus sub peccato. Hoc est uenditum esse sub peccato ex Adam qui prior peccauit, originem trahere, et proprio delicto subiectum fieri peccato, sicut dicit Esaias propheta: uenditi estis, inquit, peccatis  uestris : Adam enim uendidit se prior, ac per hoc omne semen eius subiectum est peccato. Quamobrem infirmum esse hominem ad precepta legis seruanda, nisi diuinis auxiliis muniatur, hinc est unde ait: Lex spiritalis est; ego autem carnalis sum, uenumdatus sub peccato, hoc est, Lex firma est et iusta, et caret culpa: homo autem fragilis est, [d 1Kb] et paterno, uel proprio 67 subiugatus delicto; ut potestate sui uti non possit circa obedientiam Legis. Ideo est ad Dei misericordiam confugiendum, ut seueritatem Legis effugiat, et exoneratus delictis, de cetero Deo fauente, inimico resistat. Quid est enim subiectum esse peccato, nisi corpus habere uitio anime corruptum, cui se inserat peccatum, et impellat hominem quasi captiuum delictis, ut faciat uoluntatem  eius? Hinc Dominus inter cetera ait: uenit diabolus, et tollit quod seminatum est in cor illorum, ne salui fiant . Unde idem Apostolus in alia epistola ait: Non est nobis colluctatio aduersus carnem et sanguinem, sed aduersus principes et potestates, contra spiritalia nequitie in celestibus , quos satellites constat esse Satane. Nam ante preuaricationem hominis priusquam se manciparet morti, non erat his potestas ad interiora hominis accedere, et cogitationes aduersas inserere. [e 1Kb] Unde et astutia eius factum est, ut confabulatione per serpentem hominem circumueniret . Postquam autem circumuenit eum et subiugauit, potestatem in eum accepit, ut interiorem hominem pulsaret, copulans se menti eius; ita ut non possit agnoscere quid suum  sit in cogitatione, quid illius, nisi respiciat legem.

 Quod enim operor, non intelligo. Non intelligit quod operatur, quia uidet aliud se per Legem scire, et aliud agere. Non enim quod uolo, hoc ago: sed quod odi, illud facio. Subiectus peccato facit utique, quod non uult.

 Si autem quod odi, illud facio, consentio Legi. Probat Legem recte prohibere, quando inuitum se hoc facere, quod lex uetat, profitetur: et nature sue dicit esse, quod mandat Lex; quia quod extra facit, odiosum sibi dicit.

 Nunc autem iam non ego operor illud, sed quod inhabitat in me peccatum. Quoniam lege uidet prohiberi quod agit, et consentit non debere fieri ac per hoc aliud esse, cuius impulsu hec agi declarat,  id est, peccatum. Peccatum autem ideo semper nominat, [f 1Kb] cum sciatur diabolus esse cum angelis suis; quia nisi peccasset primus homo, hec non prouenirent: ac per hoc peccatum est, quod ea omnia facit.

 Scio enim quod non inhabitat in me, hoc est, in carne mea, bonum. Non dicit, sicut quibusdam uidetur, carnem malam: sed quod habitat in carne, non esse bonum, sed peccatum. Quomodo inhabitat in carne peccatum, cum non sit substantia,  [a 1Kb] sed preuaricatio boni? Quoniam primi hominis corpus corruptum est per peccatum ut possit dissolui: ipsa peccati corruptio per conditionem offensionis manet in corpore, robur tenens diuine sententie date in Adam, quod est [b 1Kb] signum diaboli, cuius instinctu peccauit. Per id ergo quod facti causa manet, inhabitare dicitur peccatum in carne, ad quam diabolus accedit, quasi ad suam legem, et manet quasi in peccato peccatum; quia caro iam peccati est, ut decipiat hominem suggestionibus malis; ne homo faciat, quod precipit lex.

Nam uelle adiacet mihi. Tam bona asserit, que iubet Lex, ut naturaliter sibi placere dicat, et uelit facere. Perficere autem bonum non inuenio. Et placet ergo quod a Lege iubetur, et uoluntas est faciendi:  sed ut impleatur, potestas et uirtus deest; quia sic pressus est potestate peccati, ut non possit ire quo uult, neque ualeat contradicere; quia potestatis eius alter est Dominus. Homo enim iam consuetudine peccandi grauatur, et facilius succumbit peccato quam legi, quam scit bona docere; ac si uelit bona facere, premit illum consuetudo, adiutore inimico.

 Non enim quod uolo, facio bonum: sed quod nolo malum, hoc ago. Sepe repetit, ut dilucidet. Hoc ergo est, quod supra dictum est, quia ut captiuus per supradictas causas illud [c 1Kb] cogitur facere, quod uult peccatum.

 Si autem quod nolo, hoc facio; iam non ego operor illud, sed quod habitat in me peccatum. [d 1Kb] Hoc est quod iam supra memorauit, quia pressus  et subiugatus peccato, non suam, sed illius perficit uoluntatem. Numquid quia inuitum hominem dicit peccare, immunis debet uideri a crimine; quia hoc agit, quod non uult, pressus ui potestatis? Non utique; ipsius enim uitio et desidia hec cepta sunt. 68 Quia enim mancipauit se per assensum peccato, iure illius dominatur; primum enim suadet, [e 1Kb] ut uicto iam dominetur. Apostolus autem ut gratiam Dei preferat, hec exponit de quantis malis hominem liberauerit, aut que exitia ex Adam trahit, que uero beneficia per Christum consecutus est; ut cui nec Lex quidem subuenire potuit, demonstraret.

 Inuenio igitur Legem uolenti mihi facere bonum, quia inest mihi malum. Legem Moysi asserit uoluntati sue dare consensum contra peccatum quod  in carne habitat, quod aliud cogit facere, quam quod uult homo et Lex.

 Condelector enim Legi Dei secundum interiorem hominem. Animum his oblectari dicit, que a Lege traduntur: hic est interior homo; quia non in  animo habitat peccatum, sed in carne, que est ex origine carnis peccati, et per traducem fit omnis caro peccati. Si enim anima de traduce esset [f 1Kb] et ipsa, et in ipsa habitaret peccatum; quia anima Ade magis peccauit, quam corpus: sed peccatum anime corrupit corpus. In carne ergo habitat peccatum quasi ad ianuas anime; ut non illam permittat ire quo uult. In anima autem [g 1Kb] si habitaret, numquam se cognosceret homo: nunc autem cognoscit se, et condelectatur legi Dei.

 uideo autem aliam legem in membris meis repugnantem legi mentis mee et captiuum me ducentem in legem peccati que est in membris meis. Duas leges memorat ex quibus unam in membris suis uidere se flagitat, id est, in exteriore homine, qui est caro uel corpus.  Hec est lex aduersa, hec repugnans animo, trahens illum captiuum in conditionem peccati; ne ultra ingrediens inueniat assertorem. Alia est lex mentis, que est lex Moysi, uel naturalis, que est in animo. Hec pressa est uiolentia peccati, negligentia quidem sua, quia dum diligit uitia, subiicit se peccato, ut ipsa consuetudine teneretur captiua; dominatur enim homini consuetudo. Quatuor quidem leges nominat: primam legem spiritalem, que est etiam naturalis, que reformata est per Moysen, et posita in auctoritate, ipsa est Dei Lex: deinde legem mentis consentientem legi Dei: tertiam legem peccati, quam ex preuaricatione primi hominis in membris dicit habitare: quartam uero que in membris uidetur, dum mala suggerit, et recedit. Sed he leges iterate quatuor  uidentur, cum sint due, id est, bona et mala. Lex enim mentis ipsa est lex spiritalis, siue Moysi, que uocatur lex Dei: peccati uero lex eadem est que et illa, quam in membris dicit uideri, que contradicit legi mentis nostre.

 Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. Infelicem hominem dicit, quia nascitur sub peccato. Numquid non uere infelix est homo, qui in hanc hereditatem preuaricationis successit, [h 1Kb] hostem secum habens peccatum, per quod ad illum aditum habet Satanas? Gradus enim fabricauit Adam, per quos ad filios eius exspoliator ascendit, nisi clementissimus Dominus motus misericordia gratiam suam per Christum dedisset; [i 1Kb] ut et  releuatum genus humanum remissione peccatorum accepta, de cetero possit resipiscere, represso et damnato peccato. Potest enim exoneratus malis et purgatus resistere aduersario, potestate recepta contra illum, dum adiuuatur a Deo. Hic quasi legem fidei  tertiam inducit potiorem, quam et gratiam uocat: que ex lege tamen spiritali originem habet; quia per hanc liberatus est homo, ut quia Moyses dedit legem, deditque et Dominus, due dicantur: una tamen intelligatur, quantum ad sensum et prouidentiam pertinet. Illa enim initiatrix est salutis, hec uero consummatrix. Sed non hanc partem legis dico, que in neomeniis est et in circumcisione et in escis; sed que ad sacramentum Dei pertinet et disciplinam. Gratia ergo Dei per Christum liberatus est homo de corpore mortis huius. Hanc dicit mortem, quam supra ostendit in necem hominis per peccatum inuentam apud inferos, que appellatur secunda: corpus autem mortis est cuncta peccata; multa enim unum corpus sunt, singula quasi 69 membra uno auctore  inuenta, ex quibus homo ereptus gratia Dei per baptismum, supradictam mortem euasit. Neque enim in carneo corpore positus, de eo ipso ereptum se diceret: sed hoc corpus dixit, quod superius per baptismum et obseruantiam Legis destrui significat. Nam et cum dicit: De corpore mortis, ostendit aliud corpus esse non mortis.

Igitur ego ipse mente seruio legi Dei. Legem Dei cum dicit, et Moysi significat legem, [a 1Kb] et Christi. Carne autem legi peccati. Ego ipse, id est, qui liberatus sum de corpore mortis. In corpore est; quomodo liberatus est de corpore mortis, nisi quia liberatus est a cunctis malis? Remissio enim peccatorum omnia tollit peccata. Liberatus ergo de corpore mortis gratia Dei per Christum, mente  uel animo seruio legi Dei, carne autem legi peccati, id est, diaboli, qui per subiectam sibi carnem suggestiones malas ingerit anime. Quia ergo duplex est homo, [b 1Kb] carne conuersus et animo, legi Dei mente seruire se dixit; quia animus deuotus est Deo, et recuperata sui potestate, repugnare potest peccato, quod per carnem operatur. Quia enim caro corrupta est, et morti subiecta, que sic facta erat, ut societate et coniunctione anime non moreretur; recepit desideria, [c 1Kb] quorum quasi onus quoddam transfert ad animum, ut et ipse grauetur. Sed quid respuit illam? Mors gratie Dei.

Mente seruio legi Dei, carne autem legi peccati, sicut dictum est. Iam enim liber animus, et in consuetudinem bonam reuocatus, Spiritu sancto adiuuante,  malas suggestiones potest spernere; reddita est enim illi auctoritas, qua audeat resistere inimico. Qui enim iam non est obnoxius, minime poterit  [d 1Kb] indagari inuitus. Caro autem quia iudicium non habet, neque capax est discernendi  non potest inimico aditum claudere; ne ueniens intreat, atque animo contraria suadeat, ac per hoc: Carne, ait, seruio legi peccati. Cum enim unus homo carne constet et anima, ex illa parte qua sapit, Deo seruit; ex altera autem qua stolidus est, legi peccati. Si autem homo in eo quod factus est, perdurasset, non esset potestas inimico ad carnem eius accedere, et anime contraria susurrare. Ut autem totus homo minime reparatus fuisset Christi gratia ad statum pristinum, sententia obstitit data in Adam ; iniquum enim erat soluere sententiam iure depromptam. Idcirco manente sententia, prouidentia Dei remedium inuentum est, ut  redhiberetur homini salus, quam proprio uitio amiserat; [e 1Kb] ut hic sanatus crederet quia aduersarius eius deuictus potentia Christi, non auderet, transpuncta sententia prime mortis, hominem sibi defendere, adunato genere Ade, ne ad prime originis redderetur facturam iam totus permanens immortalis.



CAPUT uIII.

 Nihil ergo nunc damnationis est iis, qui sunt in Christo Iesu, qui non secundum carnem ambulant. uerum est, quia nulla damnatio est horum, qui sunt in Christo Iesu, legi [f 1Kb] Dei sollicite seruientes. Lex enim spiritus uite in Christo Iesu liberauit me a lege peccati et mortis. Securitatem flagitat homini per gratiam Dei, ut de suggestionibus diaboli non sit  sollicitus, dummodo spernat illas; nichil enim oberunt homini apud mortem secundam; quia lex fidei, id est spiritus, liberauit hominem a morte secunda, damnato peccato: nec obest iam homini, quia carnis inest peccatum, si modo repugnet illi, memor auxilii Dei: sed et coronandus est, qui peccati in carne manentis premit consilia; magna enim solertia est domestici hostis insidias euitare. Lex ergo spiritus uite, ipsa est lex fidei: nam et Moysis lex spiritalis est, quia prohibet peccare; non tamen uite, quia reis mortis peccata remittere non potest, [g 1Kb] ut uiuificet morituros. Hec uero quia et peccare non uult, et a morte reuocat, lex spiritus uite appellatur, non per litteram constans, sed spiritum; quia corde creditur, et spiritus est, quod creditur. Hec  itaque Lex in 70 Christo Iesu, hoc est, per fidem Christi, liberat credentem a lege peccati et mortis. Lex peccati est, quam in membris dicit habitare,  que suadere nititur aduersa: lex uero mortis Moysi lex est, quia mortificat peccatores. Nam et in alia epistola inter cetera dicit de auctoritate legis: Si ministratio mortis formata in lapidibus fuit in gloria .

Non ergo mirandum si lex spiritalis dicatur, et lex mortis; cum et Euangelium eodem modo sit. Dicit enim alio loco inter cetera: Aliis odor uite ad uitam, aliis odor mortis ad mortem . Quos enim opinio uirtutum, aut rerum gestarum uisus aut auditus attrahebat ad fidem, his odor uite erat Euangelium: illis autem quorum sensum inflammabat facta uirtus ad contradicendum, mortis erat odor [a 1Kb] predicatio fidei. Una ergo cum sit fides, diuersitatem prestat hominibus; sicut et sol cum sit  unus, ceram soluit, lutum uero stringit. Qua ergo quis mente odoratus fuerit fidem, sic et proficiet illi. Sed dicitur forte: Si eadem prestat fides que et Lex, cur non etiam ipsa ex parte lex mortis dicatur; mortificat enim non credentes? Sed non ita est. Fides enim data est, que iustificat confugientes ad se; ut remittat eis, quos Lex tenet reos; ut agentes sub fide, liberi sint a peccato: nam sub lege agentes obnoxii sunt. Qui ergo non obediunt fidei, non occidentur a fide, sed a Lege; quia non accedentes ad fidem, rei tenetur a Lege: ideoque omnes qui malo animo odorantur uerba fidei, remanent in morte.

uideamus nunc quid intersit cum dicitur lex spiritalis et lex spiritus. Hoc interest, quia idcirco dicitur  lex spiritalis; quia precepta dat, per que non peccetur, quia qui non peccat, spiritalis uocatur; [b 1Kb] emulus superiorum, id est, celestium. Lex autem spiritus propterea uocatur, quia Deus, cuius fides est, spiritus est. Illic ergo uerba sunt, hic res: illic que Dei sunt, hic Deus ipse.

 Quoniam quod impossibile erat Legis, in quo infirmabatur per carnem, Deus Filium suum mittens in similitudinem carnis peccati, de peccato damnauit peccatum in carne. Hec dicit, ut baptizatos securos reddat, quia liberati sunt a peccato. Quoniam quod impossibile erat, inquit, Legis. Cui impossibile est? Nobis scilicet impossibile erat mandatum Legis implere; quia subiecti eramus peccato. Ob hoc Deus Filium suum misit in similitudinem carnis peccati.  Hec est similitudo carnis; quia quamuis eadem caro sit, que et nostra; non tamen ita facta in utero est et nata, sicut et caro nostra. Est enim sanctificata in utero, et nata sine peccato, et neque ipse in illa peccauit. Ideo enim uirginalis uterus electus est ad partum Dominicum, ut in sanctitate differret caro  Domini a carne nostra; in causa enim similis est, non in qualitate peccati substantie. Propterea ergo similem dixit, quia de eadem substantia carnis, [c 1Kb] non eamdem habuit natiuitatem; quia peccato subiectum non fuit corpus Domini. Expiata est enim a Spiritu sancto caro Domini, ut in tali corpore nasceretur, quale fuit Ade ante peccatum; [d 1Kb] sola tamen sententia data in Adam.

Misso ergo Deus Christo, De peccato damnauit peccatum, hoc est, peccatum peccato proprio damnauit. Christus enim cum a peccato crucifigitur, qui est Satanas, peccauit peccatum in carne corporis Saluatoris: quo facto damnauit Deus peccatum in carne, ibi utique ubi peccauit, sicut et in alia epistola ait: Detriumphans illos in ipso ; id est, in  Christo. Nam solet dici de quocumque damnato: In qua causa damnatus est? Respondetur, ut puta, in homicidio. Ita et peccatum in carne damnatum est, hoc est, in peccato, quod admisit in carne. Hoc itaque peccato reus factus Satanas, amisit dominium retentarum animarum, ut iam signatos signo crucis, in qua uictus est, in secunda morte tenere non audeat. Quamobrem ad securitatem nostram hec tractat Apostolus.

 Ut iustificatio Legis impleretur in nobis, qui non secundum carnem ambulamus, sed secundum spiritum. Ideo damnatum dicit peccatum, ut impleretur in nobis iustificatio legis 71 date a Moyse; sublati enim de conditione Legis, facti sumus amici eiusdem, iustificati enim amici Legis sunt. Quomodo  autem impletur in nobis iustificatio, nisi cum datur remissio omnium peccatorum; ut sublatis peccatis, iustificatus appareat, mente seruiens legi Dei? Hoc est non secundum earnem ambulare, sed secundum spiritum; ut deuotio animi, qui est spiritus, non consentiat desiderio peccati; quia per carnem seminat [e 1Kb] concupiscentias anime, quod inest peccatum. Si enim damnatum est peccatum a Saluatore, quomodo inest? Damnatum est a Saluatore, et triplici genere damnatum. Primo enim in loco damnauit peccatum, dum non peccauit, dissentiens a peccato. Deinde in cruce peccatum, quia peccauit, damnatum dicitur. Unde sublata est illi auctoritas quasi peccati, qua detinebat homines in inferno propter delictum Ade; ut de cetero in quibus signum crucis  est, detinere non audeat. Tertio damnauit peccatum, dum irrita fecit delicta, remissione peccatorum concessa. Cum enim peccator causa admissi peccati damnandus esset, ignoscens autem ei damnauit in eo peccatum. Itaque si et nos Saluatoris exemplo non peccemus, damnamus peccatum.

  Qui enim secundum carnem sunt, que carnis sunt sapiunt. Hoc dicit, quia qui suggestioni, que efficitur per carnem, obtemperat; que carnis sunt, sapit. Hoc enim [a 1Kb] illi suaue uidetur, quod sequitur, contra fas appetens usum et sententiam erroris carnis; in carne enim mundanus error signatur quacumque ex parte.

Qui uero secundum spiritum, ea que sunt spiritus, [b 1Kb] sentiunt. Manifestum est, quia qui se a carnis desideriis continet, iuxta legem mentis uiuit; hoc enim illi utile uidetur sapere, quod conueniat Legi.

 Nam prudentia carnis mors est. [c 1Kb] Pruentia carnis peccatum est, quod generat mortem. Prudentia enim ideo dicitur, cum res stulta sit; quia secularibus hominibus errores ex uisibilibus concepti siue in sensu siue in actu contra legem Dei,  prudentia uidentur: maxime quia omnis industria et astutia illorum in eo est, ut peccent. Sapere enim sibi uidentur, si istud diligentius curent; cum nichil stultius sit, quam peccare. Est et alia prudentia carnis, que mundanis rationibus inflata, negat aliquid fieri, ut mundi careat ratione. Unde deridet uirginis partum, carnis resurrectionem.

Prudentia autem spiritus uita et pax. uere hec est sapientia, que uitam acquirit et pacem; sequens enim spiritalia, contemptis illecebris uite presentis, eternam habebit uitam cum pace, id est, sine inquietudine; [d 1Kb] ubi perturbatio et pena non est.

 Quoniam sapientia carnis inimica est Deo; legi enim Dei non est subiecta, nec enim potest. Non carnem dixit inimicam, sed sapientiam carnis;  id est, non substantiam, sed aut malos actus, aut cogitationem, siue asseuerationem, que nascitur de errore. Sapientia ergo carnis est primo in loco astrorum ab hominibus [e 1Kb] inuenta disputatio, deinde uisibilium oblectatio. Hec inimica Deo sunt; quia elementorum Dominum, et opificem mundi his cequant, que fecit, astruentes nichil posse fieri, preter quam mundi continet ratio. Quamobrem negant Deum fecisse, ut uirgo pareret, aut mortuorum corpora resurgerent; quia stultum est, inquiunt, ut  Deus fecerit ultra, quam sapit [f 1Kb] homo. O prudentes mundi, qui putant Deum non debere aliter facere, quam facit ab eo condita creatura; ut ipse similis creaturis putetur! Sic cecati sunt, ne uideant qualem contumeliam Deo faciunt. Opus enim quod in laudem suam predicandam facere dignatus est, isti uituperantes, 72 incredulum et stultum asserunt: [g 1Kb] ac per hoc Dei legi subiecta esse non potest ista carnis prudentia; ad hoc enim studium suum exacuunt, ut Dei gestis repugnent.

 Qui enim in carne sunt, Deo placere non possunt. Sapientes mundi in carne sunt, [h 1Kb] quia mundi sapientie student, per quam Dei legi repugnent. Quidquid enim contra legem Dei est, carnale est; quia ex mundo est; totus enim mundus caro est:  omne enim uisibile carni deputatur; cognata enim sunt carnis, immo elementa carnis. Ideoque qui mundanis rebus obtemperat, in carne est.

uos autem non estis in carne, sed in spiritu. In carne positi, dicuntur non esse in carne, si assentientes Ioanni apostolo, mundana non diligant; sententia enim hominis suam quasi fingit naturam; ut hoc appelletur, quod sentit.

Si tamen Spiritus Dei habitat in uobis. Hoc ideo ambigue dicit, quia in Legem inducti, non adhuc perfecte erant fidei: sed spem in eis uidebat perfectionis. Unde aliquando quasi perfectis loquitur, aliquando quasi perfecturis, hoc est, aliquando laudat, aliquando commonet; ut si secundum supra memorata [i 1Kb] uersentur iuxta legem nature, in spiritu  esse dicantur; quia Spiritus Dei in eo habitare non potest, qui carnalia sequitur.

Si quis autem Spiritum Christi non habet. hic non est eius. [i 1Kb] Quem superius Spiritum Dei dixit, nunc Spiritum dicit Christi, propterea quia omnia Patris, Filii sunt. Hoc ergo dicit, quia qui supradictis erroribus subiectus est, ad Christum non pertinet; Spiritum enim eius non habet, quem ut filius Dei esset, acceperat. Duabus enim ex causis deserit hominem Spiritus sanctus; cum aut sensum carnis habet, aut gesta. Itaque [k 1Kb] per hec que monet, ad bonam conuersationem  hortatur; quamuis enim bonitate Dei erigantur homines, onerantur tamen filii Dei uocati, nisi sic uixerint, ne indigni concesso nomine uideantur.

 Corpus quidem mortuum est propter peccatum, [a 1Kb] spiritus uera uita propter iustificationem. Peccati causa corpus mortuum asserit eorum, quos deserit Spiritus sanctus, nec ad istum, [b 1Kb] id est, Spiritum, necis eorum passionem peruenire. Spiritus enim Dei nescit peccare; ad iustificationem enim datur, ut adiutorio suo iustificet. Ergo quia peccare nescit, uita est; mori enim non potest, quia per peccatum mors: ac per hoc sibi peccator oberit, non Spiritui, quem accepit. Nec enim Spiritus erit in causa, qui uult iustificare. Signum enim iustificationis  hoc est in homine, ut per id quod inhabitat in eo, iustificatus appareat esse filius Dei; non enim in ficto homine, neque in corpore subdito peccatis potest habitare Spiritus sanctus, sicut dicit Salomon : si quis autem denuo carnaliter uiuat, desertus ab Spiritu sancto, in iniustitia sua morietur. Corpus autem dicens, totum hominem significat mortuum peccati causa, sicut et a propheta sub uocabulo anime totus homo significatur, quasi a parte totum; ait enim: Anima que peccat, ipsa morietur . Numquid sine corpore? Hic corpus pro toto homine posuit, ille animam. Et alius propheta carnem dicendo totum hominem significauit; ait enim: uidebit omnis caro salutare Dei . Et quoniam baptizato datur Spiritus sanctus,  etiam ipsius esse spiritus dicitur. Idcirco cetera hominis ad comparationem eius corpus [c 3Kb] appellauit, propterea quod anima, dum peccat, caro dicatur; hoc enim uocatur, quod sequitur, sicut sepe iam dixi. Simili modo et Dominus cum in passione sua diuinitatem suam minime formidare uellet intelligi, sed hominis esse mestitiam, ait: Spiritus quidem promptus est, caro uero infirma ; ut in spiritu Deum, in carne uero hominem significaret.

73  Quod si Spiritus eius, qui suscitauit Iesum a mortuis, habitat in uobis; qui suscitauit Iesum a mortuis, uiuificabit et mortalia corpora uestra propter inhabitantem Spiritum eius in uobis. Ipsum sensum eadem tractat ratione; corpora enim dixit, per que  homines significat. Et quia supra dixit propter peccatum corpus mori morte secunda, hic iterum propter bonam uitam mortalia corpora uiuificari promisit, id est, totum hominem.

 Igitur, fratres, debitores sumus non carni, ut secundum carnem uiuamus. Rectum et manifestum est, non nos adinuentioni Ade, qui carnaliter egit, obsecundare debere, qui prior peccans  mortem nobis hereditatis titulo dereliquit: sed legi Christi seruire nos debere, qui nos spiritali ratione a morte supradicta redemit; huic enim debitores sumus, qui nos carnalibus uitiis sordidatos per lauacrum Spiritus ablutos iustificauit, et filios Dei fecit. Prius enim in carne positi, exemplo Ade uiuebamus subiecti peccatis: nunc uero liberati, reddere debemus obsequium Redemptori. Quod quidem obsequium non illi [d 1Kb] utique proficit, qui nullius eget: sed nobis uitam acquirit eternam; sic enim diligit nos, ut sibi imputet, quod proficit nobis.

 Si enim secundum carnem uixeritis, moriemini. Nihil uerius, quia si secundum Adam uixerimus, moriemur; Adam enim preuaricans uendidit se peccato carni deputatus. Omne enim peccatum,  caro est; propter quod enim deforis uitia et delicta nascuntur ex sensibus, id est, de auditu, uisu, tactu, odoratu, uel gustu, carni deputantur. Omnis enim cogitatio foras respiciens, incurrit delictum; nam et primi hominis deforis peccatum natum est. Secundum carnem ergo uiuere, mors est; omnis enim actus carnis extra Legem est.

Si autem spiritu facta carnis mortificaueritis, uiuetis. Corpus uult lege anime gubernari; unde ostendit quia si duce sancto Spiritu, actus et consilia carnis, que huius mundi instigantibus postestatibus concinnantur, fuerint repressa, ne agendi accipiant potestatem, uitam prestari. Mortificari enim dicuntur, si cessent: non sunt enim, si cessant; quia peccatum non est, si non fiat.

  Quicumque enim Spiritu Dei aguntur, hi filii sunt Dei. Hos dicit Spiritu Dei agi, in quorum actibus consilia principum et potestatum huius mundi non uidentur: in quorum enim uidentur, non sunt filii Dei, sed diaboli; quia qui de Deo natus est, non peccat, dicit Ioannes apostolus . Hoc est enim quod probat Dei filios et diaboli. Unde Dominus ad Iudeos quod male agerent, et parricidium cogitarent, ait: uos de patre diabolo estis .

 Non enim accepistis spiritum seruitutis iterum in timore. Hoc dicit, quia accepto Spiritu sancto, a timore malorum actuum exuti sumus; ut de cetero nichil tale agamus, unde iterum timeamus. [e 1Kb] Ante enim sub timore eramus, quia Lege data,  omnes rei sunt constituti. Spiritum ergo timoris Legem dixit; quia homines peccati causa in timore constituit. Lex autem fidei, que in spiritu adoptionis significatur, Lex securitatis est; quia a timore nos eruit dum donat peccata, ac per hos securos nos fecit: ac dicitur spiritus non timoris [f 1Kb] secundum hunc modum.

Sed accepistis Spiritum adoptionis filiorum, in quo  clamamus: Abba, pater. Gratia Dei a timore liberati, accepimus spiritum adoptionis filiorum; ut considerantes quid eramus, et quid dono Dei sumus adepti, magna cum diligentia uitam nostram ordinemus; ne nomen Dei Patris in nobis iniuriam patiatur, et ea omnia que euasimus, ueluti ingrati incurramus. Talem enim gratiam consecuti sumus, ut audeamus dicere Deo: Abba, id est, pater! ideoque commonet, ne accepta fiducia in temeritatem uertatur; si enim huic uoci, qua dicimus: Abba, pater, dissimilem uitam exhibeamus, iniuriam Deo facimus, uocantes eum patrem. Idcirco enim bonitate sua hoc nobis indulsit, quod super naturam nostram est; ut quod substantia indigni sumus, operibus mereamur.

 Ipse Spiritus reddit testimonium spiritui  nostro, quod sumus filii Dei. Bene agentibus nobis, et per hoc ipsum manente in nobis Spiritu sancto, huic uoci et animo nostro, 74 quo clamamus in oratione: Abba, id est, pater, Spiritus Dei testimonium dat, dum manet in nobis, quoniam non temere dicimus, Abba, pater. Dignam enim uitam huic uoci exhibeamus; et hoc est testimonium filiorum, si in eos per Spiritum uideatur signum paternum.

 Si autem filii, et heredes: heredes quidem Dei, coheredes autem Christi. Cum Deus pater nullo modo mortuus possit dici, Christus autem eius filius mortuus dicatur causa incarnationis, quid est ut is qui mortuus est, semper uiuentis heres esse dicatur; cum heredes utique non nisi mortuorum sint? Sed hec causa humanitatis, non diuinitatis est.  Nam apud Deum que apud nos hereditas dicitur, donum est patris in filios obedientes transfusum; ut uiuus uiuentis heres sit merito proprio, non necessitate defuncti. Unde et Dominus in Euangelio non magis humana quam diuina ratione uiuam uiuentibus substantiam suam partitum esse, licet in parabola significauit ; nec enim parabola absurda ratione componitur. Ut ergo promptos nos ad obediendum Deo Patri faceret, hac spe exhortatur dicens Dei nos futuros heredes, coheredes autem Christi; ut quia spes magna premii est, tanto magis in Dei rebus propensiores essemus, postponentes curam mundanorum. Quid sit autem coheredem esse Filii Dei, ab apostolo Ioanne docemur; inter cetera enim ait: Scimus quoniam cum apparuerit,  similes ei erimus .

Si tamen compatiamur, ut et simul glorificemur. Quomodo coheredes Christi fieri possumus declarat, dicens: Si tamen compatiamur, ut et simul glorificemur. uideamus ergo quid sit compati. Compati est persecutiones tolerare propter spem futurorum, carnemque crucifigere cum uitiis et concupiscentiis, hoc est, uoluptates et pompas seculi spernere. Cum enim hec omnia mortua fuerint apud hominem, crucifigit  mundum, futuri seculi uitam credens, in qua se sperat coheredem Christi futurum.

 Existimo ergo quod non sint condigne passiones huius temporis ad futuram gloriam, que reuelabitur in nobis. Exhortatio hec ad superiora pertinet, per quam ostendit parua esse, que hic possunt a perfidis irrogari, ad comparationem decreti muneris in futuro seculo. Propterea [a 1Kb] nos iubet ad omnia exitia paratos esse debere, quia magna pro his repromissa sunt premia; ut in tribulatione consoletur se animus, et spe crescat. Nam et quosdam, immo multos scimus pro presentibus lucris, ad modicum utique profuturis, quam asperos et duros subire labores, et ad que tendunt aliquando, quia ipsa uita fragilis est et incerta, peruenire non possunt.  Naute pro quibus commodis tantis se procellis et tempestatibus credunt; cum sciant in his magis mortem ante oculos esse, quam uitam? Et milites spe presentis premii, cum incerta uictoria sit, in gladios insurgere non dubitant. Quanto ergo magis pro Christo patiendum est, cuius etiam protelata sunt nobis beneficia: qui pro paruis magnifica, [b 1Kb] pro terrenis celestia, et pro temporalibus perpetua premia cum gloria pollicetur! Pro Christo dicimur pati, cum nobis non illi proficiat, quod patimur: sed quia ille occasionem querit remunerandi nos, hoc precipit; ut bonus enim uel profusus largitor causam querit, quomodo donet aut indignis, aut uerecundis. Denique ut ipsa exitia tolerari possint, ipse suggerit uires.

  Nam exspectatio creature reuelationem filiorum Dei exspectat. Quoniam presentis temporis passiones indignas dixit ad superuenturam gloriam, subiecit quod creatura hoc exspectat, ut compleatur numerus filiorum Dei, destinatus ad uitam; ut tunc demum etiam ipsa creatura possit [c 1Kb] liberari a seruitute corruptionis, et cessare a uitio.

 uanitati enim creatura subiecta est non uoluntaria. In Domini et creatoris potestate posita creatura, non utique sponte subiecta est uanitati; non enim proderit sibi quod subiecta est, sed nobis. Quid est ergo in quo uanitati subiecta est, nisi quia que generat, caduca sunt? Operatur enim, ut fructus faciat corruptibiles: corruptio ergo ipsa uanitas est; omnia enim que nascuntur in mundo, infirma, caduca  et corruptibilia, ac per hoc uana sunt. uana sunt enim, quia statum suum tenere non possunt: nam cuncta deformata per fluxum semper in se redeunt confusa in naturam. 75 Hoc dicit de his et Salomon, quia omnia hec uanitas . Nec discordat ab his Dauid, dicens: uerumtamen uanitas omnis homo uiuens . Manducare enim et bibere, et res mundi curare, nonne uanitas est? Et prodest tamen ipsa uanitas; proficit enim hominibus natis in  mundo, ut per hec in corporibus exercitati, discant mysterium Creatoris. Ad comparationem enim eternorum uana sunt; nam in suo bona sunt, quippe cum sint necessaria.

 Sed propter eum qui subiecit illam in spe. Que spes sit, statim subiecit, dicens: Quoniam et ipsa creatura liberabitur a seruitute corruptele in libertatem glorie filiorum Dei. Quoniam contradicere non potest creatura conditori suo, eius causa subiecta est non sine spe. Habet enim in labore posita hoc solatium, quoniam habebit requiem, cum crediderint omnes, quos scit Deus credituros; quorum etiam causa subiecit.

 Scimus enim quod omnis creatura ingemiscit et parturit usque adhuc. Parturire dolere est.  Ipse sensus est, quia omnis creatura per quotidianum laborem ingemiscit et dolet usque modo. Usque modo tamdiu significat, quamdiu legitur. Ipsa enim elementa cum sollicitudine operas suas exhibent; quia et sol et luna non sine labore statuta sibi implent spatia, et spiritus animalium magno gemitu artatur ad exhibenda seruitia; nam uidemus illa gementia cogi inuita ad laborem. Hec ergo omnia exspectant requiem, ut a seruili opere liberentur. Si autem hec esset seruitus, que ad Deum proficeret promerendum, gauderet, non doleret creatura: sed quia nostri causa subiecta est seruituti corruptionis, dolet. uidet enim quotidie opera sua interire; quotidie enim [a 1Kb] oritur et occidit opus eius. Recte ergo dolet, cuius operatio non ad eternitatem pertinet,  sed ad corruptionem. Quantum ergo datur intelligi, satis de nostra salute sollicita sunt, scientes ad liberationem suam proficere maturius, si modo nos citius agnoscamus auctorem. Hec itaque scientes, omni cura diligentiaque dignos nos prebeamus, aliis quoque ut exemplo simus, non nostra solum miseratione commoti, sed et eius causa que diebus ac noctibus iniurias patiens ingemiscit; solemus enim in alienis causis propensius uigilare.

 Non solum autem illa, sed et nos qui receptaculum Spiritus habemus, nos ipsi intra nosmet ipsos ingemiscimus, exspectantes redemptionem corporis nostri. Post creaturam mundanam adiecit etiam nos hoc exspectare, et ingemiscere ad Deum, ut hinc liberemur cuncti destinati ad uitam; quia christianis  mundus hic pelagus est. Sicut enim mare aduersis excitatur procellis, insilit, et tempestatem nauigantibus facit; ita et seculum perfidorum conspiratione commotum, perturbat fidelium mentes: et tanta diuersitate hoc agit inimicus, ut quid prius euitandum sit, [b 1Kb] ignoretur. Si enim potestas desinit esse aduersum nos, priuatorum mentes exagitat: si et hi compescantur, per domesticos conflat incendium;  et si hoc [c 1Kb] positum fuerit, arte sua inter ipsos germanos facit discordiam; ut quatuor angulis pulsata domus, ex aliqua parte faciat ruinam. Propter quod uno consilio fugiendum est hinc christianis; exemplum enim debent sequi sancti Simeonis, qui sciens bellum hic geri contra perfidiam, in pace dimitti se postulauit . Hoc est quod singuli orantes pro omnibus oramus, ut ueniat regnum Dei ; tunc enim erit liberatio corporis nostri, id est, omnium christianorum: in corpore enim omnes significauit, quia sumus alter alterius membra. Apostolus quidem quasi uir diuinus bene sentit de nobis, dicens quia ingemiscimus, ut hinc liberemur, sicut et ingemiscebat Simeon: sed uideo oblectatione mundi nos teneri. Igitur per  hec que supra dicta sunt, ostendit quam uim creatura patiatur nostri causa; cum quando nos quibus obsequium eius proficit, quique Dei Spiritum adiutorem habemus, ingemiscimus, ut hinc liberemur, ut promissa consequamur premia. Quanto magis ergo creatura ingemiscit, que neque adiutorem habet Spiritum sanctum, neque in sua causa laborat: addito hoc, quod ea que labore suo generat, ut alimentis seruorum Dei proficiant, contra fas uidet idolis immolari! Unde plus dolet, et optat citius liberari, 76 sciens hoc ad iniuriam proficere Creatoris.

 Spe enim saluati sumus. Hoc dicit, quia sperando quod promisit Deus in Christo, nobis meritum fecimus, ut liberemur. Ergo in spe liberati  sumus; quia non aliud futurum est, quam credimus.

Spes autem que uidetur, non est spes. Manifestum est non esse spem que uidetur, sed quod non uidetur: ac per hoc credentes premiis afficiendi sunt; quia que non uident, sperant.

 Nam quod uidet quis, quid sperat? Sed si quod non uidemus, speramus, per patientiam exspectamus. Dubium non est ea sperari, que non uidentur; exspectantur enim futura. Hec exspectatio patientia est, que multum meretur a Deo; ut de die in diem exspectans cupiat uenire regnum Dei, et non dubitet, quia tardat.

 Similiter autem et spiritus adiuuat infirmitatem nostre orationis. Quoniam superius ingemiscere  nos, et precari liberationem memorauit, et in dolore positi, aut que longe futura dicta sunt, mox fieri uolumus, aut cito tolli, per que ad meritum perueniamus; et uidemur imbecilla oratione precari, dum illi denegatur effectus. Infirma est enim, qui contra rationem postulat: ac per hoc infirmitatem hanc a sancto Spiritu dato nobis adiuuari ostendit. Adiuuat autem, quia que aut ante petuntur,  quam peti debeant, aut sunt contraria, non sinit fieri.

Nam quid oremus sicut oportet, nescimus. Infirmitatem orationis nostre ignorantiam significare declarauit; fallimur enim putantes prodesse que poscimus, cum non prosint. Denique eidem Apostolo tertio deprecanti, ut tentationes ab eo cessarent, quia crebre erant, dictum a Domino est: Sufficit tibi gratia mea; nam uirtus in infirmitate perficitur , id est, sic meritum quis collocat, dum in tribulationibus patiens inuenitur. Didicit ergo contra se esse quod petebat. Est et aliquando superba et stulta petitio, sicut fuit duorum apostolorum Iacobi et Ioannis, quibus incongrua et immensa petentibus dictum est: Nescitis quid petatis .

 Sed ipse Spiritus postulat pro nobis gemitibus inenarrabilibus. Non humanis eloquiis postulare pro nobis dicitur Spiritus Domini, sed more nature sue. Cum enim quod de Deo est, Deo loquitur; eo more loquatur necesse est, quo ille loquitur, de quo est. Nemo enim cum ciue suo [a 1Kb] alia lingua loquitur. Superfundit enim se precibus nostris Spiritus datus nobis; ut imperitiam, et improuidentiam nostram motu suo operiat; et illa nobis a Deo petat, que prosint nobis.

 Qui autem scrutatur corda, scit quid desideret Spiritus, quia secundum Deum postulat pro sanctis. Manifestum est quia Deo, cui nichil tacitum est et occultum, nota est precatio omnium spirituum; quanto magis Spiritus sancti, qui eiusdem utique  substantie est, et loquitur non impulsu eris, neque ut angeli, aut sicut cetera ex creaturis, sed sicut competit eius diuinitati! Deo ergo loquitur, cum nobis tacere uidetur; quia et uidet, cum non uideatur, et hec petit, que scit Deo placere, et nobis prodesse. Tunc sane pro nobis interponit se idem Spiritus, cum scit nos per ignorantiam, non per iactantiam contraria postulare.

 Scimus autem quoniam diligentibus Deum omnia procedunt in bonum, iis qui secundum propositum uocati sunt sancti. Hoc dicit, quia diligentes Deum etsi imperite precati fuerint, non illis oberit; quia propositum cordis illorum sciens Deus [b 1Kb] et ignauiam, non illis imputat, que aduersa postulant; sed ea annuit, que danda sunt Deum amantibus.  Unde et Dominus ait: Scit autem, inquit, Pater uester quid uobis opus sit, antequam petatis ab eo . Ili ergo secundum propositum uocantur, quos credentes presciuit Deus futuros sibi idoneos; ut antequam crederent, scirentur.

  Nam quos presciuit. Istos quos presciuit futuros sibi deuotos, ipsos elegit ad promissa premia capessenda; ut hi qui credere uidentur, et non permanent in fide cepta, a Deo electi negentur; quia quos Deus elegit, apud se permanent. Est enim qui ad tempus eligitur, sicut Saul et Iudas; non de prescientia, sed de presenti iustitia.

Conformes fieri imaginis Filii sui. Hoc dicit quia ideo 77 predestinantur in futurum seculum, ut similes fiant Filio Dei, quod iam supra memoraui.

Ut sit ipse primogenitus in multis fratribus. Recte primogenitus, qui ante omnem creaturam non factus, sed natus est: ad cuius exemplum Deus homines in filios sibi adoptare dignatus est. Est et primogenitus  in regeneratione Christus. Est et primogenitus [c 1Kb] ex mortuis cuius natura ignoratur. Et primogenitus post uictoriam ascendens in celos. Primogenitus igitur in omnibus frater noster dicitur; quia homo dignatus est nasci: Dominus uero est; quia Deus noster est, sicut dicit propheta Hieremias: Hic est Deus noster, [d 1Kb] nec reputatur alius absque eo .

 Quos autem predestinauit, illos et uocauit. uocare est cogitantem de fide adiuuare, aut compungere eum, quem sciat audire. Et quos uocauit, ipsos et iustificauit: quos autem iustificauit, hos et magnificauit. Hoc dicit quod supra, quia quos presciuit Deus aptos sibi, hi credentes permanent, quia aliter fieri non potest, nisi quos presciuit Deus, ipsos  et iustificauit: ac per hoc et magnificauit illos, ut similes fiant Filio Dei. De ceteris quos non presciuit Deus, non est illi cura in hac gratia, quia non presciuit [e 1Kb] illos futuros idoneos. At si credant, aut eligantur ad tempus; quia uidentur boni, ne iustitia contempta uideatur, non permanent ut magnificentur, sicut et Iudas Iscariotes, aut illi septuaginta duo, qui electi, post scandalum passi recesserunt a Saluatore .

 Quid ergo dicemus ad hec? Si Deus pro nobis, quis contra nos? Manifestum est, quia Deo nobis testimonium perhibente, quis est qui audeat accusare nos, quando ipse qui iudex est, ante presciuit nos, et idoneos iudicauit?

 Qui proprio Filio suo non pepercit, sed  pro nobis omnibus tradidit illum. Sic securos nos debere esse fidei causa hortatur; [f 1Kb] ut Deum, quasi prescium, antequam ex impiis fideles essemus, Filium suum pro nobis morti tradidisse ostendat.

Quomodo non etiam cum illo omnia nobis donauit? Deum olim decreuisse dicit remunerandos credentes  in Christum. Si enim quod maius et precipuum est, prestitit nobis, ut Filium suum uerum et carissimum traderet propter nos adhuc impios; quare non quod minus est facturus credatur pro nobis credentibus sibi? Iam enim parata sunt credentibus premia; minus est enim nobis omnia cum illo donare, quam illum nostri causa morti tradere.

 Quis accusabit aduersus electos Dei? Neminem audere nec posse iudicium et prescientiam Dei in nobis retractare apertum est. Quis est enim qui possit hec, que Deus probat, improbare; cum nemo equalis sit Deo?

Deus qui iustificat . Hoc in Esaia propheta est, quod hic quasi suum ponit; quia nemo est alius qui, quod probat Deus, arguat. Aut ne  forte ipse nos Deus accuset: sed non potest quod iustificat, accusare.

 Et quis erit, qui condemnet? Christus qui mortuus est, immo qui et resurrexit, et est in dextera Dei, qui etiam interpellat pro nobis. Deum, quia nos iustificat, accusare nos negat: Christum autem damnare nos non posse; quia eo affectu diligit nos, ut moreretur pro nobis, et resurgens, semper causas nostras agat apud Patrem. Cuius postulatio contemni non potest; quia in dextera Dei est, hoc est, in honore quod Deus est; ut de Deo Patre securi, et Christo Filio eius qui iudicaturus est, in fide eius letemur. Hinc est illud, quod dicit Petro apostolo: Ecce exspostulauit Satanas, ut uos uentilet sicut triticum: ego autem rogaui pro te, ne deficiat fides tua . Hoc ergo modo interpellat pro nobis Saluator; [a 1Kb] sciens enim  impudentiam et altitudinem aduersarii nostri, cum se commouet aduersum nos, si non ei assentiamus, Saluator interpellat pro nobis; ne aliquid uiolenter presumat circa nos, ut arceatur insolentia eius. Hac causa tamen dicitur Filius interpellare, cum ipse agat totum, et equalis sit Deo Patri; et quia unus dicitur Deus, ne Pater et Filius singularis, uel unio putaretur, ad personarum 78 distinctionem sic loquitur Scriptura; ut et Filium non disparem tradat: et Patrem, quia Pater est, et quia ab ipso sunt omnia, preferat.

 Quis nos separabit a caritate Christi? Hoc est, quis nos auertere poterit a dilectione Christi, qui nobis tam magna et innumera prestitit beneficia? Tribulatio? Sed non facit, quia dilectionem  firmi christiani nulla uincunt tormenta. Amantis enim plus incitatur caritas, si eum cuius sensit beneficia, prohibeatur amare; dum enim putant se [b 1Kb] in merita eius seminare, suscitant memorata beneficia.

 An angustia? an persecutio? an fames? an nuditas? an periculum? an gladius ? Sed in his omnibus superamus propter eum, qui dilexit nos. Hoc scriptum est in psalmo quadragesimo tertio. Manifestum est ergo hec omnia, que enumerat, exitia, tribulationes, pressuras, et mortem, non posse conferri uel comparari caritati Christi, quam seminauit in nobis. Multo enim maiora eius beneficia habemus, quam hec sunt omnia, que uidentur aduersa. Si enim morimur pro illo, quod grauius uidetur in his, et ille mortuus est pro nobis: sed ille ut prodesset nobis; nostra autem mors non illi proficit, sed nobis. Temporalem enim uitam perdimus, ut nobis rependatur eterna. Et quid mirum si serui moriantur pro bono Domino; quando Dominus mortuus est pro seruis, et malis?  uincunt ergo beneficia, et exhortantur animum ad perseuerandum propter eum, qui dilexit nos.

 Confido enim quia neque mors. Confidentia hec de sponsione Christi est, qua promisit in tribulatione adiuuare sibi dicatam fidem. Neque uita, neque angelus, neque uirtus, neque altitudo, neque profundum, neque presentia, neque futura, neque alia creatura poterit nos separare a caritate Dei, que est in Christo Iesu Domino nostro. Hec sunt omnia, que ad abductionem nostram a diabolo inferuntur, que idcirco memorat, ut muniat nos; ut si aduenerint, confidentes de spe, et auxiliis Christi, armati fide aduersus hec repugnemus. Quid enim si mors illata fuerit, nonne lucrum est maximum occasionem inuenire, qua citius eatur in regnum promissum? Neque si presens uita promissa nobis  fuerit dignitate munita, debet nos auertere ab spe beneficii Christi, quem scimus, quia non solum in futuro, sed et in presenti proderit nobis. Nec quidem si se angelus nobis ostendat ad seducendos nos, [c 1Kb] subornatus fallaciis patris sui diaboli, preualere debebit aduersum nos; cum sciamus Christo, ut magni consilii Angelo, nichil preponendum . Neque si uirtus ab aliquo facta fuerit, sicut dicitur facta a Simone mago, qui dicitur in ere sursum, ut populum Christi scandalizaret, uolasse, fidem nostram debebit minuere, scientium Saluatorem nube famulante susceptum ascendisse supra omnes celos . Neque si in altitudinem se nobis ostendat, de qua dicit Ioannes apostolus: An ignoratis altitudinem Satane ? a deuotione  nos Domini Iesu debebit auferre, quem scimus descendisse de celo, [d 1Kb] ut terrena spiritalibus sociaret. Neque si per phantasiam, qua seducere meditatur, profundum nobis ostendat horrore mirandum, qua territi forte succumbamus illi: nec sic dignum est, ut Christo fidem frangamus, quem scimus nostri causa in profundum terre descendisse  et morte pressa genus humanum liberasse. Neque si futura nobis spondeat, que promisit Eue , assensum dabimus illi, discreti a Christo, quem uirtute et natura Deum credimus et scimus. Nec si arte [a 1Kb] et subtilitate astutie sue aliam creaturam fingat ad horam, sicut finxerunt Iamnes et Mambres coram Pharaone; inconueniens est, ut per hec a Deo creatore uero nos reuocet, quem non ignoramus per Christum Filium suum creaturam condidisse in eternum existentem . Quibusdam uidetur aliam creaturam dixisse de idolis; sed non est uerum, quia hanc debuit significare, quam sub admiratione seductionis uidetur fingere Satanas. Nam quis seducatur fidelium ad hec, a quibus recessit manifestato errore? 79 Sed hec meditatur  et fingit, per que etiam electos possit seducere. Nulla ergo sunt, que nos possint a caritate Dei separare, que est in Christo Iesu: Deus enim caritatem suam in Christo nobis ostendit, dum tradit illum pro nobis.



CAPUT IX.

 ueritatem dico in Christo Iesu, non mentior, testimonium mihi perhibente conscientia mea in Spiritu sancto, quia tristitia est mihi magna, et continuus dolor cordi meo; optabam enim ego ipse anathema esse a Christo pro fratribus meis, cognatis secundum carnem, qui sunt Isrelite. Quoniam superius contra Iudeos loqui uidetur, qui ex Lege iustificari se putant: nunc ut uotum suum et affectum circa eos ostendat; teste conscientia sua, in Christo  Iesu et in Spiritu sancto dicit se loqui, ut non uelut inimico illorum fides haberi non possit. Ideo Christum et Spiritum sanctum, quos nichil latet, testes dat: et quorum testimonium reprobari non potest, qui sic perhibent testimonium Apostolo, dum commendant eum uirtute signorum, que faciebant per illum. Quia enim tam magnum presidium est Christi, et precipuam caritatem erga genus humanum ostendit, et dignatione eius gloriosa et immortalia premia repromissa: ac per hoc dolet genus suum, quod est secundum carnem; quia incredulitate sua hoc perenni et salutari beneficio se priuarunt. Ergo, optabam, ait, non opto; quia scit fieri non posse, ut tam honestum membrum, nullo precedente uitio, abscinderetur [b 1Kb] a corpore christiano; affectum tamen  et dilectionem circa genus suum ostendit.

 Quorum adoptio est filiorum. Iuste se dolere probat, quando predicat laudem generis eorum; quia olim filii adoptati, affectum et gratiam Dei Patris in irritum habuerunt. Adiecit adhuc, ut et alios dolere pro his faciat, dicens:

 Et gloria, et testamenta, et legislatio, et  obsequium, et promissa, quorum Patres, et ex quibus Christus secundum carnem, qui est super omnia Deus benedictus in secula. Amen. Tanta preconia nobilitatis et dignitatis generis Iudeorum et promissionum enumerat, ut omnibus pro his dolorem incutiat; quia non recipiendo Saluatorem prerogatiuam Patrum, et promissionis meritum perdiderunt, peiores gentilibus facti, quos prius, quia sine Deo erant, abominabantur: propensius enim malum est dignitatem perdidisse, quam non habuisse. Interea de Saluatore dicit:

Qui est super omnia Deus benedictus in secula. Amen. Quando enim nulla paterni nominis fit mentio, et de Christo sermo est; non potest differri, ne Deus dicatur. Frequenter enim Scriptura propter  unius Dei professionem, si de Deo Patre loquitur, et Deo adiungit Filium, Deum Patrem uocat, et Filium Dominum. Si quis autem non putat de Christo dictum: Qui est Deus, det personam, de qua dictum est: de Patre enim Deo hoc loco mentio facta non est. Sed quid mirum, si in hoc loco Christum Deum super omnia aperta uoce loqueretur, de quo alia in epistola hunc sensum tali sermone firmauit, dicens: Ut in nomine Iesu omne genu flectatur, celestium, terrestrium et infernorum ? Hec sunt omnia, super que Deus Christus est. Neque enim, exceptis his, sunt aliqua, ut non super omnia Deus Christus sit: nec potest genu flectere omnis creatura, nisi Deo. Denique Ioannes apostolus cum inscius angelum ut Deum uellet adorare, audit ab  eo: Ne feceris, quoniam conseruus tuus sum. Deum, inquit, adora . Nec Dominus utique adorari se pateretur, nisi quia Deus est: si quominus, usurpasse dicendus est, et peccasse, quod absit; cum ipse diabolum increpans, Dominum Deum adorandum, et ipsi soli seruiendum ostendat . Nihil ergo preiudicatur Deo Patri, cum adoratur Christus ut Deus; quia cum soli Deo seruiendum dicatur, seruitur et Christo. Dicit enim alio loco: Qui in his seruit Christo, placet Deo . Quid ergo superest, nisi ut Pater Deus, et Filius Deus; et nichilominus unus Deus credatur uterque? Siue enim Patrem quis adoret, siue Filium, unum Deum dicitur adorare; [c 1Kb] et seruire Patri, aut Filio, uni Deo seruitium exhibetur. 80 Nulla igitur discretio  est; quia qui adorat Filium, adorat et Patrem: et qui seruit Patri, seruit et Filio. Et ut sine adulatione deitatis huius confessionem esse doceret, in conclusione posuit, Amen, hoc est, uerum; ut Christum Deum super omnia in ueritate ostenderet benedictum in secula.

 Non autem excidit uerbum Dei. Non excidit  uerbum Dei dicentis: In Isaac uocabitur tibi semen , id est, hoc euenit, quod dixit Deus futurum; ut non hi dicerentur semen esse Abrahe, qui filii eius essent secundum carnem: sed isti qui fidem acceperint, per quam natus est, Isaac, reformatam tempore Christi, non iam specialem, sed generalem; ut quod Abraham credidit de Isaac, isti crederent de Deo et Christo; quia natus est Dei Filius ad salutem [a 1Kb] humani generis redimendam.

 Neque omnes qui sunt ex Isrel, hi sunt Isrelite; neque quia semen sunt Abrahe, omnes filii: sed in Isaac uocabitur tibi semen. [b 1Kb] Hoc est quod uult intelligi, non iam ideo dignos esse omnes, quia filii sunt Abrahe: sed eos esse dignos, qui filii promissionis  sunt, id est, quos presciit Deus promissionem suam suscepturos, siue ex Iudeis, siue ex gentibus; hi enim digni sunt dici Isrelite, id est, uidentes Deum, qui credunt. Nam de Isaac utique omnes hi filii sunt Abrahe; quia omnis propago generis Iudeorum ex Abraham per Isaac est. [c 1Kb] Sed quia, sicut dixi, hi sunt uere filii Abrahe, qui promissionem sequuntur, que in Isaac facta est: ac per hoc reliqui filii non sunt dicendi Abrahe; Abraham enim credens, Isaac accepit propter fidem, quia credidit Deo. In quo mysterium future fidei designatum est; ut illi essent fratres Isaac, qui eamdem fidem haberent, in qua Isaac natus est; quia Isaac in typo Saluatoris natus est ex promissione, ut qui crediderit Christum Iesum promissum esse Abrahe,  hic sit filius Abrahe, frater uero Isaac. Dictum est ergo Abrahe, quia in semine tuo benedicentur omnes gentes ; quod utique in Isaac factum non est, sed in eo, qui in Isaac promissus est Abrahe, qui est Christus, in quo omnes gentes benedicuntur credentes. Ceteri ergo Iudei filii sunt carnis, dum promissione priuantur: nec deputari possunt merito Abrahe, qui fidem non sequuntur, per quam dignus exstitit Abraham.

 Id est, non qui filii carnis, hi sunt filii Dei: sed qui filii promissionis sunt, estimantur [d 1Kb] in semine. Apertum est quia non possunt dici filii carnis filii Dei: hi enim ex concupiscentia carnis nati sunt; isti uero ex fide spiritualiter, secundum quod promissum est Abrahe; ut hi estimarentur semen esse, qui  crederent.

 Promissionis enim uerbum hoc est: Ad hoc tempus ueniam, et habebit Sara filium. Hoc in Genesi habetur, quod prefiguratum in Christo est, ut futurus Christus promitteretur filius Abrahe, in quo promissionis uerbum impleretur, ut in Christo  benedicerentur omnes gentes terre. Quando enim promissio facta est Abrahe, et audiuit: Quia in semine tuo benedicentur omnes gentes terre; Christus utique illi promissus est ex traduce Isaac, in quo hoc impletum uidemus.

 Non solum autem hec, [e 1Kb] id est, Sarra, sed et Rebecca ex uno concubitu habens Isaac patris nostri. Non tantum ergo Sarram in typo dicit generasse Isaac, sed et Rebeccam uxorem Isaac. Sed alia causa est in Isaac, alia in Iacob et Esau; quia Isaac in figura Saluatoris natus est, Iacob uero et Esau duorum populorum habent typum, id est, credentium, et non credentium; ut cum ex uno sint, diuersi sint tamen. In singulis enim et genus significatur, ut hi unius generis dicantur, qui in causa fidei  unum sunt, uel perfidie. Unus enim significatur in multis, non per traducem carnis, sed per communem causam; quia et ex Esau Iacob filii dicendi sunt, et ex Iacob Esau imputandi sunt filii. Nec enim quia Iacob laudatur, omnes ex eo nati, filii eius merito dicendi sunt: aut quia Esau displicet, omnes ex eius origine reprobi sunt; cum uideamus et de Iacob traduce natos factos perfidos, et de Esau fideles et Deo charos. Nam quod de Iacob multi sint perfidi, dubium non est; omnes enim Iudei non 81 credentes, aut credentes ex eo habent originem: et quia de Esau sunt boni et fideles, probat Iob, qui est ex filiis Esau, quintus, ab Abraham, hoc est, nepos Esau.

 Nam cum nondum nati fuissent, aut aliquid egissent bonum uel malum; ut secundum electionem  propositum Dei maneret, non ex operibus, sed ex uocante dictum est quia maior seruiet minori, sicut scriptum est: Iacob dilexi, Esau autem odio habui. Hoc in Malachia habetur. Prescientiam Dei flagitat in his causis, quia non aliud potest euenire, quam nouit Deus futurum. Sciendo enim quid unusquisque illorum futurus esset, dixit: Hic erit dignus, qui erit minor; et qui maior, erit indignus. Unum elegit prescientia, et alterum spreuit: et in illo quem elegit, propositum Dei manet; quia aliud non potest euenire, quam quod sciuit, et proposuit in illo, ut salute dignus sit: et in illo, quem spreuit, simili modo manet propositum, quod proposuit de illo; quia indignus erit. Hoc quasi prescius, non personarum acceptor; nam neminem damnat, antequam peccet: et nullum  coronat, antequam uincat. Hoc pertinet ad causam Iudeorum, qui sibi prerogatiuam defendunt, quod filii sint Abrahe: Apostolus autem consolatur se; ut quia dixerat dolorem habere se cordis continuum, causa incredulitatis eorum, quorum adoptio erat filiorum, et legis constitutio, et ex quibus Christus,  Saluator, sicut et ipse ait: Quia salus ex Iudeis est ; tractata Lege, inuenit quia non omnes qui ex Isrel sunt, credituri sunt: neque quia dicuntur filii Abrahe, omnes Abrahe filios dicendos, sicut supra memoraui. Minuit ergo dolorem suum, inueniens olim predictum, quod non omnes essent credituri; [a 1Kb] ut his solis doleat, qui per inuidiam in incredulitate laborant. Possunt tamen credere, quod ex subiectis aperit. Incredulis tamen predictis non ualde dolendum est; quia non sunt predestinati ad uitam; prescientia enim Dei olim hos non saluandos decreuit. Quis enim plangat eum, qui olim mortuus habetur? Sed subintrantibus gentibus, que sine Deo prius erant, et salutem quam illi perdiderunt, accipientibus, exsuscitatur dolor: sed iterum quia ipsi  sibi perditionis causa sunt, sopitur. Prescius itaque Deus male illos uoluntatis futuros, non illos habuit in numero bonorum; quamuis dicat Saluator illis septuaginta duobus discipulis, quos elegerat secunda classe, qui ab illo postea recesserunt: Nomina uestra scripta sunt in celo . Sed hoc propter iustitiam, quia hoc est iustum; ut unicuique pro merito respondeatur. Quia enim boni erant, electi sunt ad ministerium; et erant scripta nomina illorum in celo propter iustitiam, sicut dixi: secundum prescientiam uero in numero erant malorum. De iustitia enim Deus iudicat, non de prescientia. Unde et Moysi dixit: Si quis peccauerit ante me, deleam eum de libro meo  ut secundum iustitiam iudicis tunc uideatur deleri, cum peccat: iuxta prescientiam uero numquam in libro uite fuisse. Hinc et  apostolus Ioannes de huiusmodi ait: Ex nobis exierunt, sed non fuerunt ex nobis; si enim fuissent ex nobis, permansissent utique nobiscum . Non est personarum acceptio in prescientia Dei; prescientia enim est qua definitum habet, qualis uniuscuiusque futura uoluntas erit, in qua mansurus est, per quam aut damnetur, aut coronetur. Denique quos scit in bono mansuros, frequenter ante sunt mali: et quos malos scit permansuros, aliquoties prius sunt boni. Unde cessat querela; quia Deus acceptor personarum non est . Nam et Saul, et Iudas Iscariotes ante fuerunt boni, dicente Scriptura de Saul: Erat uir bonus, et non erat illo melior in filiis Isrel ; et de Iuda Iscariote  dicit Petrus apostolus: Qui sortitus est sortem ministerii huius , id est, apostolatus, [b 1Kb] in signis et prodigiis faciendis. Quomodo igitur ministerium salutare sortiretur, nisi esset bonus? In sorte enim Dei iudicium fuit dignum illum fuisse tempore, quo electus est, sicut illi septuaginta duo, quos supra memoraui . Hinc est unde et Iudas post mali totius admissum scelus penitentia motus, laqueo uitam finiuit. Non potest enim in aliquo  omne bonum penitus oblitterari; quippe cum natura non possit immutari, sed uoluntas: non in omnibus tamen causis; quia remanet in natura, quod testimonio sit Creatori.

 Quid ergo dicemus? Numquid iniquitas apud Deum? Absit. Quia enim unum diligit, et alterum odit, subinfert: 82 Numquid iniquitas apud Deum ? Non plane, sed iustus est Deus; scit enim quid faciat, nec retractandum est eius iudicium. Hoc in Malachia propheta habetur: Iacob dilexi, Esau uero odio habui . Hoc iam de iudicio dicit; nam prius de prescientia ait, quia maior seruiet minori, sicut et de prescientia Pharaonem damnauit , sciens se non correcturum: apostolum uero Paulum persequentem  elegit , prescius utique quod futurus esset bonus. Hunc ergo preuenit ante tempus, quia necessarius erat; et Pharaonem ante futurum iudicium damnauit, ut crederetur iudicaturus.

 Moysi enim dicit: Miserebor cui misertus ero: et misericordiam prestabo, cui misericordiam prestitero. Ergo misericordia, miserebor, inquit, eius cui misertus ero, hoc est, eius miserebor, cui prescius eram quod misericordiam daturus essem, sciens conuersurum illum, et permansurum apud me: Et misericordiam prestabo illi, cui misericordiam prestitero, id est, ei misericordiam dabo, quem presciui post errorem recto corde reuersurum ad me. Hoc est dare illi, cui dandum est: et non dare illi, cui dandum non est; ut eum uocet, quem sciat obaudire:  illum autem non uocet, quem sciat minime obaudire. [c 1Kb] uocare autem est non pugnare, sed compungere ad recipiendam fidem.

 Igitur non uolentis neque currentis, sed miserentis est Dei. Recte, quia non in uoluntate petentis, sed in dantis arbitrio debet esse, quod poscitur. An enim dandum sit, dantis debet iudicio pensari; nam Saul peccans cum petisset ueniam, non accepit : at contra Dauid peccans et ignosci sibi postulans, ueniam consecutus est . Ex hoc utique dantis Dei et non dantis iudicium sequendum est; quia non iniuste iudicat, qui omnes saluos uult, manente iustitia; inspector enim cordis scit petentem, an hac mente poscat, ut mereatur accipere. Et quamuis periculosum sit iudicium  Dei discernere; tamen propter diffidentes, ut mens eorum medelam consequi possit, ne putent iudicium Dei iniustum, dicentes: Unum uocat, et alterum negligit; sic arbitrantes excusari posse damnandos, rebus istud potius probemus, quam uerbis; ubi enim rerum gestarum exempla sunt, nemo audet queri, nec aliquam excusationem obtendere. Duo fuerunt Dauid et Saul, requiramus historias, qualis unusquisque eorum reperiatur post iudicium Dei;  ut si Saul bene se egisse, postquam misericordiam non accepit, probetur, iniustum, quod absit, Dei iudicium arbitremur: aut si Dauid, accepta misericordia, Deum contempsisse inueniatur, an in eo manserit, in quo misericordiam consecutus est, et, ut utar compendio, uterque necessitatem passus est regni. Et quanta fuit necessitas Dauid, ut filius eius uellet eum regno priuare! In qua necessitate flens, nudo pede, iter faciebat; ut fugeret rex et dux populi Dei, in tantum humiliatus, ut et in faciem sibi seruo suo maledicenti non responderet; ut per patientiam Deum sibi propitium faceret, per quem regnum sibi credidit reseruari . Saul autem nec in tali necessitate inuentus; quia maius malum est intestinum bellum, quam externum: insuper ferens quia semel et iterum non sit auditus, cum esset indignus,  nec in prece perstitit; ut meritum sibi faceret, per quod esset dignus: sed impatiens, et de Dei iudicio indignatus, ab idolis que prius uelut nullius momenti damnauerat, auxilium requisiuit. Ecce iustum esse iudicium prescientie Dei etiam nolentibus manifestum est.

 Dicit enim Scriptura  Pharaoni: Quia in hoc ipsum te seruaui, ut ostendam in te uirtutem meam, et ut nuntietur nomen meum in uniuersa terra. Alii codices sic habent: Ad hoc te suscitaui, ut ostendam in te uirtutem meam. Siue seruaui, siue suscitaui, unus est sensus; hoc enim dicit, quia cum Pharao, quod nomen regum erat apud Aegyptios, sicut et apud Romanos reges Augusti appellantur:  [a 1Kb] hic ergo Pharao cum tantis malis esset reus, ut uita indignus esset; ita in malis suis perdurauit, nec se emendare uoluit; estimans aut merito uiuere, aut Deum, quem sepe fallendum censebat, ad uindictam dandam impotentem, audit a Deo: Ad hoc te seruaui, ut ostendam in te uirtutem meam, et ut nuntietur nomen meum in uniuersa terra; ut in hoc cetere gentes addiscerent non esse alium Deum preter hunc, qui Iudeorum erat, et factus est Christianorum; quamuis et illi Christiani fuerint, et nos nunc simus Iudei propter Iudam, ex quo 83 Christus est secundum carnem; quia Iudei ueteres sperando futurum Christum redemptorem, christiani erant: nam Rahab meretrix dicit exploratoribus missis a Iesu Naue, qui prius Auxes dicebatur: Audite sunt  hic uirtutes et plage, que facte sunt in Aegypto a Deo uestro, et conterriti sunt nimis; timent enim a facie uestra . [b 1Kb] Ad hoc ergo seruatus est Pharao, ut multa signa et plage ostenderentur in illum quasi iam mortuum. Suscitatus autem dictus est; quia cum apud Deum mortuus esset, modicum tempus accepit, ut uiuere uideretur; ut esset in cuius pena et uario tormentorum genere usque ad mortem, omnes qui sine Deo erant, metu territi, hunc solum Deum esse cum admiratione maxima faterentur,  a quo he uindicte fiunt. Hoc etiam genere antiqui medici in hominibus morte dignis, uel mortis sententiam consecutis, requirebant quomodo prodessent uiuis, que in homine latebant, apertis; ut his cognoscerent causas egritudinis, et pena morientis proficeret ad salutem uiuentis.

 Igitur cui uult miseretur, et quem uult indurat. Dicis itaque mihi. Ex persona contradicentis loquitur, qui quasi putet Deum, neglecta iustitia, alicui gratiosum; ut unum e duobus paribus accipiat, alterum respuat, hoc est, unum compungat, ut credat: alterum induret, ne credat. Cui quidem ex auctoritate respondit, seruata tamen iustitia, ex supra memorata prescientia dicens:

 Quid adhuc queritur? uoluntati enim  eius quis resistit? Primum dicit, quia resisti ei non potest; est enim potentissimus ultra omnes. Deinde quia Deus omnium est et parens, et ideo nulli male uult; que fecit enim, incolumia uult manere. Nec enim competit ei, ut iniustus sit, cuius beneuolentia tanta apparet, ut non solum faceret esse, que non erant; uerum ea ipsa uita eterna donaret et gloria, ut opus eius aliquid maiestatis eius simile haberet. Qui ergo tam prouidus et bonus est, ambigi non debet quia iustus est.

 O homo, tu quis es, qui respondeas Deo! Magna est, inquit, indignitas et presumptio, hominem respondere Deo in aduersis, iniquum iusto, malum bono, imperitum perfecto, infirmum fortissimo, corruptibilem incorrupto, mortalem immortali,  seruum nequam domino, creaturam conditori. Numquid dicit figmentum ei, qui se finxit: Quid me fecisti sic ? Hoc de Esaia propheta est, quod hic quasi proprium ponit quo ostendit contra auctorem opus eius queri non posse; in potestate enim auctoris est qualem uelit condere creaturam.

 An non habet potestatem figulus luti ex eadem massa facere aliud quidem uas in honorem, aliud uero ad contumeliam? Manifestum est uasa aliqua fieri ad honorem, que ad usus honestos sint necessaria: alia uero ad contumeliam, que instrumento sint culinarum; unius tamen esse substantie, sed differre uoluntate opificis in honore. Ita et Deus, cum omnes ex una atque eadem massa simus in substantia, et cuncti peccatores, alii miseretur, et alterum despicit  non sine iustitia. In figulo enim sola uoluntas est: in Deo autem uoluntas cum iustitia; scit enim cuius debeat misereri, sicut supra memoraui.

 Quod si uolens Deus ostendere iram, et manifestare potentiam suam, sustinuit in multa patientia in uasis ire preparatis in interitum. Ipse sensus est, quia uoluntate et longanimitate Dei, que est patientia, preparantur infideles ad penam; diu enim exspectati conuerti noluerunt. Ideo ergo exspectati  sunt, ut inexcusabiles deperirent. Sciuit enim Deus hos non credituros.

 Et ut ostenderet diuitias glorie sue in uasis misericordie, que preparauit ad gloriam. Patientia et longanimitas Dei ipsa est, que sicut malos preparat ad interitum, ita et bonos preparat ad coronam; boni enim sunt in quibus spes fidei est. Omnes enim sustinet, sciens exitum singulorum; ac per hoc patientia est, que illos qui ex malo corriguntur, aut in bono perseuerantes sunt, preparat ad gloriam. Diuitie autem glorie sunt dignitas multiplex preparata credentibus. Eos autem qui ex bonis fiunt mali, et in cepto malo perdurant, preparat ad interitum. Hoc est autem manifestare potentiam suam in multa patientia; quia computatur non uindicaturus,  quia diu dissimulat: cum ceperit uindicare, apparebit eius potentia; quia cum possit statim uindicare, diu sustinuit, ut perfidi queri non possint, 84 cum damnantur. Preparare autem unumquemque est prescire quid futurum est.

 Quos et uocauit nos, non solum ex Iudeis, sed etiam ex gentibus. Hos quos uocauit, preparauit ad gloriam, siue eos qui prope erant, siue illos qui longe, sciens permansuros in fide.

 Sicut in Osee dicit: uocabo non plebem meam, plebem meam; et non dilectam, dilectam. Et erit in loco, ubi uocabuntur non plebs mea; ibi uocabuntur filii Dei uiui. Apertum est istud de gentibus esse predictum, que prius non erat plebs Dei: postea autem ad opprobrium Iudeorum misericordiam  accipientes uocate sunt plebs Dei: et qui dilecti ante non erant, abdicatis Iudeis, adoptati in filios, et dilecti sunt; ut in loco ubi non uocabantur plebs Dei, ibi uocarentur filii Dei uiui. Prius enim nusquam uocabantur filii Dei, nisi in Iudea, hoc est, Hierosolymis, ubi domus Dei erat, sicut dicit in Psalmo septuagesimo quinto: Notus in Iudea Deus . Postea autem in prophetia Zacarie: Ponam, inquit, Hierusalem in omnibus gentibus ; quia ubique futuri erant filii Dei, et domus Dei in omnibus locis, que est Ecclesia. Hinc Dominus ait Iudeis: Quia tolletur a uobis regnum Dei, et dabitur genti facienti fructus eius .

 Esaias autem clamat pro Isrel. Hoc dicit, quia Esaias clamat pro iis, qui credunt in Christum  . Hi enim uere sunt Isrelite, sicut dicit Dominus ad Nathanel: Ecce uere Isrelita, in quo dolus non est .

Si fuerit numerus filiorum Isrel tamquam arena maris, reliquie salue fient. Recedentibus Iudeis a merito et promissione patrum, dum illam non recipiunt, hi reliquie sunt, qui credendo in fide promissionis patribus facte persistunt, fideles effecti; a Lege enim recedunt, qui in eum quem Lex solum ad salutem sufficere promisit, non credunt. Igitur apostate habeantur necesse est, qui dum Christum non recipiunt, rei sunt uiolate Legis. De maxima  itaque multitudine solos credentes dicit saluari, quos presciit Deus.

 uerbum enim consummans et breuians in equitate; quia uerbum breuiatum faciet Dominus super terram. Saluari hos promittit, quos reliquos dicit per uerbum, quod iuste definiens, breuiauit Dominus super terram; conuenit enim ut in solo nomine Domini conditoris consequatur salutem creatura, hoc est, per fidem; quia sublatis omnibus neomeniis, et sabbato, circumcisione, et lege escarum, et oblationibus pecorum, sola fides posita est ad salutem. Que abbreuiata ex Lege est; quia quod in fide est, in Lege habetur quasi principale Legis, dicente Saluatore: De me enim scripsit Moyses . Abbreuiata ergo Lege, reliquie Iudeorum  saluantur: ceteri uero saluari non possunt, quia per definitionem Dei spernuntur, per quam genus humanum saluare decreuit.

 Et sicut predixit Esaias: Nisi Dominus sabaoth reliquisset nobis semen, sicut Sodoma fuissemus, et sicut Gomorrha similes fuissemus . Hoc semen, quod de omnibus solum relictum et reseruatum est ad reformationem generis humani, Christus est, et doctrina eius, sicut et ipse dicit: Semen est uerbum Dei . Hoc ergo nobis olim promissum, sublatis que oneri erant Legis, reliquit ad redemptionem; ut data remissione peccatorum, [a 1Kb] non puniremur a Lege, sicut periit Sodoma. Saluatorem ergo relictum nobis dicit ad suffragium uite, quam Lex prouidere non potuit, quem ab initio  Deus nasci decreuit: qui propterea quod solus sine peccato inueniretur, deuicto humani generis hoste, omnium peccata deleret. Hoc et in Apocalypsi Ioannis habetur: Quia nemo, ait, dignus inuentus est, siue in celo, siue in terra, qui aperiret librum et signacula eius; nisi Saluator, qui uicit mortem . Hoc ergo est semen, quod olim promissum reseruauit Deus, ut tunc fructificaret, quando omnium tam Iudeorum quam gentilium peccata repleta erant. Fructus autem eius est indulgentia peccatorum; nisi enim Christus fuisset reseruatus , interisset progenies Abrahe; eo quod peccatis obruti erant, et Lex eis prodesse non potuit. Idcirco hunc sequendum docet,  qui presidium contulit uite.

Quid ergo dicemus? Quod gentes que non sectabantur iustitiam, comprehenderunt iustitiam: iustitiam autem que ex fide est. 85 Quoniam iustitia est in Lege, que credita mundo est, que prohibet peccari; idcirco gentes non hanc iustitiam dicit comprehendisse, que natura magistra dignoscitur, sed eam iustitiam que ex fide est Christi; Deo enim hec uera iustitia est, et permanens, si agnoscatur. Quid enim est tam iustum, quam cognoscere Deum Patrem, ex quo sunt omnia: et Christum Filium eius, per quem sunt omnia ? Prima ergo  hec iustitia est agnoscere Creatorem, deinde custodire que precepit. Gentes ergo que prius non requirebant iustitiam, id est, Legem, que Creatori testimonium perhibebat, ueniente Christo, inuenerunt iustitiam superabundantem plus quam scribarum et phariseorum. Qui enim tunc quod minus est, non sectabantur, comprehenderunt postea quod maius est: Iudei autem in Lege positi, qui proficere magis debuerant, deteriorauerunt.

 Nam Isrel sectando Legem iustitie, in Legem iustitie non peruenit. Perfectio Legis fides est, quam gentes apprehendentes, totam Legem implere uidentur. Iudei autem dum per inuidiam Saluatori non credunt, iustitiam que in Lege mandata est, uindicantes, id est, sabbatum, circumcisionem, etc.,  in Legem non peruenerunt, hoc est, Legem non perfecerunt: et qui non perficiunt Legem, rei sunt iuxta Legem. Hic enim implet Legem, qui a lege Moysi peruenit ad fidem Christi.

 Quare? Quia non ex fide, sed quasi ex operibus: Spernentes enim fidem que, sicut dixi, perfectio Legis est, ex operibus Legis iustificari se dicebant, id est, per sabbatum, neomenias, circumcisionem, etc., immemores Scripture dicentis, quia Iustus ex fide uiuit . Iustitia autem Legis idcirco dicitur, quia iusto iudicio Dei hec Iudeis data sunt propter duritiam cordis illorum; ut si mustelam forte quis mortuam calcasset, aut tetigisset aliqua morticinia, aut si sorex in uas ruisset, immundum diceretur : quod magna cum sollicitudine  obseruantes, ex quacumque causa incurrebant, ut immundi essent. Si autem sanguis mustele pauimentum maculasset, non leui cura expiandum erat, et ut a cibis melioribus abstineretur. Sabbatum uero et circumcisio propriam habuerunt iustitiam tempore suo; quia in figura data sunt. Hoc Dominus per Ezechielem prophetam ostendit, inter cetera dicens: Propterea dedi illis precepta non bona ; quia erant irreuerentes et infidi. In aduentu autem Christi, quia salutare donum erat daturus, per Hieremiam predicat, dicens: Dabo illis Testamentum nouum, non quale dedi patribus illorum . Hoc testamentum Legem uocat, in quam non peruenerunt, sicut supra memoraui. Nam cum gentibus que crediderant, hanc sarcinam obseruationis Iudei  credentes uellent imponere, tunc apostolus Petrus ait: Quid imponitis iugum super ceruicem fratrum, quod neque nos, neque patres nostri portare potuerunt ? A tempore enim Christi indulgentia data est promissa in Lege; ait enim Esaias propheta: ueniet ex Sion qui eripiat, et auertat impietatem ab Iacob. Et hoc illis a me testamentum, cum abstulero peccata eorum , hoc est, nouum testamentum a Deo promissum in Christo.

 Offenderunt in lapidem offensionis, sicut scriptum est: Ecce pono in Sion lapidem offensionis,  et petram scandali; et qui crediderit in illum, non confundetur. Hoc in Esaia habetur . Multorum relatione compertum est in petra uel lapide Christum esse significatum; Daniel enim propheta lapidem hunc dicit, qui abscissus a monte sine manibus percussit et comminuit omnia regna, et repleuit omnem terram, quod euidenter de Christo dictum est . Et in Lege petra de qua fluxerunt aque, Christus [a 1Kb] est appellatus: Petra autem, inquit, erat Christus. Et Petrus apostolus inter cetera ad Iudeos ait: Hic est lapis, qui reprobatus est a uobis edificantibus . Offensio ergo posita in Sion Christus est . Sion uero altitudo est, siue ciuitas ipsa Hierusalem, que propter notitiam Dei non immerito excelsa dicta est, in qua Saluator a Deo Patre suo positus predicator,  offensio factus est Iudeis, dum se Filium Dei predicat, natus de Spiritu sancto ex muliere. Per corpus autem eius scandalum passi sunt, et dicebant: Nonne mater et fratres eius apud nos sunt? Quomodo ergo hic dicit: Quia de celo descendi ? Nolebant enim uerba gestis comparare, ut perinde agnoscerent 86 non absurdum esse, quod dicebat de celo se descendisse; quasi corpus operaretur, et non Deus latens, operibus tamen se prodens in corpore. Petra ergo hec scandalum est Iudeis et offensio: que petra sine dubio corpus intelligitur Saluatoris. Hec excisa sine manibus, propterea quia sine uiro de Spiritu sancto facta de uirgine est.



CAPUT X.

  Fratres, uoluntas quidem cordis mei, et obsecratio fit ad Deum pro illis in salutem; testimonium enim perhibeo illis, quod emulationem Dei habent, sed non secundum agnitionem. Quoniam a Lege [b 1Kb] uult eos auferre, credentes quia uelamen est Iudeis; ne hoc odio Iudaismi facere uideretur, ostendit affectum suum circa illos, et Legi dat multum: sed docet tempus iam seruande Legis non esse; ac per hoc prouidere se illis uelle testatur, si modo audiant illum, ac probent suum non esse inimicum; quando et testimonium perhibet illis nobilitatis et traditionis paterne.

 Ignorantes enim Dei iustitiam, et suam querentes constituere, iustitie Dei non sunt subiecti.  Per ignorantiam dicit illos non credidisse in Christum, emulationem quidem Dei habentes, sed uoluntatem et consilium eius nescientes, contra Deum agebant, quem se defendere testabantur. De his dicit, qui non maleuolentia et inuidia, sed errore Christum non receperunt. Quibus et Petrus apostolus dicit: Scio, fratres, quia per ignorantiam gessistis hoc malum, sicut et principes uestri ; ignorantes enim hunc esse Christum, quem promiserat Deus, alterum exspectandum dicebant. Huic iustitias suas, quas ex Lege habebant, anteponentes,  qui est Dei iustitia in fide. Iustitia enim ipse est, quia quod promiserat Deus, in ipso impleuit.

 Finis enim Legis Christus ad iustitiam omni credenti. Hoc dicit, quia perfectionem Legis habet, qui credit in Christum. Cum enim nullus iustificaretur ex Lege, quia nemo implebat Legem, nisi qui speraret [a 1Kb] in promisso Christo; fides posita est, que cederet perfectioni Legis; ut omnibus pretermissis, fides satisfaceret pro tota Lege et prophetis.

 Moyses enim scribit iustitiam que ex Lege est, quia qui fecerit ea homo, uiuet in eis . Hoc dicit, quia iustitia legis Moysis reos illos non faciebat ad tempus, si seruaretur, id est, uiuebant faciendo Legem; debitores enim erant. [b 1Kb] Hoc dictum est in Numeris et in Leuitico.

  Que autem ex fide est iustitia, sic dicit: Ne dixeris in corde tuo: Quis ascendit in celum ? Hoc in Deuteronomio dictum est, quod hic interpretatur Apostolus de Christo, dicens: Hoc est Christum deducere. Aut quis descendit in abyssum? Hoc est, Christum ex mortuis reducere. Hoc proprium Apostoli est. Itaque iustitiam hanc dicit esse fidei, si non dubitetur de spe Dei, que in Christo est; ne diffidens dicat: Quis potuit ascendere in celum? quia ideo passus est, ut exspoliatis inferis uirtute Patris, deuicta morte resurgens, cum animabus ereptis in celum ascenderet. Omnis enim quicumque uiso Saluatore apud inferos, sperauit de illo salutem, liberatus est, Petro apostolo hoc testante; dicit enim quia et mortuis predicatus est . Qui de his ergo in corde suo non dubitat, iustificatus est ex fide. Ex lege autem iustificari timor facit; timet enim legem, quia uidet illam penam inferre peccantibus. Ideo non magna iustitia legis est, nec meritum collocat apud Deum, sed ad presens: fides autem quia incredulis stultitia, mercedem habet apud Deum, de quo quod non uidetur, speratur.

 Sed quid dicit Scriptura? Prope est uerbum in ore tuo, et in corde tuo . Hoc scriptum est in Deuteronomio, quia non est longe ab animo nostro uel ore, quod nobis dicitur, ut credamus; quamuis enim oculis non uideatur, a natura tamen animarum et loquendi ratione non discordat, quod credimus. In ipsa enim natura inserta sunt uelut  semina, que auditu et uoluntate [c 1Kb] exculta fructificant testimonium Creatoris.

 Hoc est uerbum fidei, quod predicamus. Nullum opus dicit Legis, sed solam fidem dandam in causa Christi. Quia si confitearis in ore tuo Dominum Iesum, et credideris in corde tuo quod Deus illum excitauit, saluus eris. Corde enim 87 creditur  ad iustitiam, ore autem confessio fit ad salutem. Quecumque superius locutus est, hic illa manifestauit, hanc esse regulam fidei, credere Dominum esse Iesum, et non erubescere profiteri quia Deus illum ex mortuis reducens, deduxit illum in celum cum corpore, unde uenerat incarnandus; ne incurrat sententiam Euangelicam dicentem: Multi, inquit, ex principibus crediderunt in Iesum, sed palam non profitebantur propter Iudeos. Maluerunt enim gloriam hominum magis, quam gloriam Dei .

 Dicit enim Scriptura per Esaiam: Omnis qui credit in illum, non confundetur . Dum enim examen ceperit fieri omnium rerum in die iudicii, et omnia falsa commenta uel dogmata in confusionem deduci; tunc in Christum credentes  tripudiabunt, uidentes omnibus manifestari quia quod crediderunt, uerum est: et prudens, quod stultum putabatur. Aspicient enim inter ceteros se solos gloriosos et prudentes, qui estimati fuerant contemptibiles et stulti. Illic est enim uera approbatio, ubi remuneratio et condemnatio.

 Non enim est distinctio Iudei, et Greci. Generaliter omnes aut confundi propter diffidentiam dicit, aut sublimari causa credulitatis; quia sine Christo apud Deum nulla salus est, immo pena est, aut mors. Nec enim Iudeos commendare poterit prerogatiua Patrum; aut enim legislatio, qui meritum et promissionem Patrum non receperunt. Gentes autem nullum habent testimonium, quo uel secundum carnem commendentur, nisi credant in Christum.

 Nam idem Dominus omnium, diues in omnibus, qui inuocant illum. Manifestum est ad omnes hoc pertinere, siue Iudeos siue Grecos; quia sine inuocatione Domini Christi nemo uiuit apud Deum. Cum ergo omnium Dominus sit, consentiente Petro apostolo, et dicente: Hic est, inquit, omnium Dominus; diues tamen non est, nisi in iis qui inuocant illum, quia ipsi accipient remunerationem. Perfidis uero non est diues; quia participes non sunt bonorum eius; neque enim accipient, quod daturum illum non crediderunt. Et tamen non dixit Deum diuitem credentibus, sed inuocantibus illum; ut postquam credidit, non desinat animus id postulare, quod a Deo semper doctus est postulandum, [d 1Kb] sicut in Euangelio secundum Luce tenetur scriptum propter aduersarium,  quia subtilis et uersutus est, semper orandum esse: credentibus autem sola datur remissio peccatorum. Sequitur autem ut precibus deditus liberetur a malo, et possit consequi quod promisit Deus toto corde uigilantibus .

 Omnis enim quicumque inuocauerit nomen Domini, saluus erit. [e 1Kb] In Michea dictum est. Ipse  enim Deus, qui uisus est Moysi, dicit: Nomen mihi Dominus est . Hic est Filius Dei, qui ideo et Angelus et Deus esse dictus est; ut non ipse esse, a quo sunt omnia, putaretur: sed hic esse per quem sunt omnia, ut ad id pertineat, quia Deus dictus est, quod unum sunt Pater et Filius: Angelus autem ad hoc, quia nuntius promisse salutis est missus a Patre. Et missus ideo dicitur, ut non ipse Pater esse credatur, sed ab eo genitus. Ideoque quicumque inuocauerit nomen Domini saluus erit. Hoc sensu et Moyses locutus est: Quicumque, ait, non audierit prophetam illum, exterminabitur de plebe . Si ipse est omnium Dominus, ipse inuocatur a seruis. Et quia uerum est, adiecit:

 Quomodo ergo inuocabunt, in quem non  crediderunt? [a 1Kb] Certe Christo non credunt Iudei ipsi, quem dixit Dominum. Hoc sequitur, quod supra dixi, quia prius credendum est, ut sit fiducia postulandi. Aut quomodo credent ei, quem non audierunt? Apertum est non posse credi illi, cui obedientia denegatur. Quomodo autem audient sine predicante? Nec hoc obscurum est; quia qui predicanti resistit, auctorem eius non recipit.

 Aut quomodo predicabunt, nisi mittantur? Neque istud recipit questionem; quia non erunt ueri apostoli, nisi a Christo mittantur, nec poterunt predicare sine auctore; nulla enim his signa uirtutum perhibent testimonium.

Sicut scriptum est: Quam speciosi pedes euangelizantium pacem, euangelizantium bona! Hoc propheta  dicit Nahum . Pedes dicendo aduentum significat apostolorum circumcuntium mundum, [b 1Kb] et regnum Dei aduentare predicantium; aduentus enim ipsorum illuminabat homines, uiam ostendens 88 qua itur in pace ad Deum, quam primum Ioannes Baptista uenerat preparare. Hec pax est, ad quam festinant credentes in Christum. Denique sanctus Simeon, quia in mundo discordia est, letus in ortu Saluatoris: Nunc, ait, Domine, dimitte seruum tuum in pace ; quia regnum Dei pax est. Omni enim amputata discordia, omnes uni Deo genu flectent. Denique Hierusalem superior ciuitas uisio pacis interpretatur, que est mater nostra.

 Sed non omnes obediunt Euangelio. uerum est, quia quamuis illustretur mundus splendore  discipline Dominice; sunt tamen qui repugnent, qui lumen tenebras uocent. Horum enim sic errore acies obtusa est mentis, ut nec ueri luminis recipiant splendorem. Quos accusat Euangelium, dicens: Lux in tenebris lucet, et tenebre eam non comprehenderunt .

Esaias enim dicit: Domine, quis credidit auditui nostro ? Hoc est, quis credidit que audiuimus abs te, et loquimur? Firmauit exemplo prophetico Iudeos esse contradictores Euangelice ueritatis.  Lex enim Iudeos increpat; quia sicut fuit apud ueteres, ita et nunc est. Hunc enim numerum non tangit, qui fidem non recipit.

 Ergo fides ex auditu, auditus autem per uerbum Christi. Manifestum est, quia nisi dicatur aliquid, nec audiri potest, nec credi. Sed dico: Numquid non audierunt? Hoc est, audierunt, et credere noluerunt. Quamuis enim fides ex auditu sit; sunt tamen qui audientes non credunt. Audiunt enim, et non intelligunt; quia maleuolentia obcecatum est cor illorum.

Et quidem in omnem terram exiit sonus eorum, et usque ad fines orbis terre uerba illorum. Usque adeo predicationem Dei a Iudeis auditam esse testatur, ut etiam impletum orbem diuina annuntiatione pronuntiet;  ipsa enim fabrica mundi predicat Creatorem. Quod enim Psalmographus de creatura dixit , hoc Apostolus de euangelistis, quia ubique audita est, et peruenit in omnem locum predicatio nominis Christi. Ubi enim presentia hominis predicantis defuit; sonus tamen etfama peruenit, sicut peruenerat opinio factarum uirtutum in Aegypto ad omnes gentes, teste Rahab meretrice. Si enim in omnem locum peruenit, non potuerunt non audire Iudei apostolicam predicationem; ut nemo ex his excusatus sit a crimine diffidentie.

 Sed dico: Numquid Isrel non cognouit? Hoc est, cognouitne? quia per supradicta testimonia genus Isrel incredulitatis causa arguit, cum dolore de omnibus Isrelitis queri uideretur: non negat  Isrel cognouisse et assecutum esse quod illi promissum fuerat in Lege: sed eum qui spiritu magis Isrel est quam carne, quem et Deus prescierat crediturum. Omnes enim audierunt, et non omnes crediderunt; ideo:

Primus Moyses dicit; in cantico Deuteronomii: Ego ad emulationem uos adducam in non gentem, in gentem insipientem, in iram uos mittam . Indignantis uerba sunt, propter quod semper diffidentes [c 1Kb] inuenti sunt Iudei: et omnibus malis unam assignat generationem et causam; dum presentes increpat, ibidem tangit magis futuros, ad quos hoc pertinet. Omnium enim horum una damnatio est si permanent in diffidentia. Aemulatio ergo illis nata est inuidentie, dum uident gentem, que prius quia  sine Deo fuit, sensu bruta erat, Deum suum appellare, qui fuerat Iudeorum; et donum illis promissum esse assecutam, per quam zelum passi iracundia distenderentur, ut malitie et incredulitatis sue mercedes exsoluerent. Nulla enim res sic consumit hominem, ut zelus, quem ideo Deus ultorem posuit incredulitatis, quia graue peccatum est. Nam semper in iram missi excruciantur, quando audiunt Legem et prophetas ad nos pertinere, qui Christum credimus.

  Esaias audet, et dicit: Palam factus sum non querentibus me, et inuentus sum inter eos, qui me non interrogabant . Quoniam supra uerbis Moysi usus est de exclusione Iudeorum, ad hoc quoque Esaie prophete exemplum subdidit; ut de eius prosecutione apertius doceret Deum, expulsis Iudeis, ultro gentibus gratiam obtulisse ad opprobrium et necem Iudeorum. Hec enim Esaias propheta ex persona Christi testatur.

 Ad Isrel autem quia dicit: Tota die expandi manus meas ad populum non credentem, et contradicentem . Hic Isrel carnalis est, hoc est, Abrahe filii, sed non secundum fidem; 89 nam Isrel uerus et spiritualis est qui credendo uidet Deum. Tota die, semper significat; semper enim correpti  sunt. Propterea increpantur non credituri; ut sciant quia ipsi sibi causa sunt perditionis. Potest hoc et de saluatore accipi, qui in cruce extensis manibus, interficientium se peccatum arguit. Causa enim illa clamat sceleratum facinus Iudeorum superius, quod ausus sit dicere Esaias de iis, qui Dei fuerant inimici, ostendit hos amicos futuros: et eos qui Isrelite dicebantur, propter quod inobedientes erant, ut inimicos abiiciendos.



CAPUT XI.

 Dico igitur: Numquid repulit Deus hereditatem suam? Absit. Quia populum Isrel incredulum ostendit, tunc ne omnem Isrel dixisse diffidentem putaretur, ostendit non repulisse Deum hereditatem suam, [a 1Kb] quam presciuit, id est, filios Abrahe, quos  fideles sibi futuros sciuit. Nec enim promitteret eis regnum, si sciret nullum ex iis crediturum. Hereditas ergo Domini iuxta Legem filii sunt Abrahe, sed credentes.

Nam et ego Isrelita sum, ex semine Abrahe, de tribu Beniamin. Exemplo suo docet partem Isrel saluatam, quam presciuit Deus saluandam, aut adhuc posse saluari: et partem Isrel propter iugem diffidentiam perditioni deputatam.

 Non repulit Deus plebem suam, quam presciuit. Hoc est, quod dicit Saluator: Pater, quos dedisti mihi, custodiui, et nemo ex his periit, nisi filius perditionis . Ita et hi quos presciuit Deus credituros, nemo ex his a promissione repulsus est; quia sic factum est, sicut presciuit Deus  futurum.

 An nescitis in Elia quid dicit Scriptura, quomodo postulat Deum contra Isrel? Domine, prophetas tuos occiderunt, altaria tua effoderunt: et ego relictus sum solus, et querunt animam meam . Sed quid dicit illi responsum diuinum? Reliqui mihi septem millia uirorum, qui non curuauerunt genua ante Baal . Aperta sunt hec; ostendit  enim non solum Eliam remansisse, qui deuotus Deo, non adorauerit idola: sed et multos, qui in fide Dei permanserunt, sicut et ex Iudeis non pauci crediderunt. Huic rei et historia congruit; quia multi per speluncas occultati sunt  propter Achab regem Samarie, et Iezabel uxorem eius, qui pseudoprophetis credentes, Dei prophetas persequebantur, et populum ad idololatriam hortabantur.

 Sic igitur et in hoc tempore reliquie secundum electionem gratie, salue facte sunt. Hoc est, ita, inquit, et nunc hi remanserunt in Legis promissione, recedentibus multis, quos ante presciuit Deus. Qui enim susceperunt Christum quasi in Lege promissum, ii in Lege steterunt: qui autem non illum  receperunt, a Lege recesserunt. Ideo credentes reliquie dicuntur, hoc est, remanentes in Lege.

 Si autem gratia, iam non ex operibus. Manifestum est quia gratia donum Dei est, non debita merces operibus, sed gratuita ratione, misericordia interueniente, concessa.

Alioquin gratia iam non est gratia. uerum est, quia si merces est, non est gratia: sed quia merces non est, sine dubio gratia est; quia ueniam dare peccantibus [b 1Kb] non est aliud quam gratia: et iis qui non requirunt, sed offertur illis, ut credant. Duplex ergo gratia est, quia hoc competit Deo, qui abundat misericordia; ut et requirat, quos gratis curet.

 Quid ergo? quod querebat Isrel, hoc non est assecutus; electio autem consecuta est?  Isrelite ii carnales sunt, qui ex operibus Legis iustificari se putantes, non sunt adepti, ut iusti essent per fidem apud Deum. Propterea cum omnes rei sint per Legem; quia maledictus omnis qui non permanserit in omnibus, que scripta sunt in libro Legis, ut [c 1Kb] faciat eam . Qui autem per fidem iustificari se crediderunt, consecuti sunt electionem, ut iustificati filii Dei fierent, memores Scripture dicentis: Quia iustus ex fide uiuit , id est, non ex Lege.

 Ceteri uero excecati sunt, sicut scriptum est; hoc subiectum in Esaia legitur: [d 1Kb] Dedit illis Deus spiritum compunctionis, oculos ut non uideant, et aures ut non audiant usque in hodiernum diem . Et Dauid dicit: Fiat mensa eorum  in laqueum, 90 et in captionem, et in scandalum, et in retributionem illis . Obscurentur oculi eorum, ut non uideant, et dorsum illorum semper incurua. Ideo mensam maledicit malorum, quia illic decipi solent innocentes; dolo enim uocantur ad conuiuium, ut perimantur. Quia sic et Ammon filius Dauid deceptus est a fratre suo Absalon , et malignus Holophernes per epulum sanctam  Iudith putauit se posse decipere , et in mensa scelerati Herodis seuierunt maligni [a 1Kb] in caput Ioannis prophete . Unus sensus est duorum prophetarum de huiusmodi hominibus, qui ab initio fidei et repugnantes inuenti sunt hostes bonorum. Sed aliqui illorum emendati sunt et correcti, licet tarde: quidam uero in pertinacia manentes, seueritatem sententie non euaserunt in perpetuum curuati, hoc est, excecati; ne de cetero possint ueritatis uiam aspicere  et ad salutis [b 1Kb] gratiam peruenire. Qui enim cum intellexisset, credere noluit, id debet consequi quod uult; ne de cetero possit fidem recipere, et saluari. Exempla igitur prophetarum supradicta duplicem continent sensum; duobus enim modis decreta sunt, et scripta.  Duo etenim genera hominum hic continentur. Unum est quod maleuolentie sue causa excecatur in sempiternum, ne saluetur; sunt etenim pessime uoluntatis, usque adeo ut intelligentes dicant se nescire quod audiunt. Denique dicebant de Saluatore: Quid est quod dicit? Nescimus quid loquitur. Quid eum auditis? Demonium habet, et insanit . Alia autem pars que uere Isrel est, contradicebat illis: Hec uerba non sunt demonium habentis. Numquid demonium potest cecorum oculos aperire? Dum inuidebant ergo Saluatori, nolebant uideri intelligere que audiebant; ut dum a legisperitis et phariseis non intelligi uidetur, res absurdas, et que extra legem essent, loqui putaretur: que res etiam alios a fide possit auertere. Unde audiunt a Saluatore: uos  habetis clauem scientie, et neque uos intratis, neque alios sinitis introire . Quis enim non leuium, sed paulo grauiorum, legisperitorum et phariseorum consilium et sententiam non sequeretur, et qui uiderentur Legis defensores? Denique iis qui uere Isrelite sunt, dixerunt: Numquid aliquis [c 1Kb] ex principibus credidit in illum? ut inde iuste uiderentur non credidisse, si multos conspirationis sue socios fecissent; quia quod a paucis defenditur, solet non probatum uideri. Ideo excecati sunt, ne de cetero possint credere, et saluari. In uoluntate ergo sua adiuti sunt; ut quoniam scientes uerum, dicebant esse falsum, de cetero [d 1Kb] non intelligerent quod est uerum; ut uerum haberent falsum, quod uolebant. Alterum genus est, quod cum iustitias Legis  sectatur, iustitiam Christi non recipit: ex quo iam non per inuidiam male uoluntatis hoc agit, sed errore emulando traditionem Patrum, cecantur ad tempus; quia deberent magnalibus Christi addiscere hunc non posse fallere, cuius tam magnifica uirtus in rebus gestis apparet, et predicationem eius testamento nouo promisso per prophetas comparare, et  exinde profiteri hunc esse, qui promissus est; negligentes contra Deum, et hominibus assentientes inuenti sunt. Propterea ergo cecantur, ut admiscentibus se ad promissionem eorum ipsa emulatione, dum inuident gentibus, reuertantur ad fidem Dei.

 Dico ergo: Numquid sic offenderunt, ut caderent? Absit. Hoc dicit, quod supra memoraui, quia non sic diffiderunt, ut numquam iam crederent, id est, non ita propter improbitatem suam cecati sunt, ut curari non possent, sicut et diabolum legimus cecidisse, dicente Esaia propheta: Quomodo cecidit de celo Lucifer ? casum et apostasiam significans. Non ergo hos sic offendisse dicit, ut caderent, sed offensionis sue causa ad tempus obtusos.

 Sed illorum delicto salus gentibus, ut illos emulentur. Hoc est quod dixit, quia propter peccatum illorum gentibus salus data est. Quia enim donum Dei recusauerunt Iudei, translatum est hoc ad gentes; ut emulatione zeli accensi Iudei conuerterentur [e 1Kb] ad Christum, zelantes promissionem Patrum.

 Quod si delictum illorum diuitie sunt mundi, et diminutio eorum diuitie gentium; quanto magis plenitudo illorum! 91 Manifestum est quia si delictum illorum profuit mundo, dum horum dispendio plures habet bonos; quia multo plures sunt gentes, quam Iudei: et diminutio eorum, quod est damnum promissionis diuitie gentium, per id quod lucrati sunt uitam eternam; quanto magis plenitudo eorum! Apertum est quia magis diues erit mundus  hominibus bonis, si et ii qui excecati sunt, conuertantur; ex magna enim parte saluabitur mundus. Mundo homines significat, sicut dictum est de Saluatore: Ecce mundus totus abit post illum .

 uobis enim dico gentibus, quamdiu quidem ego sum gentium apostolus, ministerium meum honorificabo, si quo modo emuler carnem meam, ut saluos faciam aliquos ex illis. Ostendit gentibus quo affectu diligat Iudeos: nam ministerium suum, quo apostolus gentium est, honorificat; si propter affectum generis sui data opera etiam Iudeos acquirat ad fidem. Honorificentior enim fiet, si et illos, ad quos non missus est, lucretur ad uitam: Patribus enim in laude maxima erit, si fratres inuenerit, qui perierant.

 Si enim amissio eorum reconciliatio est  mundi: que est assumptio, nisi uita ex mortuis? Hoc dicit, quia si non credentibus Iudeis gentes reconciliate sunt Deo, ad incrementum mundi circa fidem Christi; que erit in hac parte, et quanta plenitudo salutis, si assumantur Iudei ad fidem Christi, nisi ut ex mortuis uiuificetur mundus in hominibus? Quia ergo profectus est, dandam dicit operam, ut credant; quoniam cecitatis obtusio tempore compensati  delicti aufertur, ut uoluntatis sue recipiant liberum arbitrium.

 Quod si delibatio sancta est, et massa. Manifestum est, quia quod unius substantie est, unum est: ac per hoc non potest delibatio sancta esse, et massa immunda; [a 1Kb] delibatio enim de massa est. Ideoque ostendit non posse indignos dici ad fidem hos, quorum iam patres adepti sunt fidem; quia si pars Iudeorum credidit, cur non et alia pars posse credere dicatur?

 Et si radix sancta, et rami. Immutatis uerbis, eadem repetit, ut sensum commendet duobus exemplis. Quod si aliqui ex ramis fracti sunt: id est, si aliqui non crediderunt ex eis, excisi a promissione. Tu autem cum esses oleaster, insertus es in illos,  et socius factus es radicis et pinguedinis oliue. Hoc significat, quia non credentibus multis Iudeis, gentes insite sunt per fidem in spem promissionis; ut dolori esset Iudeis: sed non iuxta legem agriculture, quia bonum surculum inserunt in non bonam arborem; hi enim cum essent in radice mala, inserti sunt in bonam arborem. Ideo oleastrum dicit insertum, ut fructum surculus radicis afferat, socius eius effectus.

 Noli gloriari aduersus ramos, hoc est, noli gaudere in incredulitate illorum; displicet enim Deo, si quis exsultet in malis alterius, sicut dicit Salomon . Nec enim causa gentium abiecti sunt, ut gaudeant: sed quia non crediderunt, occasionem dederunt, ut predicaretur gentibus.

 Quod si tu gloriaris, non tu radicem portas, sed radix te. Id est, si te extuleris super illos, in quorum insertus es radicem; insultes generi, quod te, ut ex malo bonus esses, suscepit: nec stabis, si illud per quod stas, destruis.

 Dicis itaque: Fracti sunt rami, ut ego inserer. Ex persona gentilis credentis loquitur; quia exsultandum putat in casu Iudeorum diffidentium, dicens: Illorum reprobatio locum fecit gentilibus. Sed non sunt reprobati a Deo, ut gentes intrarent: sed se ipsos reprobos fecerunt, spernentes donum Dei; unde et occasionem dederunt gentibus ad salutem. Quam extollentiam reprimi uult, ut magis saluti congaudeatur, non egritudini insultetur; facile enim [b 1Kb] decipitur, qui gaudet alienis malis.

  Bene, id est, recte dicis, quia fractis ramis insertus es: sed in incredulitate fracti sunt; hoc est, non propter te, sed suo uitio; quia illis diffidentibus, ad emulationem illorum tu uocatus es ad salutem. Ideo gratias debes agere dono Dei per Christum, non illis insultare: sed et petere, si malum  illorum tibi contulit ad salutem; ut et ipsi redeant ad originem. Tunc placebis Deo, qui tui misertus est; ideo enim te aduocauit, ut per tuam emulationem reduceret et illos ad gratiam.

92 Tu autem fide stas. Quia Iudei per diffidentiam lapsi sunt, hos fide dicit stare; quia cum prius perfidie causa iacerent, credendo stare ceperunt. Noli altum sapere, sed time. Id est, noli superbus esse, sed caue, ne et tu offendas.

 Si enim Deus naturalibus ramis non pepercit; ne forte nec tibi parcat. uerum est, quia si illos, qui prerogatiua Patrum [c 1Kb] digni erant, quibus etiam facta repromissio est Deo in filios adoptari, incredulitatis causa excecauit; quid his si dubitauerint, aut si se extulerint, faciet, qui nulla commendatione  sublimati sunt: quippe cum nullius dignitatis essent, honorati sunt?

 uide ergo bonitatem et seueritatem Dei: in eos quidem qui ceciderunt, seueritatem: in te autem, bonitatem; si permanseris in bonitate: alioquin et tu excideris. Bonum Deum gentibus esse testatur; quia cum idola sequerentur, digni utique mortis, patientia sua exspectauit illos, et nec adhuc requirentes se, ultro uocauit illos, et peccata eis remisit. Iudeis autem seuerus est; excecauit enim eos, quia donum Dei spreuerunt. Hos tamen nunc significat Iudeos, qui propter maleuolentiam suam in perpetuum cecati sunt; unde et cecidisse eos dicit: illos autem quos supra memorauit, offendisse, non tamen cecidisse; quia ad tempus cecatos illos  ostendit: ac per hoc seuerum Deum in eos fuisse, ut in perpetuum cecati essent apostate.

 Sed et illi si non permanserint in incredulitate, inserentur; potens est enim Deus iterum inserere illos. Ostendit iustitiam Dei non in seueritate manere circa illos, quos excecauit [d 1Kb] ad tempus; quia non sic illos excidit, ut non possit illos iterum inserere, si conuertantur, qui per prophetam dixit: Reuertentes ad me replantabo ; ut hoc scientes christiani gentiles non insultent Iudeis, certi reseruari illis quasi lapsis misericordiam Dei.

 Nam si tu ex naturali excisus es oleastro, et contra naturam insertus es in bonam oliuam: quanto magis hi, qui secundum naturam, inserentur  sue oliue! [e 1Kb] Oliuam fidem per quam Abraham iustificatus est, accipiamus: oleastrum uero, quia agrestis et infructuosa natura est, perfidiam significatam: ac per hoc si ii, qui semper inimici Dei fuerunt, conuersi in fidem Abrahe inserti sunt, ex cuius origine non sunt; quanto magis Iudei, si post diffidentiam  credant, paterne reddendi sunt nature, inserti iterum in suam promissionem!

 Nolo enim ignorare uos, fratres, mysterium hoc; ut non sitis ipsi uobis sapientes; quia obtusio quedam ex parte Isrel facta est, donec plenitudo gentium intraret: et sic omnis Isrel saluus fieret. Non est obscurum, quia ad tempus cecitatis [a 1Kb] obtusio data est Iudeis iis, qui dum emuli Legis sunt, non uiderunt donum uenisse promissum a Deo, quod predicabatur a Christo. Zelo enim excecati sunt, putantes legem factorum numquam debere cessare; unde sabbatum zelabantur. Qua offensione ex parte obtusi sunt, ut pro incredulitate sua cruciarentur, uidentes gentes profiteri cum gaudio consecutos se repromissionem Abrahe: copia tamen admissa gentium,  abstergeretur caligo ab oculis mentis eorum, ut possint credere; ut spiritum compunctionis prohibens a cordibus eorum, qui eis prestat cecitatem, reddat eis arbitrium liberum uoluntatis; quia non de maleuolentia erat incredulitas, sed de errore, emendarentur, ut postea saluarentur.

Sicut scriptum est. Ut probaret donum illis reseruatum a Deo, exemplum Esaie prophete in subiectis ponit: ut hac gratia qua liberati sunt Iudei credentes, et nos liberari posse doceret; quia non erat exinanita, sed semper abundat. Dicit ergo:

 ueniet ex Sion, qui eripiat, et auertat impietatem ab Iacob: et hoc illis a me testamentum, cum abstulero peccata eorum . Exempli huius ratio semper manet, quamdiu sunt, qui credant.  Hic enim Dominus iehsu, qui de celis uenturus promissus est ad liberationem humani generis, ipse quotidie remittit peccata conuersis ad se: nec statim non credentes condemnat, sed exspectat, sciens posse proficere ad agnitionem Dei.

 Secundum Euangelium quidem inimici propter uos. Causa incredulitatis 93 inimici sunt Euangelii, ut error et delictum illorum gentibus aperiret uiam ante tempus intrandi ad fidem, sicut supra memoraui; prius enim ubique omnibus Iudeis predicandum erat, tunc demum et gentibus oportebat credi uerbum Dei. Sed quia non crediderunt, ablatum ab eis regnum datum est gentibus. Itaque non insultandum his premonet, quorum delictum profuit gentibus; illi enim insultandum est, cuius  peccatum obfuit aliquibus. Non enim in perfidia illorum gratulandum est, sed dolendum, si tardant conuerti; ut quomodo peccato illorum gauise sunt gentes, quia saluate sunt: sic conuersione eorum letentur, ipsorum enim occasione Dei gratiam citius perceperunt.

Secundum electionem autem dilecti propter Patres. Quamuis grauiter peccauerint Iudei reprobando donum Dei, et digni sint morte; tamen quia filii sunt  bonorum, quorum prerogatiua et merito plurima a Deo beneficia perceperunt, regressi ad fidem suscipientur cum letitia; quia dilectio in his Dei exsuscitatur memoria Patrum.

 Sine penitentia enim sunt dona et uocatio Dei. uerum est, quia gratia Dei in baptismate non querit gemitum, aut planctum, aut opus aliquot; nisi solum ex corde professionem. Neque enim quia grauiter deliquerant non recipiendo promissum Dei, et quia que grauiter peccantur, non nisi fletu et gemitu ad ueniam pertinent; ne ideo illos non posse iam accipere misericordiam putarent, quia dolere illos non uidebant; ostendit hoc inter primordia fidei non requiri; donum enim Dei gratis donat peccata in baptismo.

  Sicut enim et uos aliquando non credidistis Deo, nunc autem misericordiam consecuti estis propter illorum diffidentiam: ita et isti nunc non crediderunt in uestra miseratione, ut et ipsi misericordiam consequantur. Incredulitatem gentium memorat, [b 1Kb] ut ipso rubore non se iactarent insultantes Iudeis, qui non crediderant: sed oblectarent illos agnoscere promissum Dei. Quia enim uos, inquit, gentes, cum his eloquia Dei credita sint, repugnantes fuistis: nunc autem misericordiam accepistis, non uestro merito, sed ad horum opprobrium; quare non magis isti conuersi accipiant misericordiam, qui prius in lege Dei conuersati sunt, et quibus facta promissio est?

 Conclusit enim Deus omnia in incredulitate,  ut omnium misereatur. Gentes porro ab antiquis temporibus in impietate et ignorantia uersabantur, ut pote sine Deo: propter quod manifestata Lex in litteris est, qua possent infrenari precipites. Et quoniam uersutia aduersarii cumulari peccata ceperunt, [c 1Kb] ut per interdictum magis reus homo constitueretur; Deus clementia bonitatis sue semper homini procurans, ut et quod sine lege peccatum erat, et in Lege posset deleri; hoc decreuit ut solam fidem poneret, per quam omnium peccata abolerentur; ut quia nulla spes per Legem omnibus hominibus erat, Dei misericordia saluarentur. Hoc est omnia conclusisse in incredulitate, ut tunc decretum donum a Deo ueniret, quando omnes diffidentia laborarent; ut gratia muneris esset gratissima.  Itaque nemo se iactet; miserum est enim superbum esse eum, cui ignotum est.

 O altitudo diuitiarum sapientie et scientie Dei! Quam inscrutabilia sunt iudicia eius, et inuestigabiles uie ipsius! Excelsum et immensum Deum in diuitiis sapientie et scientie sue cum omni laude gratiarum actionis testatur; est enim consilium et iudicium eius incomprehensibile. Nam sciens ab initio conuersationes et opera hominum; quia neque  sola seueritate iustitie saluari possit hominum genus, neque sola misericordia [a 1Kb] ad profectum meritorum peruenire, unoquoque tempore decreuit quid esset predicandum: ante tamen permittens unumquemque suo iudicio; quia natura ipsa duce, cognoscitur iustitia. Et quia auctoritas naturalis iustitie obtorpuerat consuetudine delinquendi, data est Lex; ut humanum genus terrore manifestate Legis frenaretur. Sed quia non se cohibentes, rei tenebantur a Lege; predicata misericordia est, que ad se confugientes saluaret, refutantes autem cecaret ad tempus, ad promissionem eorum gentes inuitans, que prius iustitiam Dei per Moysen datam sequi noluerunt; ut horum saluti dum inuident, 94 ipso zelo ad radicis Saluatoris originem se reformarent promisse  in Lege. Hec est altitudo diuitiarum sapientie et scientie Dei qui tam Iudeos quam gentes multitaria prouidentia acquisiuit ad uitam.

 Quis enim cognouit sensum Domini? aut quis consiliarius illi fuit? aut quis prior dedit illi, et retribuetur ei ? Hoc in Esaia scriptum habetur. Manifestum est solum Deum esse qui nouerit omnia consilia, et hunc unum esse qui nullius egeat; quia ab ipso sunt omnia: ac per hoc consilium eius a nullo nec comprehenditur, nec metitur; [b 1Kb] quia in inferiora superioris sensum scire non possunt. Denique Iudeis credentibus impossibile uidebatur consilium esse et uoluntatem Dei ad redemptionem gentium: simili modo et gentibus arduum et incredulum uidebatur Iudeos, qui non crediderunt,  posse conuerti; aut credentes suscipi, ut saluarentur. Inter cetera hoc est consilium Dei, quod latuit, nec potuit comprehendi.

 Quoniam ex ipso, et per ipsum, et in ipso sunt omnia: ipsi gloria. Qua ratione sensus et consilium Dei inuestigari non potest, declarauit: Ex ipso enim, inquit, et per ipsum, et in ipso sunt omnia: ipsi gloria. Hoc dicto aperuit sensum, qui occultus erat mundo; quia enim omnium creator est Deus , ideo ex ipso sunt omnia. Et quoniam ab ipso sunt, per Filium eius, qui eiusdem utique substantie est, esse ceperunt, cuius opus Patris est opus. Quia ergo ipse operatur per Filium, per ipsum sunt omnia. Et quoniam que sunt ex Deo, per Deum sunt: post  renata in Spiritu sancto sunt, in ipso sunt omnia, quia et Spiritus sanctus de Deo est Patre; unde et scit que in Deo sunt. Ergo et in Spiritu sancto Pater est; quia quod de Patre est Deo, non potest aliud esse, quam est Deus Pater.

Ac per hoc ipsi gloria, quia ex ipso, et per ipsum, et  in ipso sunt omnia. [c 1Kb] Itaque que ex ipso, et peripsum, et in ipso ut essent, esse ceperunt, sensum et consilium eius scire non possunt. Ipse autem scit omnia; quia in ipso sunt cuncta. Patefecit mysterium Dei, quod superius dixit non ab eis ignorari debere.



CAPUT XII.

 Obsecro itaque uos, fratres, per misericordiam Dei, ut exhibeatis corpora uestra hostiam uiuam, sanctam, Deo placentem, rationabile obsequium uestrum. Et nolite conformari huic seculo: sed reformamini in nouitate sensus uestri; ut probetis que sit uoluntas Dei, quod bonum, et placitum, et perfectum est. Per misericordiam Dei [d 1Kb] illos adhortatur per quam saluatur humanum genus. Post tractatum enim Legis et fidei populi naturam Iudaici et gentilis ad  bonam uitam agendam hortatur; per hanc enim spes fidei obtinetur. Commonitio est ergo hec, ut memores sint quia misericordiam acceperunt: et uigilent circa obsequium eius, a quo illis data est, per quem ex impiis gratis iustificati sunt, scientes hanc esse hostiam uiuam, sanctam, et Deo acceptabilem, si corpora nostra incontaminata seruemus, dissimiles a secularibus, qui uoluptatibus student. Hec est uoluntas Dei, sanctificatio uestra . Nam corpora subiecta peccatis non uiua habentur, sed mortua; sub desperatione enim promisse uite sunt. Ad hoc enim peccatis dono Dei abluimur; ut de cetero mundam uitam agentes, Dei amorem in nos prouocemus, non irritum facientes opus gratie eius. Nam apud ueteres ideo oblata occidebatur hostia, ut homines  peccati causa morti subiectos significaret. Nunc autem quia per donum Dei purificati sunt homines, et a morte secunda liberati, uiuam hostiam debent offerre; ut signum sit uite eterne. Non enim, sicut tunc, corpora [e 1Kb] pro corporibus immolantur: nunc uero non corpora, sed uitia corporis perimenda sunt. Ut autem obsequii nostri effectum habere possimus, seruata iustitia, pudorem custodiamus; nichil enim proficit pudor, nec rationabilis potest uideri, neglecta iustitia. Hoc erit conformem fieri spiritualium, renouatum in spiritu ac fide hoc scire quod placeat Deo, nec aliud bonum et perfectum esse.

Dico enim per gratiam, que data est mihi, omnibus qui sunt inter uos, non plus sapere quam oportet sapere: sed sapere ad sobrietatem, et unicuique sicut  diuisit Deus mensuram fidei. 95 Aperte ostendit hoc debere nos sapere, quod iustitie terminos non egrediatur, ut non nobis solis utile sit, sed et nulli obsit. Hec est enim prudentia, prodesse magis aliquibus, quam obesse; et contentum esse debere sorte, qua mensus est Deus, [f 1Kb] et merito fidei uniuscuiusque:  nec sibi defendere, quod non sibi concessum uidet; hoc est, non plus sapere, quia uni totum concedi non potest. Nec enim si quis bone uite est, ex eo sibi etiam doctrine prudentiam debet defendere: aut quia peritiam habet Legis, leuitarum sibi obsequia uindicare debebit. Hortatur ergo, et docet per gratiam sibi datam. Hec gratia peritia intelligitur Dominice discipline, per quam humilitati et iustitie studendum tradit.

 Sicut enim in uno corpore multa membra habemus, omnia autem membra non eadem habent officia; ita multi unum corpus sumus in Christo, singuli autem alter alterius membra. Exemplo corporis docet non posse nos singulos omnia; quia sumus inuicem membra, [a 1Kb] ut alter alterius non egeat: ac  per hoc curam nostri inuicem nos agere debere, nec alterum alii obsistere; quia inuicem officiis nostris opus habemus. Hoc erit diligere Christum, si inuicem se membra exhortentur, ut impleant modum, quo corpus in Christo perfectum sit.

 Habentes autem donationes Dei diuersas secundum gratiam, que data est [b 1Kb] nobis. Nunc autem ipsa officia deputata membris merito fidei enumerat; ut cum uiderit membrum quod sibi deputatum officium est, non perstrepat alteri, cui uiderit aliud traditum, [c 1Kb] sed congaudeat, ut corpus Ecclesie sit perfectum.

Siue prophetiam secundum rationem fidei. A prophetia incipit, que prima probatio est rationabilem esse fidem nostram. Denique credentes, accepto Spiritu  prophetabant. Hec ergo datur pro modo accipientis, hoc est, quantum causa exigit, propter quam datur.

 Siue ministerium in ministrando. [d 1Kb] Ad obsequium fraternitatis prebendum in tantum minister firmatur, quantum credit debere se obsequi; ne ultra fidem laborans in obsequio, fatigetur incassum; quia hoc sequitur unumquemque, quod conatur ex corde.

Siue qui docet in doctrina. Similiter dicit adiuuari doctorem in doctrina; ut in quantum fides eius est ad docendum, in tantum inspiretur ad tradendam disciplinam celestem.

 Siue qui exhortatur in exhortando. Et hunc eodem modo in eo ipso, [e 1Kb] in quo tendit, auxilio  Spiritus preparari; ut habeat gratiam, dum prouocat. Lacessit enim fratres ad bonum, aut incredulos ad fidem.

Qui largitur in simplicitate. Huic dicit, qui bono animo tribuit auxilia semper suppeditare, procurante  Spiritu, ut non desit tribuenti simpliciter, dicente Salomone: Qui tribuit pauperibus, non indigebit . Hic ergo tribuit simpliciter, qui non in simulatione hoc agit, ut laus ei ab hominibus detur; sed ut a Deo pro hoc ipso meritum consequatur.

Qui preest in sollicitudine. Eum qui curam ut presit fratribus, suscipit, iuxta fidem suam accipere uigilantiam et auctoritatem; ut proficiat in quo sollicitus est, habens in illis fructum, quibus preest.

Qui miseretur in hilaritate. Hunc quoque secundum sensum suum, qui leto animo misericordiam facit, non quasi nolenti extorqueatur, fundari et roborari a Deo; ut in hac re nullam infirmitatem patiatur, sciens dictum a Salomone: Dum habes occasionem,  benefac . Sed hoc multifarie intelligendum est; [f 1Kb] multiplex est enim misericordia sub uno uocabulo. Nam si supra dixit: Qui largitur in simplicitate; quid erat opus iterare, nisi quia sub uno misericordie nomine multa bona opera significauit? Peccantibus etenim ignoscere misericordia est: et in necessitate aliqua posito uel oppresso opem ferre misericordia est; et nudum uestire, et esurienti panem frangere, et paruulum expositum colligere, et cadauer operire, [g 1Kb] et alia operari misericordia est. Ideo si hec impigre, et sine tedio fuerit operatus, habebit 96 huius operis et in presenti et in futuro mercedem. Omnis ergo misericordia et simpliciter, et cum gaudio fieri debet; ut simplicitas excludat hypocrisim, gaudium uero fretum  future spei testatur examen.

 Dilectio sine simulatione. [h 1Kb] Huic menti, que hoc meditatur, ut ideo diligat fratrem, quia scit hoc placere auctori Deo; ut non in adulatione presentis uite hoc agat, subuenit Spiritus; ut quia hoc deuota mente querit, obsequiis possit implere. Audiunt enim dictum a Domino: Preceptum nouum do uobis, ut diligatis inuicem .

 Odientes malum, adherentes bono, fraternitatis amore inuicem benigni, honore mutuo preuenientes. Non magnum dicit euitare malum, nisi adhereatur bono; illud enim de timore fit, istud de amore: [i 1Kb] nec benignum esse, nec fraternitatis amorem tenere dicitur, si non mutuis se obsequiis preuenerint.

 Sollicitudine non pigri. Hoc est quod dicit propheta Hieremias , quia maledictus qui facit opera Domini negligenter. Piger enim in conuersatione diuina sine spe est; ideo subiecit:

Spiritu feruentes. Hoc est, ut in exercitio diuini  operis, aut Legis non sit tepidus, sicut dicitur in Apocalypsi Ioannis: Quoniam tepidus es, inquit, euomam te ex ore meo ; quotidiana enim meditatio tollit soporem, et facit uigilantem. Opera uero Domini sunt, que mandat fieri pro utilitate Ecclesie, id est, fratrum.

Tempori seruientes. In greco dicitur habere sic: Deo seruientes; quod nec loco ipsi competit. Quid enim opus erat summam hanc ponere totius deuotionis, cum quando singula membra, que ad obsequia et seruitia Dei pertinent, memoret? In omnibus enim iis que enumerat, plenum Domino seruitium exhibetur. Nam seruire tempori quid sit, alibi soluit, cum dicit: Redimentes tempus, quoniam dies mali sunt; ut sciatis quemadmodum unicuique respondeatis  . Quoniam autem dixerat: Spiritu feruentes; ne hoc sic acciperent, ut passim et importune uerba religionis ingererent tempore inimico, per quod forte scandalum excitarent, statim subiecit: Tempori seruientes, ut modeste et cum honestate aptis et locis et personis, et apto tempore religionis fidem loquerentur. Sunt enim quidam etiam in hoc tempore quo pax est, qui sic perhorrent uerba Dei, ut audientes cum magna ira blasphement uiam Christi. Nam et ipse seruiuit tempori, quando quod noluit fecit; inuitus enim circumcidit Timotheum, et raso capite purificatus secundum Legem ascendit templum, ut Iudeorum sopiret insaniam.

 Spe gaudentes. Postquam dixit: Tempori  seruientes, adiecit: Spe gaudentes; ut si forte propter iniquitatem temporis non liceat de fide publice loqui, sed esse in metu, spe gaudeat; quia hec tristitia parit letitiam.

In tribulatione patientes. Hoc est spe gaudere, in tribulatione patientem esse; de gaudio enim spei tolerat tribulationem, sciens multo maiora esse, que pro his promissa sunt.

Orationi instantes. Necessaria est ualde oratio; quia ut tribulatio possit tolerari, precibus insistendum est.

 Memoriis sanctorum communicantes Manifestum est quia qui preces suas exaudiri uult emulus debet esse uite sanctorum; cum imitatur enim, communicat; ut hoc sit memorem esse et  communicatorem, imitari actus illorum: et si sumptibus indigent, communicandum est eis, sicut dicit alio loco: De collectis autem que fiunt in sanctos ; et ad Galatas: Ut pauperum memores essemus .

 Hospitalitatem sectantes. Imitator et amator sanctorum hospitalitatem sectatur exemplis sancti Abrahe, et Loth uiri iusti.

Benedicite persequentibus uos, benedicite, et nolite maledicere. Ut Christianos per omnia nouos faciat, etiam ab hac illos consuetudine auferre uult, que  omnibus communis est, ne irato animo incitati prius facile maledicere uelint: sed ut magis, uicta iracundia, benedicant, [a 1Kb] et laudi sit disciplina Dominica.

97  Gaudere cum gaudentibus, flere cum flentibus. Hoc est, quod alio loco dicit: Si quid patitur unum membrum, compatiuntur omnia membra: et si letatur unum membrum, congaudent omnia membra . Cum enim quis fideli solatio est in necessitate, erigit animum eius, et apud Deum sibi collocat meritum; quia membrum diligit corporis Christi: et si cum infideli condoleat, prouocat magis [b 1Kb] illum ad profectum discipline Dominice.

 Idipsum inuicem sentientes. Hoc est, quod dictum est, compati debere in fratris tribulatione,  sicut et in alia dicit epistola: Considerans te ipsum, ne et tu tenteris. Alter alterius onera sustinete .

Non alta sapientes. Alta sapere superbia est; nam et diabolus cum alta sapuit, apostatauit. Ne elatio sit in animo, et presumens forte de incolumitate actus sui, non condoleat fratri suo, sed exprobret quasi peccatori, hec superbia est, que cum se preponit, offendit. Quod et Dominus denotat, dicens: Eiice trabem prius de oculo tuo, et tunc uidebis eiicere festucam de oculo fratris tui . Ipsa enim elatio peccatum est: ac si non sit peccator, quod impossibile est; fit peccator, dum superbit. Denique dicit Salomon: Superbis Deus resistit .

 Sed humilibus consentientes. Hoc est, ut deposita superbia, alienam causam suam faciat, et suam quasi alienam; ut habeat gratiam apud Deum, quia qui se exaltauerit, humiliabitur .

Nolite esse prudentes apud uosmetipsos . Hoc in Esaia propheta scriptum est, quod hic quasi proprium ponit; ut iustitia communis habeatur, non ut sibi quis iustus sit, ceteris autem iniustus.

 Nemini malum pro malo reddentes. Hoc est, quod Dominus dicit: Nisi abundauerit iustitia uestra plusquam scribarum et phariseorum, non intrabitis in regnum Dei . Mandatum enim in Lege erat: Diliges proximum tuum, et odio habebis inimicum tuum . Hec, quantum  uidetur, iustitia est: sed ut abundet iustitia christianorum, docentur non reddere malum pro malo; ut perfecti sint, et pro hoc merces illis reddatur in iudicio Dei. Supergredi enim uidetur ipsam iustitiam, cum quod licet, ut melior sit, non facit celestis iustitie imitator. Mundi ergo iustitia a Deo [c 1Kb] illi concessa innocentem facit: celestis autem perfectum, ut meritum habeat apud Deum.

Prouidentes bona non tantum coram Deo, sed etiam coram omnibus hominibus. Prouidere est bona futura ante oculos habere; ut ea gerantur, que possint,  postquam facta fuerint, in reprehensionem non uenire, sed magis laudi esse, siue apud Deum, siue apud homines. Ne quis estimet quia Deo licita non displicent, idcirco non curandum, si fratri scandalum sint; hoc premonet quia illud fieri debet, quod et Deo non displiceat, et fratri scandalum non sit. Etsi liceat enim, et fratrem scandalizet, Deo non placet; quia Deus saluti studendum monet. Sic ergo prouidentur bona coram Deo et hominibus, si ea que licent sic agantur, ne scandalum faciant.

 Si fieri potest, quod ex uobis est, cum omnibus hominibus pacem habentes. Omnes uult pacificos esse, [a 1Kb] qui diuinam seruant iustitiam. uiderit si quis hanc pacem spreuerit, ut sit tali uiro inimicus, cum aut reprehendi forte ab illo non uult,  aut inuidet bonis eius; quod ad illum tamen pertinet, non discordat a bene agentibus. Hic est enim impacificus, qui pretermissa uoluntate Legis, suum ius sequitur; quamquam dicat Dauid: Cum iis qui oderunt pacem, eram pacificus . Sed hoc necessitatis erat propter potentiam personarum, ut uel obsequiis humilitatis uincatur, quem sic extollit superbia, ut mandata Legis spernat. Potest fieri ut et de timore Dei pacificum se quis prebeat illi, qui odit pacem. Quando enim uicem malis reddere non uult, pacificus est, hoc est, de bono uincere malum, ut uel obsequiis uincatur, quem mandata Legis non uincunt. Ergo, si fieri potest, inquit, quod ex uobis est; ut bene agentes pacem habere uideamur. Iam si non fuerit amator pacis, tu tamen  uis esse pacificus, quantum ad te pertinet. Si autem irreuerens et blasphemus quis sit, et pacem cum illo habere non possis, non utique tibi ascribendum erit; quia 98 Ioannes apostolus illos, qui negant in carne Christum uenisse, nec salutari permisit . Nos ergo parati sumus, si fieri potest, ut cum omnibus pacem habeamus: aliis autem repugnantibus fiet impossibile, non ex nobis; [b 1Kb] si de nobis tamen querela deponatur. Qui enim nullum ledit, apparet esse pacificus.

 Non uosmet ipsos defendentes, karissimi, sed date locum ire. Ut pacis federa seruari possint, ab ira dissimulandum monet, maxime quoniam solet per iram peccari, cum quando quis furore commotus, plus exigit, quam postulet causa delicti:  aut sibi ipsi incommodum prestat, si grauiora peccata incompetenti uindicta uult exsequi; debilem enim efficit, quem potuit emendatum habere et sanum. Unde et Salomon: Noli, ait, iustus esse multum; est enim, inquit, qui perit in sua iustitia . uolens enim singulis peccatis respondere, circa uindictam mortem potest inuenire tam sibi, quam ei quem plagis affligit; solent enim  in penas delinquere. Non solum autem de subiectis uindictam prohibet competentem, sed et de paribus et magnis, hoc est, de fratre forte in nos peccante non queramus uindicari, sed remittamus, Dei iudicio reseruantes; ne, dum ab ira detinemur, inueniat locum inimicus, in quo suggerat et suadeat, quod contra nos est.

Scriptum est enim. Ut fortius suadeat, exemplo Legis hoc confirmat, dicens: Scriptum est enim, [c 1Kb] in Prouerbiis, Mihi uindictam, et ego retribuam, dicit Dominus . Ut si minime a nobis fiat, quod docet, Deum a nobis contemptum ostendat. Duplici ergo genere proficitur, si Deo remittatur uindicta; quia et cum iracundiam uincit, perfectus fit, et Dei iudicio uindicabitur.

  Si esurierit inimicus tuus, ciba illum: si sitit, potum da illi; hoc enim faciens, carbones ignis congeres super caput eius . Non nudam uindictam Deo reseruari debere ostendit, sed et beneficia dari inimicis; ut uere ostendamus non meritis nostris habere nos inimicos, [d 1Kb] quos ut ab inimicitiis desinant, obsequiis uincere nitimur. Qui si in inimicitiis perdurauerint impietate mentis sue, nostra obsequia proficient illis ad penam: aut certe obsequiorum nostrorum sedulitate compuncti, ueluti carbones mortui reuiuiscent. Ut ergo nos in tantum perfectos faciat, ut non solum nos ipsos, sed et alios acquiramus ad uitam, inimicis non solum uicem reddere prohibet Dominus per Salomonem; uerum etiam humanitate ad amicitiam prouocare  hortatur.

 Noli uinci a malo, sed uince in bono malum. Hec interpretatio Apostoli est cohortantis, ne uicem reddamus inimicis, sicut dictum est. Multum enim proderit nobis, si malitie cedamus; uincit enim malum, qui ad tempus uinci uidetur ab illo. Etenim Saluator sic uicit malum, dum non restitit; contra se enim agit malitia, et dum uincitur, uincere se putat. Id enim agit inimicus, ut et nos de proposito nostro abstrahat, occasionem querens quomodo peccemus. Ideo si prouocati ab illo, uicem illi non reddamus, uincimus illum in bono; ideo enim non resistimus, [e 1Kb] ut bonum seruemus, neglecta iustitia; quia cogit iustitia ad retribuendum.



CAPUT XIII.

  Omnibus potestatibus sublimioribus subditi estote; non est enim potestas, nisi a Deo. Quoniam celestis iustitie legem sequendam mandauit, ne ab hac presenti dissimulare uideretur, hanc commendat: quippe cum nisi hec fuerit obseruata, illa custodiri non possit; hec enim quasi pedagogus est, que paruulos imbuit, ut possint potioris iustitie uiam sequi. Nemini enim potest imputari misericordia,  nisi habuerit iustitiam. [a 1Kb] Ut ergo ius et timorem legis naturalis confirmet, Deum auctorem eius testatur; et ministrantes eam Dei ordinationem habere. Ideo adiecit:

Que autem sunt, a Deo ordinata sunt: ut nemo putet quasi humana commenta contemnenda; uident enim ius diuinum humanis auctoritatibus deputatum, Hic ergo subiectus est potestati, [b 1Kb] qui se terrore Dei ab iis abstinet, que prohibet.

 Itaque qui resistit potestati, Dei ordinationi resistit. Hoc 99 contra illos est, qui per potentiam fortes sunt, aut qui ab aliquo deprehendi se posse non credunt, et per hoc illudere se legem putant; ostendit his Dei esse legem, et non euasuros iudicium Dei, qui ad tempus aliquo pacto euadunt. Qui autem  resistunt, ipsi sibi damnationem acquirunt. Manifestum est, quia unusquisque operibus suis aut iustificabitur, aut condemnabitur. Qui enim audientes Legem, peccant, inexcusabiles sunt.

 Nam qui principantur, [c 1Kb] non sunt timori bonis operibus, sed malis. Principes hos reges dicit, qui propter corrigendam uitam, et prohibenda aduersa creantur, Dei habentes imaginem, ut sub uno sint ceteri. uis autem non timere potestatem? Bonum facito, et habebis laudem ex illa. Laus ex potestate tunc surgit, cum quis innocens inuenitur.

 Dei enim minister est tibi in bonum. Manifestum est ideo rectores datos, ne malum fiat. Si autem malefeceris, time; non enim sine causa gladium portat. Hoc est, ideo comminatur, ut si fuerit  contemptus, uindicet. Dei enim minister est, uindex in iram, in eum qui male agit. Quoniam futurum iudicium Deus statuit, et nullum perire uult, hoc in seculo rectores ordinauit; ut terrore interposito, omnibus uelut pedagogi sint, erudientes illos quid seruent, ne in penam incidant futuri iudicii.

 [d 1Kb] Ideoque subditi estote, non solum propter iram, sed etiam propter conscientiam. Recte dicit subiectos esse debere non solum propter iram, id est, ultionem presentem; parit enim ira uindictam: sed et propter futurum iudicium; quia si hic euaserint, illic eos pena exspectat, ubi accusante conscientia ipsa punientur.

 Nam Idcirco tributa penditis; ministri enim Dei sunt, in hoc ipsum seruientes. Ideo dicit  tributa prestari, uel que dicuntur fiscalia, ut subiectionem prestent, per quam sciant non se esse liberos, sed sub potestate agere, que ex Deo est; principi enim suo, qui uicem Dei agit, sicut Deo subiiciuntur, sicut dicit Daniel propheta: Dei est  enim, inquit, regnum, et cui uult, dabit illud , Unde et Dominus: Reddite, inquit, que sunt Cesaris, Cesari . Huic ergo subiiciendi sunt sicut Deo, cuius subiectionis probatio hec est, cum illi pendunt tributa.

 Reddite ergo omnibus debita. Reddi uult ab omnibus debita; quia et potentes sunt debitores minoribus, ut respondeant meritis illorum. Cui tributum, tributum: cui uectigal, uectigal. Primum ea que sunt potestati regie debita exsolui iubet; quia maior in his causa aut necessitas est. Cui timorem, timorem. Timorem potestati exhibendum, quia timor prohibet peccatum: deinde aut parenti, aut domino terreno; ut gratias agat in filio aut seruo christiano. Cui honorem, honorem. Potest hic honor etiam circa eos esse, qui sublimes uidentur in mundo;  ut uidentes humilitatem seruorum Christi, laudent magis quam uituperent euangelicam disciplinam.

 Nemini quidquam debeatis, nisi ut inuicem diligatis. Pacem uult nos habere, si fieri potest, cum omnibus, dilectionem uero [e 1Kb] cum fratribus, et hanc tamen, honore seruato. Idcirco autem debitores dicit; quia homini, qui dignus honore est, siue presenti, siue futuro, dignum est et debitum inclinari. Illi enim quis inclinatur, a quo honorem accepit: ideo debitor dicitur. Si enim non hoc feceris principi tuo, superbus es; aut enim merito quis, aut etate honorandus est.

Qui enim diligit proximum, Legem impleuit. Legem  datam a Moyse implet, qui diligit proximum; nam noue legis mandatum est etiam inimicos diligere. Nam non adulterabis, non occides, non furaberis, non concupisces . Hoc Moyses scriptum accepit a Deo ad reformationem legis naturalis. Et si quod est aliud mandatum, in hoc uerbo consummatur: Diliges proximum tuum sicut te ipsum; hoc scriptum est in Leuitico . Manentibus itaque supradictis mandatis, in dilectione impleri Legem significat, sicut dixit: ac si sint alia mandata, que nunc tacuit; tamen pro omnibus mandatis dilectio satisfacit. Nam si se humanum genus ab 100 initio dilexisset, iniquitas in terris non esset; exordium enim iniustitie discordia est. Ideoque [f 1Kb] iniquitatis dilectio iniquitas est; quia quod malo malum  est, bono bonum est.

 Dilectio proximi malum non operatur; plenitudo enim Legis est dilectio. Malum non operatur, quia bona est dilectio, [g 1Kb] nec peccare potest illa, que Legis est perfectio. Per Legis uerba ad sensum  euangelicum uult peruenire. Ideo enim quod summum est Legis, memorat; ut huic Euangelium societ, ostendens unius esse sensum auctoris. Sed quia tempore Christi addere aliquid oportuit, non solum proximos, sed inimicos diligi precepit. Unde subditur: Plenitudo Legis est dilectio : ut iustitia sit diligere proximum, abundans uero et perfecta iustitia etiam inimicos diligere. Inimicum autem diligere quid aliud est, quam optare desinere illum ab odio, et nichil asperum petere aduersus illum? Hoc est amare illum, ea illi exoptare per que Deum habeat propitium: hec celestis iustitia, hec Deo Patri similes facit, qui non colentibus se annua dona largitur. Nam et Dominus in cruce positus postulat pro inimicis ; ut plenitudinem  iustitie quam docuerat, demonstraret.

 Et hoc scientes tempus, quoniam hora est iam nos de somno surgere. Tempus esse dicit, quo ad meritum proficere debeamus. Hoc est, de somno surgere, operari bonum, quasi in die, hoc est, palam; illicita enim nocte, id est, in abscondito fiunt. Iam enim in manifestatione positi, [a 1Kb] quod est in notitia Dei, agnoscentes quid sequi debeamus, dare operam debemus, ut pure uiuentes ad promissum premium ueniamus, excusso somno, id est, ignorantia siue negligentia.

Propior enim est nunc nostra salus, quam cum credidimus. Manifestum est, quia post lauacrum bene uiuentes, et caritati studentes, non longe sunt a merito resurrectionis promisse. Bona enim uita christiani  signum est [b 1Kb] salutis future.

 Nox precessit, dies autem appropinquauit. Noctem ueterem hominem significauit, qui per baptismum innouatus est. Hunc precessisse dicit quasi noctem, diem autem [c 1Kb] appropinquasse, cuius lumine ueritas nobis apparuit; ut sciremus quid agere debeamus. Prius enim ignorantes Christum, in tenebris eramus: at ubi didicimus, lux in nobis orta est; transiuimus enim a falso ad uerum.

Abiiciamus ergo opera tenebrarum, et induamur arma lucis. Tenebrarum opera sunt [d 1Kb] uita carnalis, que illecebris agitur secularibus: hec digna est tenebris, sicut dicit Dominus: Tollite illum; et ligatis manibus et pedibus, mittite in tenebras exteriores . Induere uero arma lucis gesta sunt  bona; quia sicut mali actus tenebris deputantur, quia occulte fiunt ab iis qui male agunt: ita et qui bene agunt, palam agunt; quia non uerentur, sed gaudent. Boni ergo actus arma lucis sunt, impugnantes tenebras, que sunt uitia carnis.

  Sicut in die honeste ambulemus. uerum est; ut quia publice non peccatur, sic agamus quomodo agitur publice; nichil enim tam publicum, quam ueritas.

Non in comessationibus et ebrietatibus. Comessationes sunt luxuriosa conuiuia, que aut collatione omnium celebrantur, aut uicibus solent a contubernalibus exhiberi; ut neminem illic pudeat aliquid inhoneste dicere aut facere; quia unusquisque presumit, quod suum conuiuium sit. Solent enim in aliena mensa pudore cerceri; sed hic ad hoc conuenitur, ut feda [e 1Kb] illic gerantur copia uini, et incitetur libidinis diuersa uoluptas. Idcirco euitanda precipit huiusmodi conuiuia.

Non in cubilibus et impudicitiis. Post luxuriosum  conuiuium et ebrietatem hoc subiecit, quod sequitur, id est, concubitus impudicus; [f 1Kb] hic enim huius lasciuitatis est fructus.

Non in contentione et emulatione. Recte ab his cerceri monet; quia omnis contentio et zelus inimicitiam parit, quas tenebras uocat; quia ad lucis premium peruenire non possunt.

101 Sed induite Dominum Iesum Christum, et carnis curam ne feceritis in concupiscentiis. Curam carnis prohibet, id est uoluptatem; ut omne quod prohibetur per Legem, non desideretur, aut certe desideratum uincatur. Ipsa sunt enim opera carnis; ut his exuti induant Dominum Iesum Christum, id est, innouati per Christum, ab his malis se retineant. Hic enim induit Christum, qui se ab omni errore et turpitudine  separauerit; [g 1Kb] ne in conuiuio nuptiarum sine ueste noua inueniatur, turpiterque abiectus tenebris mancipetur : si quominus, non sunt induti Iesum Christum Dominum, super cuius nouam uestem ueteres pannos induunt; exutis enim ueterem hominem [h 1Kb] in nouitate uite manendum est.



CAPUT XIu.

 Infirmum autem in fide assumite, non in disceptatione cogitationum. Quoniam ex Iudeis erant, qui Romanos [i 1Kb] ad nomen Christi assumpserant, admixta Lege, sicut in primordio epistole memoraui; ideo quibusdam uidebatur prohibitam carnem edere non debere: aliquibus autem qui sine Lege Christum sequebantur, uidebatur contra Legem licere  edere. Et per hoc ipsum disceptationes erant inter eos, quas Apostolus concordie et saluti studens, diuina disputatione aufert ostendens neque edenti prodesse apud Deum, neque non edenti obesse. Infirmum esse dicit, qui propterea quod Iudei prohibiti  sunt, timet edere. Hunc ergo uult remitti iudicio suo, ne scandalum passus, a caritate, que quasi mater est animarum, recedat cum mentis perturbatione; cum christiani pacifici debeant esse et quieti.

 Alius enim credit edere omnia. Hic fiducia lectionis non dubitat omnia edenda, que data sunt humanis usibus. Legit enim in Genesi omnia bona ualde esse , que creauit Deus; ideo nichil reiiciendum, quia neque Enoch, qui primus Deo placuit: neque Ne, qui in diluuio solus iustus inuentus est: neque Abraham ille amicus Dei, aut Isaac, aut Iacob iusti et Dei amici, inter quos et Loth fuit, aut ceteri iusti ab his abstinuisse leguntur.

Is uero qui infirmus est, olera manducet. Igitur quia hoc putat, ut ille olera edat: ideo suadendum  non est, ut carnem edat, ne cum scrupulo edat, et uideatur peccare; quia propositum suum non custodit.

 Itaque qui edit, non edentem non spernat: et qui non edit, edentem non iudicet. Quia uoluntatis est edere, aut non edere; ac per hoc questio hinc fieri non debet. Ad hoc enim facta sunt omnia, ut uoluntati subiaceant; quia dominio humano subiecta sunt.

Deus enim illum assumpsit. Assumptus est a Deo, dum ad gratiam uocatus est.

 Tu quis es, qui iudicas alienum seruum? Suo domino aut stat, aut cadit. Manifestum est seruum non debere conserui uoluntatem iudicare, cui lex in hac parte tradita non est; nam qua conscientia  edat, aut non edat, Deus iudex est cuius seruus est.

Stabit autem, potens est enim Deus statuere illum. Stabit, inquit, domino suo, propterea quia neque si edat, reus erit; neque si non edat, culpabilis; si tamen deuotione hoc agat, non euitans hanc uelut contrariam.

 Nam alius quidem iudicat diem inter diem: hoc est, alicui placet interpositis diebus edere. Nam sunt quidam, [a 1Kb] qui quarta feria carnem non edendam statuerunt; sunt qui sabbatis, sunt iterum qui a pascha usque ad pentecosten edant.

Alius autem iudicat omnem diem. Hic omnem diem iudicat, qui numquam edit. Unusquisque in suo sensu abundet: hoc est, unusquisque suo consilio remittatur.

  Qui sapit diem, Domino sapit. uerum est, quia qui semper abstinens est, Deo placere se putat. Et qui edit, Domino edit. Domino edit; quia gratias agit Creatori. Et qui non edit, Domino non edit, et  gratias agit Deo. Gratias agit, dum fatetur Dei esse creaturam, [b 1Kb] et bonam creatam; sed se dissimulare ab ea, non condemnare.

 Nemo enim nostrum sibi uiuit, et nemo sibi moritur. Sibi 102 uiueret aliquis, si non ageret sub Lege: at qui freno Legis gubernatur, non sibi utique uiuit, sed Deo qui Legem dedit, ut secundum uoluntatem eius uiuat. Et qui moritur, simili modo Deo moritur, quo iudice aut coronabitur aut condemnabitur.

 [c 3Kb] Siue enim uiuimus, Domino uiuimus; siue morimur, Domino morimur. Idem est sensus. Siue ergo uiuimus, siue morimur, Domini sumus. uerum est omnes nos Domini esse quasi seruos in conditione et Redemptoris dominio, et unumquemque pro merito  suo tractari.

 In hoc enim Christus mortuus est, et resurrexit; ut et mortuorum et uiuorum dominetur. Per Christum Dominum facta est creatura, que per peccatum alienata est ab auctore, facta captiua: quam Deus Pater, ne opus eius periret, misso Filio suo de celis ad terras, docuit quid faciendo manus piratarum effugeret. Propter quod et occidi se passus est ab inimicis; ut descendens ad inferos, quia innocens erat occisus, reum faceret peccatum; ut quos tenebat apud inferos, amitteret. Quoniam ergo uiuis ostendit uiam salutis, ac se obtulit pro eis, mortuos uero liberauit de inferno, tam uiuorum quam mortuorum dominatur; ex perditis enim iterum reformauit sibi illos in seruos.

  Tu autem quid iudicas fratrem tuum [d 1Kb] in non edendo? aut tu quare spernis fratrem tuum in edendo? Omnes enim stabimus ante tribunal Christi. Docet non oportere iudicare in hac re; tum quia non continetur in Lege, preterea cum Deum iudicem exspectemus.

 Scriptum est enim: uiuo ego, dicit Dominus, quia mihi flectetur omne genu, et confitebitur omnis lingua Deo . Hoc in Esaia scriptum est; quia omnis lingua confitebitur Deo in fide Christi. [e 1Kb] Nam quia occisus resurrexit futurus iudex, recte ait: uiuo ego, dicit Dominus; et non solum uiuo, sed et iudicaturus sum, [f 1Kb] et inimici stupebunt in me, et genu flectent, cognoscentes me Deum de Deo.

  Itaque unusquisque nostrum pro se rationem reddet Deo. Quoniam, inquit, nos pro nobis inuicem reddituri sumus rationem, non nos in hac parte, que supra scripta est, alterutrum condemnemus.

  Non ergo amplius inuicem iudicemus, id est, scientes hoc, cessemus a discordia. Sed in hoc iudicate magis, ne ponatis offendiculum fratri, uel scandalum. In eo iudicandum monet, [a 1Kb] quod prosit, quod potest et auctoritate legis defendi: nulli autem fratrum carnem edenti aut non edenti fiat scandalum.

 Scio et confido in Domino quia nichil commune per ipsum. Manifestum est quia Saluatoris beneficio omnia munda sunt, qui de sub iugo Legis eruens homines et iustificans, reddidit statum pristine libertatis; ut digni sint uti tota creatura, sicut et ueteres sancti. Qui autem adhuc sub Lege sunt, non licet illis uti aut edere, que prohibet Lex; quia indulgentiam datam spernunt. Non enim secundum  naturam suam, sed cum contra edictum eduntur, immunda sunt. Denique in Lege ait: Erunt immunda uobis, etc. .

Et plane qui existimat aliquid esse commune, illi commune est. Siue qui ex Iudeo christianus est, siue gentilis fidelis putat esse aliquid tale uitandum, ipse est [b 1Kb] quem supra infirmum dicit; dubitando enim est infirmus. Apud istum immundum est, quod putat non edendum: et quia non hoc superstitione facit, sed timore, suo iudicio remittendum.

 Nam si propter escam frater tuus contristatur, iam non secundum caritatem ambulas. In alia epistola dicit: Esca uentri, et uenter escis; et hunc et has Deus destruet . Quia non de esca aut placet quis Deo aut displicet; ideo caritatem sectandam  monet, qua nos Deus liberare dignatus est; sic enim ait: Deus autem proter [c 1Kb] caritatem nimiam misertus est nostri . Qui ergo huius beneficii memor est, hanc excolit, nec illi aliquid anteponit: sed pretermittit maxima, que scit promissionem non parare apud Deum.

Noli cibo tuo perdere illum, pro quo Christus mortuus est. Quantum ualeat salus fratris, ex morte Christi cognoscitur. 103 Itaque qui scit quantum constet, confirmare illum debet, non scandalizare; ut ex re friuola faciat illi scrupulum: et incipiat hesitare an manducanda caro sit, necne, qui forte simpliciter edebat, securus de conscientia sua. At uero cum adeunt controuersie, incipiet perturbatione in Dei creaturam peccare, et erit in iniuriam Creatoris,  que proficiet ad perditionem dubitantis.

 Non ergo blasphemetur bonum nostrum. Hoc est, doctrina Dominica, cum sit bona et salutaris, non debet per rem friuolam blasphemari; blasphematur autem, cum dubitatur de Dei creatura. Potest et sic intelligi bonum nostrum blasphemari, quia qui bona opera habet, si in alia reprehendatur re minima, bonum illud suum offuscat, et incipiet bonum eius blasphemari per malum eius, sicut scriptum  est in Ezechiele: Iustitia iusti non proficiet, si errauerit . Tale est, [d 1Kb] si quis aliquid uitii forte decorus habeat in fronte, aut nasum collisum; unde deformetur species eius. Ideoque illa monet sectanda, que bonis reliquis non tollant fauorem.

 Non est enim regnum Dei esca et potus. Manifestum est quia nemo per escam placet Deo aut displicet. Sed iustitia, et pax, et gaudium in Spiritu sancto. Hos in regnum Dei dicit intrare, qui iustitiam sequuntur, sed christianam habentes pacem, quam Dominus dedit, dicens: Pacem meam do uobis, pacem relinquo uobis ; ex qua oritur gaudium in Spiritu sancto. Disceptatio autem non habet gaudium, sed iram; ideo non illic respicit Spiritus sanctus,  quia gaudet in solis pacificis. Sicut enim ex nobis contristatur, sic et gaudet in nobis.

 Qui enim in hoc seruit Christo placet Deo, et probatus est hominibus. Quoniam Christus nos redemit, ideo ait: Qui in hoc [e 1Kb] seruit Christo, quasi redemptori, placet Deo. Quare? Quia ipse misit Christum, ut redimeret genus humanum, sicut ipse Dominus ait: Qui non honorificat Filium, non honorificat Patrem, qui misit illum . Qui ergo placet Deo, probatus est hominibus. Quomodo? Accepit enim donum, per quod appareat dignus Deo.

 Itaque que pacis sunt, sectemur: et que edificationis sunt, inuicem custodiamus. Quoniam disceptatio discordiam parit, ideoque ut pacifici [f 1Kb] esse possimus, ab intentione edendi aut non edendi dissimulare  nos docet. Aedificationis autem uiam sequi hortatur, ut cum pace ea conferamus, per que inuicem nos edificemus, ab iis que infructuosa sunt et magis contraria declinantes. Collatio enim potest prodesse, est enim excitans mentem; si tamen uincendi studium contemnatur: hoc est enim quod parit litem.

 Noli propter escam soluere opus Dei. Homo opus Dei est per creationem, et iterum opus Dei est, dum reformatur per regenerationem. Et esca opus Dei est, sed non homo propter escam, sed esca propter hominem: multum ergo distat; ideo noli, inquit, hoc opus Dei quod preclarum est, dissoluere propter id, quod humillimum est. Hoc est saluti fratris studere, non curam esce agere, ut fratrem contristes.  Beneficium enim Dei irritum facit, qui fratrem liberatum a peccato per disceptationem rursus prouocat ad peccandum, soluens in ipso opera Christi que gessit, ut hominem a peccato liberaret.

Omnia quidem munda sunt. uerum et manifestum est omnia munda esse: quippe cum in Genesi legatur, omnia que Deus fecit, esse bona ualde; Sed malum est homini, qui per offensionem edit . Cum ergo per naturam omnia bona et munda sint,  dubitantibus tamen fiunt immunda: et erit illi offendiculum, qui cum dubitet, edit tamen immunda conscientia; quia quod sibi inutile putat, facit: ideo nulli contradicendum est quid in hac re sequatur.

 Bonum est non edere carnem, et non bibere uinum. Cum de sola carne ageretur, adiecit et potum; ut confoueat eos, qui ab his abstinent, per id quod licitum est et carnem edere, et uinum bibere. Ne contristarentur ab illis, qui his utuntur, dedit eis respirandi solatium; ut et in uoluntate sua quiescerent, et disceptatio per quam discordia fit cessaret. Cum enim non latet bonum esse carnem edere, et uinum bibere: 104 et e contra carnem non edere, et non bibere uinum, bonum esse addiscunt, nemo litigat. Creatura enim data est ad usum uolentibus;  non tamen necessitas est imposita aut uolenti, aut nolenti.

Neque enim in quo frater tuus offendit, aut scandalizatur, aut infirmatur. Eadem dicit non debere fratri, qui infirmum animum sibi constituit ad edendum, fieri questionem; ne perturbatus offendat, nesciens quid teneat.

 Tu fidem habes penes temetipsum: habe coram Deo. Hoc est, [a 1Kb] tu qui sedes securus, quia creatura Dei bona est; non opus est ut de altero iudices; quia plus est, ut pacem habeas cum fratre; hoc enim utile est apud Deum. In esca enim utilitas carnis est, in pace uero et carnis et anime: ac per hoc ab huiusmodi disceptatione cessandum est; ut unusquisque in proposito cordis sui maneat.

 Beatus qui non iudicat semetipsum, in quo probat. Unumquemque proprio iudicio censet condemnandum, qui quod dicit non debere se facere, facit: et hunc beatum, qui non aliud facit, quam sibi utile probat.

 Qui autem discernit, si ederit, damnatus est. uerum est, quia qui iudicat non edendum, et edit, damnatus est; ipse enim se damnat, [b 1Kb] quando id quod sibi inutile asserit, facit. Quia non ex fide. Non utique ex fide edit, qui edendum negat, et edit.

Omne autem quod non est ex fide, peccatum est. Recte peccatum appellat, quod aliter fit, [c 1Kb] quam probatum est. Quoniam Romani in lege inducti erant, sicut in primordio epistole memoraui: aduenientibus autem qui rectius crederent, questiones mouerentur de  edenda carne et non edenda; et horum pars, que edendam et non improbandam diceret, melior uideretur; quia omnia munda ualde sunt: infirmos dicit qui edendum negarent siue ex Iudeis, siue ex gentibus, et remitti illos in proposito cordis sui. Nec  enim obest non edere, aut prodest erga Deum edere; ne quauis ratione astricti, per quod tamen cum scrupulo ederent, delinquerent.



CAPUT Xu.

 Debemus autem nos, firmiores, infirmitates inualidiorum portare. Recte ait, debemus; quia oportet doctores, infirmos firmare, et imperitos erudire cum mansuetudine; [d 1Kb] ne prouocati dum contendere uolunt, ne humiles uideantur, in peius proficiant.

 Et non nobismetipsis placere, hoc est, non quod nobis prosit et placeat uindicare, sed et quod fratri; quia inuicem curam nostri agere debemus. Unusquisque proximo suo placeat in bono ad edificationem. Nunc personam suam discreuit; hos enim  commonet, ut caritati studentes proximis placeant ad id, quod est utile. Hec est edificatio, sicut alibi ait: Ego, inquit, per omnia omnibus placeo .

 Nam et Christus non sibi placuit, sed sicut scriptum est: Detractiones exprobrantium te ceciderunt super me. Saluatorem non sibimetipsi dicit placuisse, sed Deo Patri; quia dicit: Non enim descendi de celo, ut faciam uoluntatem meam, sed uoluntatem eius, qui misit me, Patris . Et quia cum hec diceret, contradicentibus Iudeis quasi peccator occiditur, Psalmographus ex persona eius uerba facit ad Deum Patrem, dicens: Detractiones exprobrantium te ceciderunt super me ; hoc est: Ego cum uoluntatem tuam facerem,  dixerunt me peccare in te, qui non me recipiendo, quem misisti, exprobrauerunt te: [e 1Kb] quia Iudei cum peccarent in Deum, non recipientes quem misit Christum, insuper et occiderunt eum quasi peccantem in Deum. Sic peccata peccantium in Deum ceciderunt super Christum; innocens enim a peccatoribus occiditur quasi blasphemus, sicut scriptum est in Euangelio .

 Quecumque enim scripta sunt, [f 1Kb] ad nostram confirmationem scripta sunt; ut per patientiam et exhortationem Scripturarum, spem habeamus. Manifestum est quia, quecumque scripta sunt, ad nostram disciplinam scripta sunt; ut ex ipsa exhortatione proficiamus ad spem, non diffidentes de promissis, si adhuc tardent.

 Deus autem patientie et consolationis det uobis anum inuicem 105 sapere secundum Iesum Christum; ut unanimes uno ore honorificetis Deum et Patrem Domini nostri Iesu Christi. Quasi ad salutem missus Apostolus bono uoto plebem prosequitur,  optans ut Deus det eis unum sensum sapientie secundum Iesum Christum; ut iuxta doctrinam Christi sapiant. Tunc enim poterunt dilectionem seruare exemplo Domini dicentis: [a 1Kb] Maius hac dilectione nemo habet, quam ut animam suam ponat pro amicis et fratribus suis ; et ita uno ore, una confessione laudare Deum Patrem in Christo, si inuicem se iuxta sensum Christi fuerint exhortati; ut sine cessatione [b 1Kb] laudent Deum omnia, que fecit per Christum, et post errorem lapsa per eumdem iterum erigere et reformare dignatus est, duplex dans beneficium, [c 1Kb] misericordiam et cognitionem.

 Propter quod assumite alterutrum, sicut et Christus assumpsit uos in honorem Dei . Sic assumpti sumus a Christo, dum infirmitates nostras  accepit, et egritudines nostras portauit; ut hoc exemplo nos inuicem nostras infirmitates per patientiam confirmemus, ut nomen honoris Dei assumptum in nos non euacuetur; filii enim dicimur Dei per gratiam Christi.

 Dico enim Christum Iesum ministrum fuisse circumcisionis pro ueritate Dei, in hoc ut confirmaret promissiones Patrum. Originem commendat Iudeorum; in circumcisione enim filios significat Abrahe, quibus missus Christus ministrauit Patribus gratiam repromissam. Unde Saluator: Ego enim sum, inquit, in medio uestrum , non ut ministrer, sed ut ministrem; ut ueritas in promissione facta Patribus probaretur. Circumcisio enim carnis data est Abrahe in figuram circumcisionis cordis, quam  postea propheta futuram significauit, dicens: Circumcidite duritiam cordis uestri . [d 1Kb] Huius uerbis circumcisionis promisse minister Christus est, hoc est, predicator. Dehinc apostolis, ut circumcisis carne ministrarent cordis circumcisionem, sic ait: Sicut me misisti in hunc mundum, ita et ego misi eos in hunc mnndum . Circumcisio autem [e 1Kb] cordis est, sublata erroris nebula, agnoscere creatorem Deum Patrem, et filium eius Christum, per quem creauit omnia, ut ueritas Dei impleretur. Promiserat enim daturum se misericordiam, et promiserat patribus Iudeorum; nam dixerat Abrahe: In semine tuo benedicentur omnes gentes . Et ad Dauid dixit: De fructu uentris tui ponam super sedem tuam , et: Orietur  stella ex Iacob .

 Gentes autem super misericordiam honorare Deum. Quia enim his nulla promissio erat, quasi indigni per solam misericordiam assumpti sunt ad  salutem; ut per confessionem honorent Deum; quia increduli inhonorant.

Sicut scriptum est: Propter hoc confitebor tibi in gentibus, et nomini tuo cantabo. Exemplo prophetico probat; scriptum est enim in psalmo decimo septimo gentes admittendas ad gratiam Dei ad percipiendam salutem . uox enim Christi est, qua futurum dixit quod in gentibus predicatio eius fructum habitura esset [f 1Kb] confessionis sacramenti Dei; ideo gratias ex hoc agit Filius Patri in obedientiam gentium. Unde in Euangelio ait: Confitebor tibi, Pater domine celi et terre, quia abscondisti hec a sapientibus, et prudentibus, et reuelasti ea paruulis; quoniam bonum placitum fuit ante te . Confessio ergo ista unius Dei est in Trinitate, ex qua surgit  letitia; ut post ueri confessionem letus decantet misericordiam et donum Dei.

 Et iterum dicit: Letamini gentes cum plebe eius, [g 1Kb] hoc in cantico Deuteronomii . Et iterum: Laudate, omnes gentes, Dominum, et magnificate eum, omnes populi. Hoc in psalmo centesimo decimo sexto olim decreuisse Deum ostendit, interueniente misericordia sua, concordes facere Iudeos et gentes; ut gratiam adepti gentiles socii Iudeorum fierent, [h 1Kb] qui et ipsi olim dono Dei plebs eius erant nominati. Sed iam nobiles Iudei: hi uero ignobiles, per misericordiam nobilitati sunt; ut simul omnes leti sint agnitione ueritatis, et laudantibus gentibus, Deum magnificent omnes populi, duodecim tribus unum Deum, qui auxit numerum  plebis 106 sue, adiunctis gentibus. Denique cum disceptarent Iudei contra apostolum Petrum causa Cornelii, reddita sibi ratione, acquieuerunt magnificantes Dominum, dicentes: Forsitan Deus et gentibus penitentiam tribuit ad consequendam uitam .

 Et rursus Esaias dicit: Erit radix Iesse; et qui surgit regere gentes, in eum gentes sperabunt . Ut maiorem fiduciam gentibus faciat et spem non dubiam, multis testimoniis firmat decretum Dei hoc fuisse, ut omnes gentes benedicerentur in Christo; ne insolentia infidentium Iudeorum contristaret, et dubias redderet credentium animas gentium, quasi frustra sibi spem promittant, quod a Deo Abrahe accepto feratur fides Iudeorum, ut ipsa  letitia et securitate crescerent. Quare tamen Christus ex radice Iesse, et non ex radice Booz uiri iusti, aut ex radice Obed? Sed quia Dauid filius dicatur propter regnum; ut sicut ex Deo natus in regem est,  ita et ex Dauid rege ortum haberet iuxta carnem; ideo radix Iesse arbor Dauid, que fructum fecit per ramum, qui est Maria uirgo, que genuit Christum.

 Deus autem spei repleat uos omni gaudio et pace in credendo; ut abundetis in spe et uirtute Spiritus sancti. Certus sum autem, fratres, et ego ipse de uobis, quia et ipsi pleni estis dilectione, repleti omni scientia; ita ut possitis alterutrum monere. Hec exhortationis sunt; per laudem enim prouocat eos ad meliorem et intellectum et uitam. Qui enim uidet se laudari, data opera elaborat ut uera sint que dicuntur. [a 1Kb] Ideo non dixit, ut inuicem se doceant, sed admoneant; hoc enim solet moneri, quod cum sciatur, aliquando subterfugit animo. Cetera non sunt obscura, ut indigeant explanatione.

  Audacius autem scripsi uobis, fratres, ex parte, tamquam in memoriam uos reducens, propter gratiam que data est mihi a Deo; ut sim minister Christi Iesu in gentibus, sanctificans Euangelium Dei, ut fiat oblatio gentium accepta et sanctificata in Spiritu sancto. Non enim temere se scripsisse significat, auctoritatem enim sibi datam per Dei gratiam dicens, ut omnibus gentibus audeat scribere, admonens et confirmans propositum eorum in Christo; ut sollicitudinem suam ostendat in ministerio Euangelii, quasi magister gentium, et sacrificium eorum possit acceptum fieri sanctificationis causa in Spiritu sancto. Quidquid enim fide integra, et mente sobria offertur, a Spiritu sancto purificatur.

 Habeo igitur gloriam in Christo ad  Deum; non enim audeo aliquid loqui eorum, que per me non efficit Christus in obedientiam gentium uerbo et factis, per potestatem signorum et prodigiorum in uirtute Spiritus sancti. Gloriam habere se dicit [b 1Kb] apud Deum per Christum Iesum; credens enim, et seruiens Christo Iesu in conscientia pura, meritum sibi fecit apud Deum Patrem, in tantum ut nichil deesse dicat, quod non per illum operatus sit Christus ad exhortationem gentium, dando signa et prodigia per manus eius, ut predicationem eius uirtus commendaret. Hinc est unde gloriam se ostendit habere in Christo ad Deum; seruiens enim Christo gloriam habet ad Deum, in tantum ut in digere non habeat aliquid diuine uirtutis, quod sibi prestitum non sit a Deo: sed omnia se, quia idoneus inuentus est dispensator,  consecutum, que ad conuersionem gentium per signorum uirtutem proficerent, profitetur. [c 1Kb] Quod eo proficit, ut se non minus potuisse probet, quam ceteri apostoli, qui fuerant cum Domino: nec aliquid minus inter gentes uirtutum operatum esse Deum; ut per hoc ipsum crescant, uidentes hanc se  gratiam assecutos, quam assecuti erant Iudei, qui sibi prerogatiuam uindicant Patrum.

 Ita ut ab Hierusalem in circuitu usque Illyricum repleuerim Euangelium Dei, et Filii eius Christi. [d 1Kb] Sic autem predicaui Euangelium, non ubi nominatus est Christus; ne supra alienum fundamentum edificarem. Non sine causa illic se predicare niti dicit, ubi non nominatus est Christus; sciens enim pseudoapostolos aliter quam oportebat, Christum tradere , idcirco preuenire uoluit, ut inuiolate predicationis uerba traderet audientibus, [e 1Kb] et ut integra linea superficies ordinata incolumis fundamenti robur haberet.  Et quia magister datus est gentibus, oportebat eum sollicite hoc curare, ut illic doceret, ubi Christus non fuerat nuntiatus; et ut auctoritatem suam firmaret, et laborum suorum plenum fructum haberet ex iis, que plantauerat. Hinc est unde omnia loca [f 1Kb] Ecclesia occupauit; hereses enim postea subtilitate malignantes, sub nomine Christi Legis et fidei sensum corrumpere nitebantur. Quod testimonio Legis monuit dicens:

 Sed sicut scriptum est: Quia quibus non est annuntiatum de eo, uidebunt: et qui non audierunt, intelligent: in Esaia habetur . Ut ergo hic intellectus uerus atque inuiolabilis esset de uero Dei Filio, se festinasse semper dicit imbuere gentes euangelica ueritate:

 Propter quod impediebar plurimum  uenire ad uos. Nunc uero ulterius locum non habens in his regionibus, cupiditatem autem habens ueniendi ad uos ex multis iam precedentibus annis; cum in Hispaniam proficisci cepero, uidebo uos, [g 1Kb] et a uobis deducar illuc, si uobis primum ex parte fruitus fuero. Quod in capite epistole memorat dicens: Quia sepe, inquit, proposui uenire ad uos, et prohibitus sum usque adhuc . Nunc absoluit, ostendens qua causa impeditus sit; ut uolens uenire aliud ageret, quod imminebat, ut excluderet pseudoapostolorum praua commenta: et denique postquam omnibus in circuitu predicauit, iam uacare sibi dicit uenire Romam, quod olim optauerat. Romanos igitur, quia in Legem inducti fuerant, interim per epistolam corrigit.  Illos autem qui non audierant adhuc predicationem, utilius esse presentia sui doceri: ut fundati recta fide difficile [h 1Kb] aliud aliquid reciperent. uenturum tamen se promisit tempore, quo ad Hispanias erat iturus; quia illic Christus non erat predicatus, ut occuparet mentes illorum; et quia pseudoapostolis  difficile fuit iter ad illos; ideo tardius si iret, non erat molestum.

 Nunc uero proficiscar in Hierusalem ministrare sanctis; probauerunt enim Macedonia et Achaia collationem aliquam facere in pauperes sanctorum, qui sunt Hierusalem. Prius tamen iturum se dicit ministrare sanctis Hierusalem: per quam rem Romanos scire uult quia huiusmodi operibus stutendum est: qui enim per misericordiam uiuunt, et iustificati sunt apud Deum, [a 1Kb] huic inseruire debent.

 Debitores enim sunt eorum; quoniam si spiritualium eorum participes facte sunt gentes, debent et in carnalibus ministrare eis. Quippe cum debitores eos dicat Iudeorum credentium; ut sicut in spiritualibus participes eorum facti sunt, ita et hi communicent  corporalibus necessitatibus illorum; ut gaudentes ex Iudeis credentes collaudent prouidentiam Dei in salutem ipsorum, per ministerium eorum. Hi enim totos se diuinis dedentes obsequiis, nichil mundanum curantes, exemplum bone conuersationis prebebant credentibus. In tantum denique nos humanos ad misericordiam uult esse Apostolus, ut et debitores nos dicat circa eleemosynam largiendam, et bonis operibus exercendam cum alacritate cordis: quia qui misericordiam a Deo sperat, debet esse misericors; ut probet se recte hanc sperare: quia si homo miseretur, quanto magis Deus! Retributio enim hec est uel merces, ut qui accipiunt misericordiam, misericordiam faciant. Unde Dominus: Beati, inquit, misericordes ; ipsorum enim miserebitur  Deus.

 Hoc igitur cum consummauero, et assignauero eis fructum hunc, proficiscar per uos in Hispaniam. Scio enim quoniam ueniens ad uos, in abundantia benedictionis Christi ueniam. Certus igitur de dispositione et gratia Dei, promisit se in abundantia benedictionis uenturum, quam predicat Christi. Benedictio autem hec signorum uirtus est, per quam confirmati sunt.

 Obsecro ergo uos, fratres, per Dominum nostrum Iesum Christum, et per caritatem Spiritus sancti; ut sollicitudinem impartiamini mihi in orationibus pro me ad Dominum, ut liberer ab infidelibus, qui sunt in Iudea. Dehinc orat ut 108 adiuuetur in orationibus, ut euaderet manus Iudeorum infidelium:  non quia ipse minus mereatur; sed ordinem sequitur, ut ab Ecclesia fiat oratio pro rectore suo. Multi enim minimi dum congregantur unanimes, fiunt magni: et multorum preces [b 1Kb] impossibile est ut non impetrent. Si ergo et ipsi cupidi sint uidendi Apostolum, impensius orent; ut inde liberatum possint suscipere illum in gaudio caritatis.

 Ut et munerum meorum ministratio accepta fiat in Hierosolyma sanctis; ut ueniam ad uos cum gaudio per uoluntatem Iesu Christi, et refrigerer uobiscum. Etiam hoc orandum dicit, ut ministratio munerum  eius accepta fiat sanctis in Hierusalem, et omnia cum uoluntate Dei facere se ostendat; ut quia deuotus est animus eius ad ferenda munera, etiam illorum animum Dei iudicio respondere sibi uult; ut intellecta caritate illius erga se, cum illo unanimes Deo gratias agant. Magnus enim profectus est ei, cuius ministerio leti effecti, Deum laudibus prosequuntur.

 Deus autem pacis sit cum omnibus uobis. Amen. Deus pacis Christus est, qui ait: Pacem meam do uobis, pacem relinquo uobis , quem optat esse cum his, sciens dixisse Dominum: Ecce ego uobiscum sum omnibus diebus usque ad consummationem seculi . Tales ergo istos cupit esse, ut sit cum illis Dominus Christus iehsu, qui amputata omni discordia erroris humani, dedit  ac ostendit quid sit uerum; ut in ipsa ueritate maneant pacifici.



CAPUT XuI.

 Commendo autem uobis Pheben sororem nostram, que est ministra Ecclesie apud Cenchres; ut eam suscipiatis in Domino digne sanctis: et assistatis illi, in quibuscumque desiderauerit uestri; etenim ipsa quoque astitit multis, et mihi. Pheben uenientem commendat sororem communem, [c 1Kb] id est, de Lege: quam ut merito commendet, ait hanc ministram esse Ecclesie Cenchris; et quia multis adiutorio fuit, digne ipsam dicit adiuuandam peregrinationis causa. Ut autem sine intermissione excipiendam illam et assistendum illi in necessitate, si peruenisset, suaderet, etiam sibi illam adfuisse testatur; ut quanto sublimior persona  eius ceteris sit, tanto magis reddi huic debitum obsequium per caritatem ostenderet.

 Salutate Aquilam et Priscillam adiutores meos in Christo Iesu, qui pro anima mea suas ceruices supposuerunt, quibus non solum ego gratias ago, sed et cuncte Ecclesie gentium, et domesticam eorum Ecclesiam. Hi ex Iudeis fuerunt, qui credentes facti sunt socii laboris Apostoli; qui ita recte crediderant, ut etiam ipsi exhortarentur ceteros ad fidem rectam. Denique Apollo quamuis fuerit exercitatus in Scripturis, ab his tamen uiam Domini diligentius instructus est: ideo socios laboris sui dicit eos, sed in Christo Iesu; cooperarii enim eius fuerunt in Euangelio Dei. [d 1Kb] Aquila uir Pricille est, quos non otiose Romam uenisse manifestum est; propensiores  enim erant in Dei deuotione: nam ad confirmationem Romanorum ii omnes, quos salutat, ex his fuisse intelliguntur. Unde dicit non solum se, sed et omnes gentium Ecclesias gratias his referre, tangens et Romanos, ut his obediant, quos ad profectum gentium audiunt laborare ad exhortandam fidem in Christo. Quos in tantum laudat, ut pericula pati pro eo non abnuerent; inimicitias enim et Iudeorum et falsorum fratrum subire non aspernati sunt, dummodo Apostolum obsequiis et caritate iuuarent. Falsi fratres ii erant, qui credentes in Christum;  Legem tamen seruandam dicebant, non sufficere ad plenum salutis effectum Christum putantes: quod Apostolus destruebat, quare et persecutiones ab his perpetiebatur. Horum etiam domesticos et uernaculos salutat, quos Ecclesiam appellat; quia sanctorum uirorum erant discipuli circa fidem.

Salutate Epenetum dilectum mihi, qui est primitiuus Asie in Christo. Huius Epeneti etiam presentem dignitatem non tacet, ut ostendat [a 1Kb] et dignitatis uiros credere, et inuitet primos Romanorum ad fidem, aut certe ut humiles crescerent.

Salutate Mariam, que multum laborauit in uobis. Commonet 109 hos nomine Marie, quam intelligimus ad exhortationem illorum impensius laborasse, ut gratias illi agant.

  Salutate Andronicum et Iuliam cognatos et concaptiuos meos, qui sunt insignes in apostolis, qui ante me fuerunt in Christo Iesu. Hos cognatos et iuxta carnem et secundum spiritum, quomodo et Angelus dixit ad Mariam: Ecce Elizabeth cognata tua, etc. , quos etiam apostolis prioribus obsecutos cum testimonio sui declarat, et secum parem captiuitatem passos fidei causa; ideoque istos plenius honorandos.

 Salutate [b 1Kb] Ampliatum dilectum meum in Christo. Hunc quasi amicum salutat, sed in Domino amicum; non tamen qui interfuerit labori eius aut captiuitati.

 Salutate [c 1Kb] Urbanum adiutorem meum in Christo. Non solum istum suum adiutorem dicit, sed  et ceterorum fuisse socium in exhortatione credulitatis. Stachyn quoque dilectum meum. Hunc Stachyn quamuis dilectum uocet, tamen subiicit illum Urbano participi operis euangelici.

 Salutate Appellem probatum in Christo. Hunc Appellem non quasi amicum suum, aut participem operis salutat: sed propter quod tentationibus probatus est, et in Christo fidelis inuentus.

 Salutate eos, qui sunt ex Aristobuli domo. Aristobulus iste congregator fuisse intelligitur fratrum in Christo: cuius factum sic probat, ut eos quos congregabat, dignos salutatione sua designet.

Salutate Herodionem cognatum nostrum. Hunc quem cognatum tantum uocat, ostendit deuotum in caritate renascibilitatis; non tamen uigilantiam illius  designauit.

Salutate eos, qui sunt ex Narcissi domo, qui sunt in Domino. Narcissus hic illo tempore presbyter dicitur fuisse, sicut legitur in aliis codicibus. Et quia presens non erat, [d 1Kb] uidetis qua causa eos in Domino salutet ut sanctos, qui ex eius erant domo. Hic  autem Narcissus presbyter officio peregrini fungebatur, exhortationibus firmans credentes; et quoniam non sciebat Apostolus merita illorum, qui cum illo fuerant, sic dixit: Salutate eos, qui sunt ex Narcissi domo in Domino; hoc est, quos scitis esse dignos ex his salutatione mea, qui in Domino posuerunt spem suam, illos salutate nomine meo.

 Salutate Tryphenam et Tryphosam, que laborant in Domino. Has uno honore dignas declarat in Christo.

Salutate Persidem carissimam, que multum laborauit in Domino. Ista anteposita uidetur supradictis; quia multum laborauit in Domino. Labor hic in exhortatione est, et in ministerio sanctorum, et in pressura, et in egestate propter Christum; quia domos  suas relinquebant fugati, et opprobrio erant infidis.

 Salutate Rufum electum in Domino, et matrem eius et meam. Ideo istum Rufum preposuit matri propter electionem administrationis gratie Dei, in qua mulier locum non habet; electus enim erat, id est, promotus a Domino ad res eius agendas. Matrem tamen tam sanctam habuit, ut Apostolus suam quoque matrem hanc uocaret.

 Salutate [e 1Kb] Asyncletum, Phlegontem, Herman, Patrobam, Hermen, et qui cum eis sunt, fratres. Hos simul salutat; quia sciebat eos esse concordes in Christo, hoc est, iunctos in amicitiam Christianam. Salutat simul et fratres, qui erant cum eis, quorum nomina pretermisit.

 Salutate Philologum, et Iuliam, et Nereum, [f 1Kb] et sororem eius Olympiadem, et omnes qui cum eis sunt, sanctos. Hi omnes unanimes intelliguntur fuisse, quos hac causa simul salutat, quorum meritum ex iis, qui simul cum eis erant, dignoscitur; sanctos enim nuncupat eos, ut merito illos salutare uideatur.

 Salutate inuicem in osculo sancto. Omnes quibus scribit, et quos nominat, iubet salutare se inuicem in osculo sancto, id est, in pace Christi, non in desiderio carnis, sed in Spiritu sancto; ut religiosa sint oscula, non carnalia.

Salutant uos omnes Ecclesie Christi. Per hoc intelligitur dici Ecclesiam, que non sit Christi. Unde et Dauid conspirationem iniquorum Ecclesiam malignantium uocat . Omnium ergo locorum  illorum Ecclesias dicit eos salutare, ut crescant in fide. Hoc ergo ad superiorem sensum retulit; ut ostendat Christum esse, in quo salus est, et hunc esse cuius populus fidelis est, et cuius nutu uiuit cuncta creatura. 110 Auctor enim uite hic est, sicut dicit Petrus apostolus , non  Lex in qua quidam illorum putabant sperare debere.

. Oro autem uos, fratres, ut obseruetis eos, qui dissensiones et offendicula preter disciplinam, quam uos didicistis, faciunt; et declinate ab illis. Hi enim tales Christo Domino Iesu non seruiunt, sed suo uentri: et per illecebras ac blandimenta sermonum deprauant corda innocentium. uestra enim obedientia in omni loco diuulgata est. Hoc loco de personis prorupit pseudoapostolorum, quos in tota epistola cauendos monuit, sicut et nunc: sed sine manifestatione traditionem illorum compressit. Hi enim cogebant credentes Iudaizare, ut Dei beneficium circa se inanirent, sicut supra memoraui; compositis enim genealogie uerbis, tractatus sibi coaptabant ad commendationem traditionis sue, per quos simplicium corda deciperent.

 uestra enim obedientia, inquit, in omnem locum diuulgata est. Hoc est quod in primordio epistole dicit , quia fides uestra predicatur in uniuerso mundo, hoc significat, quod securus sit de obedientia eorum. Erat enim incredulum [a 1Kb] quod se subiicerent post cognitam ueritatem rei stulte quasi prudentes.

Gaudeo igitur in uobis. Et hic sensus de superiore parte epistole est; gaudet enim quia Romani, qui regnum habere uidentur, subiecerunt se fidei christiane.

uolo uos proficere, ut eruditi sitis in bonum, rudes uero in malum. Eruditus in bono hic est, qui bona operatur: rudes autem in malo ii sunt, qui ignorant opera mala, id est, usum malitie nesciunt.

 Deus autem pacis conteret satanam sub  pedibus uestris uelociter; id est breui. Hoc de aduentu suo dicit, quia aduentus eius opprimeret diabolum ob hoc, quod isti spiritalem gratiam accepturi erant; cui rei inuidet satanas, quia uult homines permanere in errore; cetera ut discrepent, cum sint unius professionis.

Gratia Domini nostri Iesu Christi uobiscum. Gratiam quam promisit illis in aduentu suo, iam optat esse cum illis; si enim merentur accipere, iam cum illis est in spe.

 Salutat uos Timotheus consors laborum meorum, et Lucius, et Iason, et Sosipater cognati mei. Timotheus consors laborum eius est quasi cepiscopus, qui cum magna sollicitudine Ecclesiam gubernabat, positus in inuidiam Iudeorum usque adeo,  ut inter initia circumcideretur propter scandalum Iudeorum; ut quia matre Iudea erat, doctor esse non posset incircumcisus. Illos uero cognatos dicit, partim generis, partim fidei causa.

 Saluto uos ego Tertius, qui hanc epistolam scripsi in Domino. Tertius nomine, non numero: hic est scriba epistole, cui concessit suo nomine salutare plebem Romanam, ad quam scribit; ut ceteros salutent, quos nominat. Adhuc enim rectores Ecclesiis paucis erant in locis.

. Salutat uos Caius hospes meus; et uniuerse  Ecclesie. Hic est Caius, ut arbitror, ad quem scribit Ioannes apostolus , exsultans in caritate eius, quam exhibebat fraternitati, prebens sumptus illis necessarios. Et cum superius dicat: Salutant uos omnes Ecclesie Christi; nunc iterat dicens: Salutant uos uniuerse Ecclesie, quod non puto otiose iteratum; nichil enim tantus uir et tam tractabilis superfluum ponebat. Sed quia salutant uos, inquit, omnes Ecclesie Christi, id est, omnes sancti, sicut alio loco dicit: Qui autem sunt Christi, carnem suam crucifixerunt ; nunc subiecit etiam hos salutare, qui sequentes sunt; [b 1Kb] ut benedictum populum significet Ecclesie, quia in omni Ecclesia duo sunt populi. Potest et duarum prouinciarum nominasse Ecclesias, ut primum unius, deinde alterius  loci dixisset omnes Ecclesias, aut certe Iudeorum et gentilium.

 Salutat uos Erastus dispensator ciuitatis, et Quartus frater. Dispensator ciuitatis est quasi curator, qui, dictante iustitia, gubernabat ciuitatem, maxime in pretiis moderandis. Hos omnes ideo nominatim enumerat in salutatione Romanorum, ut scirent quales et quanti congauderent bono cepto illorum.

 Ei autem qui potest uos stabilire secundum Euangelium meum, et predicationem Iesu Christi, secundum reuelationem [c 1Kb] mysterii, quod temporibus eternis in silentio fuit, manifestum 111 est autem nunc per scripturas propheticas secundum imperium eterni Dei ad obedientiam fidei in omnes gentes, cognitum soli sapienti Deo per Iesum Christum, cui  gloria in secula seculorum. Amen. Deo Patri ex quo sunt omnia, dat gloriam; ut ceptum Romanorum, quia potens est, dignetur implere, confirmando in fide animos eorum ad profectum Euangelii, et reuelationem mysterii absconditi a seculis, manifestati autem per Christum, uel in Christo . Sacramentum enim quod latuit semper in Deo, temporibus Christi declaratum est; quia non singularis est Deus, quia est apud illum ex eternis [d 1Kb] et Paraclitus, in qua ueritate omnem creaturam decreuit saluam fieri per agnitionem. Cuius quidem sacramenti ueritas per prophetas fuerat designata figuris quibusdam, soli Deo cognitum sapienti: cuius gratie participes uoluit esse gentes, quod latuit genus hominum. Solus ergo est sapiens; quia ab ipso est  omnis 112 sapientia, sicut dicit Salomon: Omnis sapientia a Domino Deo est, et cum ipso fuit semper . Sapientia ista Christus est, quia de ipso est, et cum illo erat semper, per quem ipsi gloria in secula seculorum. Amen. Ideo nichil sine Christo plenum; quia per ipsum omnia: qui cum agnoscitur, datur Deo Patri laus per ipsum; quia intelligitur per Christum, quasi per sapientiam suam, in qua saluos fecit credentes. Gloria ergo Patri per Filium, hoc est, ambobus gloria in Spiritu sancto; quia uterque in una gloria est.

  [a 1Kb] Gratia Domini nostri Iesu Christi cum omnibus uobis. In conclusione Christum ponit, per quem facti, et iterum reformati sumus gratia eius, ut mentibus nostris hereat; quia si beneficiorum eius  memores simus, semper nos tuebitur, sicut dixit: Et ecce, inquit , ego uobiscum sum omnibus diebus usque ad consummationem seculi. Amen [b 1Kb] .





IN EPISTOLAM B. PAULI AD CORINTHIOS PRIMAM.



111 [a 1Kb] PROLOGUS.


Precepto Domini admonitus Apostolus resedit apud Corinthios annum unum et menses sex, docens inter eos uerbum Dei. Hinc est unde magna cum fiducia et caritatis affectu agit cum eis, aliquando commonens, aliquando arguens, aliquando blandiens, ut filios. Nam multe cause sunt, propter quas scribit ad eos. Quarum prima hec est, quod more hereticorum dissentientes ab inuicem, hominibus deuoti, Paulini, et Petriani, et Apolloniaci dici uolebant, non christiani: quod ualde exprobrat Apostolus. Erant tamen inter eos, qui ab his dissentirent, Christo soli dicati. Secunda hec est, quia eloquentia delectari ceperant et terrena philosophia; ut sub nomine Christi, iis imbuerentur, que contraria  sunt fidei. Tertia, eo quod inflati essent, quod non iret ad illos Apostolus. Quarta, propter fornicatorem, quem inter se esse patiebantur. Quinta, ut commoneret de preterita epistola, quam ante hanc que prima dicitur, scripserat. Sexta, quia inuicem sibi iniurias et fraudes facere ceperant, et infidelium potius examina requirebant. Septima causa est, in qua designat licere sibi sumptus accipere, sed contemnere; ne forma esset rapacibus pseudoapostolis. Octaua uero est, ut respondeat epistole illorum; perturbari enim ceperant ab hereticis de matrimoniis. Nona est, in qua declarat sic debere unumquemque manere, ut credidit. Decima autem de uirginibus, eo quod nichil sit sibi preceptum. Et relique sunt cause, que in corpore uidebuntur.



CAPUT PRIMUM.


 Paulus uocatus apostolus Christi Iesu per uoluntatatem Dei. Ad Romanos aliter cepit; quia altera causa est: his uero apostolum se esse Christi Iesu Dei uoluntate scribit; quia omnia que egit, Filii Dei egit uoluntate, qui dixit ad eum: uade, ego longe ad gentes mittam te . Hinc uocatus est Apostolus, hoc est, Dei uoluntate missus ad gentes. Per quod etiam tangit illos, quos neque Christus miserat, neque uerum erat, quod dicebant. Deum enim et Christum ideo frequenter nominat, ut Christum Deum non ipsum Patrem ostendat, sed esse  Christum Filium, esse et Deum Patrem, [b 1Kb] non unionem; cum ostenditur Filium dici. Multe enim secte emerserant, que Euangelium Christi [c 1Kb] pro sensus sui arbitrio asserebant, ex quibus rami aridi exstant nunc usque, quarum assertores Ecclesias euertebant. Hinc Apostolus omnia, que heresibus contraria sunt, ponit: ac se uerum predicatorem per id quod a Christo Dei uoluntate missus est, asseuerat.

 Et Sosthenes frater. Etiam istum sua commendat societate. 112 Ecclesie Dei, que est Corinthi, sanctificatis in Christo Iesu. Propterea Ecclesie scribit, quia adhuc singulis Ecclesiis rectores non erant constituti. Et cum in multis arguat eos, ait: Sanctificatis in Christo Iesu. Sed ideo quia regenerati in Christo sanctificati sunt: post autem ceperant  male conuersari; ut ostenderet omnem Ecclesiam sanctificatam fuisse in Christo, sed quosdam illorum praua doctrina pseudoapostolorum auersos a traditione ueritatis.

uocatis sanctis. Hoc est, uocati estis, ut sancti sitis: quod est, ut non recedatis a regula sanctificationis. Cum omnibus qui inuocant nomen Domini Iesu Christi, in omni loco ipsorum et nostro. Id est, cum Iudeis ueris iungit et gentes, quia salus ex Iudeis est; ut in omni loco ubi gentes, que inuocant nomen Domini nostri Iesu Christi: et ubi Iudei supra memorati sunt, similiter sunt omnes unum. Pseudoapostoli enim, qui nomen Christi per prudentiam mundi predicabant, id est, admixta philosophia, ueterem legem et prophetas reprobabant; negabant  enim Christum uere crucifixum, sed tantum uisum crucifigi, [d 1Kb] sicut Marcion et Manicheus. Unde Apostolus: Nos autem, inquit, predicamus Christum crucifixum . Neque carnis resurrectionem fatebantur, quod propheta Esaias clamat, dicens: Qui in monumentis sunt resurgent .

 Gratia uobis et pax a Deo Patre nostro, et Domino Iesu Christo. Ne, quia dixerat: Qui inuocant nomen Domini nostri Iesu Christi; Patris aut nomen aut donum tacuisse uideretur, et suspicionem forte aut occasionem daret unionis; docet quidem Christum rite in uocandum, sed omnem gratiam esse  Patris; ut et duos, [a 1Kb] qui unum sunt per diuinitatem, ostenderet, et Patris auctoritatem preferret.

 Gratias ago Deo meo semper pro uobis. Quamquam omnibus in Ecclesia scribat, sed ita significat, cum aliquando corripit, aliquando laudat, ut unusquisque cum epistola legitur, intelligat quid pro se, quid aduersum se dicatur. In una enim plebe duobus populis scribit, ut cum arguit, qui male uersantur, sciant sibi hec scripta: similiter et cum laudat, sciat qui [b 1Kb] in regula manet, ad se hec dici. Ideoque inquit:

Gratias ago Deo meo semper pro uobis super gratia Dei, que data est uobis in Christo Iesu. Datam dicit gratiam a Deo in Christo Iesu, que gratia sic data est in Christo Iesu; quia hoc constitutum est a Deo,  ut qui credit in Christum, saluus sit sine opere: sola fide gratis accipit remissionem peccatorum.

 Quia in omnibus ditati estis in ipso, in omni uerbo, et in omni scientia. Hoc significat, quia in accepta gratia, et in uerbo ueritatis doctrine scientiam spiritalem assecuti permanserunt; ideoque gratias agit in his Deo.

113  Sicut testimonium Christi confirmatum est in uobis. Testimonium Christi confirmatum est in his; quia roborati in fide, nichil de hominibus sperabant: sed omnis spes illorum in Christo erat, nullis uoluptatis illecebris capti.

 Ita ut uobis in nullo desit aliqua gratia, exspectantibus reuelationem Domini nostri Iesu Christi. Manifestum est hunc exspectare diem iudicii, qui  circumspectus sollicitus est. Futurum iudicium Dei dicit, in quo Dominus noster reuelabitur, [c 1Kb] tam fidis, quam infidis, ut cognoscant increduli ac sciant uerum esse, quod credere noluerunt, et pereant: fidi uero gaudeant plus boni inuenientes, quam putauerant.

 Qui et confirmabit uos usque ad finem sine crimine in aduentu Domini nostri Iesu Christi. Alacri animo confisus de spe illorum securus est; quia inuiolati usque ad futurum iudicium erunt. Qui enim inter tot discrimina sensuum, et perturbationes diuersitatum immutari minime potuerunt; procul dubio in eodem mansuros se ostendunt. Cum hos laudat, illos qui in errore pseudoapostolorum [d 1Kb] deprauati fuerant, inuitat: dum enim horum fidem  predicat, illos ad penitentiam uocat.

 Fidelis est Deus, per quem uocati estis, [e 1Kb] in societatem filii eius Iesu Christi Domini nostri. Quis ambigat de promissis et fide Dei, quia non erit aliter quam dixit, filios nos adoptatos sibi credentes in Christum? Hoc enim nobis donat, quod credimus; ut quia credimus Christum Filium esse Dei, hoc nos esse  incipiamus, mansuri in eadem dignitate, sicut manet Christus, quem credimus Filium Dei. Societas enim fraternitas est, ut quomodo fidem Dei incolumem in hac causa nobis futuram ostendit: ita nos non diffidentes et perfidi inueniamur, sed perseuerantes in adoptione.

 Obsecro autem uos, fratres, per nomen Domini nostri Iesu Christi, ut id ipsum dicatis omnes. Omnes nunc orat, ut unum sentiant, hoc utique in quo renati Dei filii appellati sunt. Ad omnem Ecclesiam modo loquitur; ut ii qui dissentire ceperant, reuerterentur ad ceptam fidem, quam uidebant in his laudari, qui in illa perseuerabant.

Et non sint in uobis schismata, sitis autem perfecti in eodem sensu et in eadem scientia. Perfectos uult eos esse  in eodem sensu, quem illis tradiderat, ut non discreparent. Ad illorum enim exemplum, quos supra laudat, hos prouocat; ut hoc sentiant ac defendant.

 Perlatum est enim mihi de uobis, fratres, ab iis qui sunt Chles, quod contentiones inter uos sint. Quamuis euersi fuerant, tamen fratres illos appellat; sicut et in Esaia propheta dicit Deus ad illos, qui secum erant, ut eis qui pseudoprophetis credebant, dicerent: [f 1Kb] Fratres nostri eritis uos ; ut per id non dissentirent ab his, quasi fratres. Quod autem dicit: Ab iis qui sunt Chles; aliquibus uidentur homines esse manentes et fructificantes in fide Dei: aliquibus uidentur locus esse, ut puta si dicatur: Ab iis qui sunt Antiochie: aliquibus autem uidetur feminam fuisse Deo deuotam, cum qua  multi essent colentes Deum, quibus fides non negaretur; ut quod deferrent de Corinthiis, [g 1Kb] uerum esset, quod contentiones essent inter eos. Contentiones inter eos esse dixit, ut ostenderet diuersitatem mentis illorum de disciplina Dominica. Et que esset, subiecit, dicens:

. Hoc autem dico, quod unusquisque uestrum dicit: Ego quidem sum Pauli, ego autem Apollo, ego uero Cephe, ego autem Christi. Errorem ostendit, sed auctorum nomina non prodidit; nec enim in loco stabant, sed circumibant ad euersionem simplicium. Nam hos quos nominat, sine dubio boni erant doctores; sed sub eorum specie falsos apostolos tangit. Si enim in his gloriandum negat, quanto magis in malis doctoribus, quorum doctrinam prauam in  subiectis significat! Inter eos tamen hos perseuerantes designat, qui dicebant se Christi esse, non hominis, quos superius laudat.

 Diuisus est Christus. Diuisum dicit Christum; quia gloriam eius homines sibi partiti sunt. Sicut heretici, qui se aut Photinianos, aut Arianos, aut Cataphrygas, aut Nouatianos, aut Donatianos,  aut Manicheos uocari non horrent; 114 ita et Corinthii diuersorum hereticorum nominibus subiici ceperant, ut uiderentur loco Christi homines uenerari: qui dum diuersa de Christo accipiunt, diuidunt Christum. Unus enim hominem tantum accipit Christum, alter Deum [a 1Kb] purum sine homine uel corpore fatetur, alius dicit per prophetas predictum Christum, alter negat prophetas de Christo locutos. Cum ergo Christus unus sit Deus et homo, isti sibi alius aliud eius uindicantes, diuidunt Christum; et quia sub nomine suo Ecclesias faciunt multas, adiecit:

Numquid Paulus crucifixus est pro uobis? Ideo a se cepit, ne forte putaretur aliorum ideo refutare personas, ut suam commendaret. Si enim Christus pro  nobis, inquit, mortuus est, quomodo gratiam eius et beneficium hominibus imputamus ad eius iniuriam?

Aut in nomine Pauli baptizati estis? Si credentes autem, inquit, in Christum baptizamur, ut in nomine eius iustificemur, quid est ut fidei huius homines nobis auctores faciamus, immemores cepte credulitatis?

 Gratias ago Deo, quod neminem uestrum baptizaui, nisi Crispum et Caium; ne quis dicat quod in nomine meo [b 1Kb] baptizaui. Baptizaui autem et Stephane domum: ceterorum nescio si quem alium baptizauerim. Gratias agit Deo, quia non multos ex illis baptizauit; ne quia error sub hac re ceperat, ex nomine eius error esset in plurimis, [c 1Kb] per hoc arguendos et baptizantes et baptizatos, qui ad iniuriam Saluatoris baptismatis  eius gratiam hominibus deputabant, illis dissimulantibus glorie causa Sic enim erant, sicut nunc Nouatiani et Donatiani, qui baptismum sibi uindicant, a nostris baptizatos reprobantes: et baptizati ab his gloriantur in personis eorum. Denique Christi nomine abdicato Nouatianos et Donatianos uocari se gloriantur. Crispus ergo et Caius Corinthii sunt, quos ad testimonium nominat; quia sic baptizati sunt ab Apostolo, ut nullam illi gloriam ex hac causa [d 1Kb] dandam assererent. Stephane autem domus primitie sunt Achaie, sicut in postrema parte epistole significat, quibus testimonium dat, quo in ministerium sanctis se constituerant.

 Non enim misit me Christus baptizare, sed euangelizare. Quoniam maius est euangelizare,  quam baptizare; ideo non se missum baptizare dicit, sed euangelizare: quia in episcopo omnium ordinationum dignitas est; caput est enim ceterorum membrorum. Per quod etiam illos humiliat, quibus illi multum dabant, propterea quod ab illis fuerant baptizati ; ut ex eo scirent non magnum esse baptizare, quia non omnis qui baptizat, idoneus est et euangelizare. uerba enim solemnia sunt, que dicuntur in baptismate. Denique apostolus Petrus  credentem Cornelium cum suis iussit baptizari, nec dignatus est, ministris astantibus, hoc opus facere; si enim defuissent, ipse hoc egisset, necessitate compulsus. Quanto ergo melior his sit, quos illi uenerabantur, ostendit: et non tamen hoc nomini suo decerni permisit, sciens periculosum esse gloriam Dei nomini hominis uindicare; est enim quasi idololatria.

Non in sapientia uerbi, ut non euacuetur crux Christi. Quia predicatio christiana non indiget pompa et cultu sermonis, ideoque piscatores homines imperiti electi sunt, qui euangelizarent; [e 1Kb] ut doctrine ueritas ipsa se commendaret, teste uirtute; ne hominum uersutia et calliditate humane sapientie acceptabilis uideretur, non ueritate, sicut discipline  ab hominibus inuente, in quibus non ratio, non uirtus, sed uerborum queritur compositio: ac per hoc gloriam suam querit, qui fidem Christi uerbis exornare uult. Obscurat enim illam splendore uerborum, ut non illa, sed ipse laudetur; sicut et pseudoapostoli, ne stulti uiderentur prudentibus mundi, in sapientia hominum Christum predicabant duplici genere; ut eloquentie studerent, et ea que mundus in nobis stulta iudicat, euitarent: ut neque incarnatum Dei Filium, et de uirgine natum docerent, neque carnis futuram resurrectionem; quia mundi istud sapientia et ratio stultum iudicat: ac per hoc Apostolus non se in sapientia hominum dicit Christum predicare; ne euacuetur, inquit, crux Christi; quia qui in sapientia hominis Christum 115 annuntiat, negat  ueritatem predicationis, sicut supra memoraui.

 uerbum enim crucis pereuntibus quidem stultitia est. Manifestum est, quia quibus crux Christi stultitia est, in perditione sunt, [f 1Kb] inferni enim morte non sunt erepti.

 His autem qui salui fiunt, uirtus Dei est. Non est obscurum quia iis, qui credunt, Dei uirtus est; credunt enim non infirmitatem esse crucem Christi, sed uirtutem, intelligentes mortem uictam esse in cruce: cuius signum qui habent, salui sunt; quia ab illa teneri non possunt.

Scriptum est enim, in Esaia: Perdam sapientiam sapientium et intellectum prudentium reprobabo . Perdit sapientiam sapientium, dum que illa negat posse fieri, facit: et reprobat intellectum  prudentium, quando Deum, quem incuriosum dicunt, aggressum probat ea que stulta putant, ut Dei Filius incarnatus de uirgine crucifigeretur pro humana salute; quod factum uere testatur uirtute, non uerbis.

 Ubi sapiens? ubi scriba? ubi conquisitor huius seculi? His dictis tam in Iudeos quam in gentiles inuehitur; quia et Iudeorum scribe et Legis doctores Deum Filium habere stultum putant credi.  Simili modo et gentes istud risui deputant. Sed Iudei, quia hoc non tam aperte in Lege significatum est, diffidunt: gentiles uero, quia mundi ratio non istud recipit; nichil enim dicit posse fieri sine commixtione, et stultum iudicant. Conquisitor tamen seculi hic est, qui constellationibus agimundum, et duodecim signis ortus et occasus fieri decernit calculis, nichil omnino sine horum motu putans posse fieri.

Nonne stultam fecit Deus sapientiam huius mundi? Stulta est facta sapientia huius mundi; putans enim se sapere, inuenta est imprudens. Quod enim impossibile iudicabat possibile declaratum est, Deum incuriosum existimans. Est aliquid hac asseueratione stultius, ut fecisse dicatur mundum, et curam eius non agere? Ut quid fecit, si non ad illum pertinet,  quod fecit? Sed quia uident quosdam feliciter mundo frui, quosdam deprimi, et bene agentes despici, maleuolos gloriari; idcirco incuriosum Deum esse crediderunt. Qui incuriosum Deum dicit, non negat maleuolum aut iniustum; aut enim iudicaturus est mundum, et iniustus est, dissimulans de bonis, et patiens fieri mala. Si igitur animaduertant seposito odio diuine legis, possunt uidere causam istam a nobis terminari, qui Dei iudicium exspectamus, in quo ui depressi exaltabuntur, et uiolenti humiliabuntur; quia non est personarum acceptio apud Deum .

 Nam quoniam in sapientia Dei non cognouit mundus per sapientiam Deum, placuit Deo per stultitiam predicationis saluos facere credentes. Non  cognouit mundus, id est, homines, Deum in sapientia eius; quia unicam maiestatem eius figmentis dederunt uel elementis, dissimulantes de eo, per sapientiam carnis putantes hec debere coli, que uidentur. Propterea placuit Deo predicationem ordinare, que illis stultitia uideretur; ut credentes que illi diffidunt, salui fierent, illis damnatis. uicissitudo ergo hec est, per quam Dei consilio falsum a uero damnatur.

 Quoniam Iudei signa petunt, et Greci sapientiam querunt. Iudei signa petunt; quia non diffidunt potuisse fieri, sed an factum sit, querunt; scientes uirgam Aaron aridam germinasse, et fructum tulisse : et Ionam a ceto glutitum, in uentre eius tribus diebus et tribus noctibus  fuisse, et uiuum eiectum esse . Illud tamen precipue querunt, ut aliquid tale uideant, quale est illud, quod uidit Moyses, Deum, in igne; unde dicunt: Nos scimus quod Moysi locutus est Deus ; cum maius sit, mortuum Lazarum fetidum quarto die uiuum de monumento exisse . Greci uero sapientiam querunt; quia nolunt audire, preterquam que mundi ratione possibilia sunt.

  Nos autem predicamus Christum crucifixum, Iudeis quidem scandalum, gentibus autem stultitiam. Scandalum est Iudeis, dum audiunt Christum Filium Dei se profitentem, et sabbatum euacuantem: Gentibus autem stultitia; quia ea audiunt predicari, que dum rationi mundane non congruunt, insensata uidentur, ut partus uirginis, et resurrectio mortuorum.

116  Ipsis uero uocatis Iudeis atque Grecis Christum Dei uirtutem, et Dei sapientiam. Suadente uirtute, que potior uerbis est, credentes in Christum intelligunt, Iudei primum qui signum querebant, Christum Dei esse uirtutem; et Greci similiter uident Christum Dei esse sapientiam: illam autem mundanam, quam prius putabant prudentiam,  maximam esse stultitiam. uirtus ergo Dei est; quia per ipsum omnia fecit Pater Deus: sapientia autem idcirco, quia per ipsum cognitus est Deus. Nec enim posset cognosci Deus, nisi per eum qui esset de eo; quia [a 1Kb] Nemo nouit neque uidit Patrem, nisi Filius, et cui uoluerit Filius reuelare .

Quia quod stultum est Dei, sapientius est hominibus. Stultum Dei, inquit, non quia uere stultum est, sed quia ab hominibus, dum rationi mundane non conuenit, stultum putatur, cum sit ratio spiritalis: ac per hoc sapientius dignoscitur esse hominibus; quia spiritalia plus sapiunt quam carnalia. Non enim spiritalia per carnalia sunt, sed carnalia constant per spiritalia; ideoque subiecta sunt carnalia spiritalibus.

 Et quod infirmum est Dei, fortius est hominibus. Sine dubio celestia uincunt terrena. Quamobrem infirmum Dei non est infirmum; quia infirmitas Christi magna uictoria est. uicit enim, [b 1Kb] cum uictus uideretur, sicut ait in psalmo quinquagesimo: Et uincas cum iudicaris . uictor enim existit, qui iniuste occiditur, reum constituens a quo occiditur.

 Intuemini enim, fratres, uocationem uestram; quia non multi sapientes secundum carnem, non multi potentes, non multi nobiles. Manifestum est quia pauci sint, qui mundi rationibus inflati magis quam eruditi sunt, hoc est, qui stellarum motus inspiciunt et discernunt. Ipsos autem dicit et fortes secundum carnem, quos et prudentes. Et ideo fortes, quia passionem crucis Christi infirmam asserunt;  iniquitas enim fortis, et uincere sibi uidetur ad tempus. Ipsi etiam nobiles, per quos superstitionis sue originem antiquitatis assignant, [c 1Kb] nos nouellos dicentes. Non ergo hanc asseuerationem elegit Deus, que in paucis est.

 Sed stulta mundi elegit Deus, [d 1Kb] ut confundat sapientes. Stulta mundi sunt uirginem peperisse, et Dei Filium crucifixum: credi enim stultum hoc putat: ideo Deus ut hunc confundat, hos elegit,  qui hoc credunt, quod hic stultum iudicat. Confunduntur enim sapientes, dum que pauci negant, multos uident fateri; non est enim ambiguum multorum sententias paucorum anteponi sententiis.

Et infirma mundi elegit Deus, ut confundat fortia. Idem sensus est; quia quod [a 1Kb] pauci infirmum putant, hi qui se prudentes existimant in seculo, diffidentes de spe, a multis uirtus asseritur; quia plures credunt, quam non credunt, ad illorum ruborem. uident etenim infirma Christi nominata, demoniis imperare, prodigia facere: infirma autem sunt mundo iniurie, et passio Saluatoris nescienti hec ad uirtutem proficere; quia ideo ista pati se permisit, ut uinceret mortem. Iniuste enim pati, et posse resistere et nolle, gloria est patientis, et damnatio occidentis.

  Et ignobilia huius mundi, et contemptibilia elegit Deus, et ea que non sunt, ut ea que sunt destrueret. Ignobilia ergo et contemptibilia elegit: non quia uere ignobilia et contemptibilia sunt, sed sic iudicantur a mundo; quia spernunt rationes mundanas, credendo in Christum, ut ea que sunt uere ignobilia et contemptibilia destrueret; quia ipsi magis iudicandi et [b 1Kb] condemnandi sunt, qui iudicant. Asseuerationem enim illorum error inuenit, nec fuit ab initio: nostra autem disciplina ab initio est. Destruitur ergo, dum sine testimonio nudis uerbis asseritur: nostra uero non uerbis solis, sed et teste uirtute probatur.

 Ut non glorietur omnis caro in conspectu  eius. Id est, [c 1Kb] ut sapientia carnis erubescat in errore suo, iudice Deo; sensus enim carnis est diffidere Dei potentia uirginem peperisse, etc., quia hoc mundi ratio, qui carnis cognatus est, non recipit.

 Ex ipso enim uos estis in Christo Iesu. Ex ipso, id est, ex Deo, qui est omnipotens, esse nos in fide Christi; Dei enim propositum est, ut ueritatem eius et misericordiam 117 per Christum disceremus. ueritas est mysterium Trinitatis: misericordia uero; quia cum essemus captiui, redemit nos.

 Qui factus est sapientie nobis a Deo, et iustitia, et sanctificatio, et redemptio. Ad confirmationem credentium, Christum Dei uoluntate dicit egisse, que gessit; ut sciamus uere nos sapientiam didicisse, et sanctificatos esse, et iustificatos, et redemptos  a Deo per Christum; nemo enim redimit, nisi quod suum fuerat. Siue ergo quod redempti sumus,  siue quod sanctificati, id est, ab opere carnis et idolorum immunditia purgati, siue quod iustificati , siue quod sapientes per id quod [d 1Kb] mundanos didicimus imperitos, totum hoc Dei beneficium est per Christum. Redemptio tamen nostra hec est; obtulit enim se Christus diabolo cupienti, ut peccati in se contradictionem auferret, et sic captiuos eius erueret.

Ut quemadmodum scriptum est: Qui gloriatur, in Domino glorietur. Hoc scriptum est in Hieremia propheta . Dignum est quod ait propheta, ut in Deo gloriemur; quia non poterit confundi, qui gloriatur in Domino; opera enim eius, et magnificentia in rebus gestis apparent. Ideoque confundantur,  inquit, in idolis suis, qui non pluunt, nec fecerunt celum et terram: simili modo et qui in hominibus gloriantur, quos sciunt utique nullius esse uirtutis; quare et ait Scriptura: uana spes est in homine .



CAPUT II.

 Et ego cum uenissem ad uos, fratres, ueni non cum eminentia sermonis aut sapientie [e 1Kb] predicans uobis mysterium Dei. Neque enim iudicaui me scire aliquid inter uos, nisi Christum Iesum, et hunc crucifixum. Quoniam superius gradatim formam discipline nostre ostendit, nunc se non aliter illis tradidisse probat, quam que ostendit; quia et in humilitate sermonis, et in stultitia predicationis, sicut mundo uidetur, locutus est illis de Christo mysterium. Quod  ideo mysterium uocat, quia quod incarnatum est, occultum erat a seculis, apud Deum, [f 1Kb] Deus uerbum. Hereticos autem esse in quibus gloriabantur, quia et per eloquentiam, prauam doctrinam commendabant, et prudentiam mundi sectantes, crucem Christi euacuabant, erubescentes stulti appellari a mundo; ut neque natum Christum ex uirgine predicarent, neque uere crucifixum docerent; quia stultum uidetur Dei Filium natum hominem fateri et crucifixum. Hos et apostolus Ioannes designat dicens: Qui negat Christum in carne uenisse, antichristus est; et qui negat Filium, nec Patrem habet ; quia ipsum Patrem sibi Filium appellatum [g 1Kb] dicebant; ex quibus Marcion traxit errorem. Que arguit, clausa uidentur; quia non illa manifestat, sed intelligi uult ex eo, quod prudentia mundi inuenitur,  que est religioni inimica. Que autem sunt, que corripit, ex eius iudicio uult disci; ut queque nostra  deridet uelut stulta, ea se omnia in Corinthiis reprehendere ostendat. Corpus enim ipsum memorat, ut ex eo membrorum eius ratio dignoscatur: Corinthiis tamen manifesta erant; quia causas in quibus arguebantur, non ignorabant.

 Et ego in infirmitate, et timore, et tremore multo fui apud uos. Christum enim in stultitia humane sapientie predicans, odium sibi et persecutiones prouocabat, quasi rem uanam annuntians, [a 1Kb] et inimicam Iudeis atque gentibus.

 Et sermo meus, et predicatio mea non in persuasione humane sapientie. Ostendit non se ut hominum fauorem acquireret, humane sapientie placuisse, neque uerborum arti studuisse, sed fidem auctori exhibuisse, qui doctrinam suam non ornatu  traditionis humane acceptabilem uoluit esse uerborum strepitu, sed ipsis rebus; quia res ante uerba sunt.

[b 1Kb] Sed in ostensione spiritus et uirtutis Dei. Quia ut uerbis que infirma iuxta uirtutem sunt, res fatue compte prudentes uidentur; Deus predicationem suam non testimonio uerborum uoluit commendari, sed uirtutis; ut uerbi stultitia indicata, factis se sapientiam demonstraret spiritali ratione fundata.

 Ut fides uestra non sit in sapientia hominum, sed in uirtute 118 Dei; sapientiam autem loquimur inter perfectos; hoc est, inter eos qui crucem Christi uirtutis testimonio sapientiam fatentur. Hi enim sapientes et perfecti sunt, qui fidem non magis uerbis habent, quam rebus.

 Sapientiam autem non huius seculi. Recte ait, sapientiam non huius seculi, sed futuri, in quo ueritas Dei negantibus apparebit; hoc enim seculum rationem hanc non capit infirmitate cogitationis terrene.

Neque principum huius seculi, qui destruuntur. Manifestum est non esse sapientiam hanc principum huius mundi, quia destruuntur ab illa. Christianitas enim errores, quos hi inseruerunt, excidit, id est, idololatriam, auaritiam et cetera uitia, sicut dicit Ioannes apostolus . Propter hoc uenit Filius Dei, ut solueret opera diaboli.

 Sed loquimur Dei sapientiam in mysterio, que abscondita est. Occultum sensum manifestare se missum testatur, quem neque principes, neque potestates scirent, neque mundus audierat; ac per hoc  stultum putari, quia incognitum est: esse autem rationale et salutare teste uirtute, cui omnis intentio cedit ratiocinationis humane. Abscondita est ergo Dei sapientia, dum non in uerbis, sed in uirtute est; non humana ratione possibilis, sed spiritus efficacia credibilis.

Quam predestinauit Deus ante secula in gloriam nostram. Usque adeo uera sapientia, et cum Deo  semper fuisse declaratur; ut ante secula predestinata in gloriam nostram dicatur, qui credimus. Prescius enim Deus errores futuros [c 1Kb] in mundo, quem erat facturus, hoc decreuit ad confusionem illorum, qui sibi stultitiam sapientiam facturi erant: ad nostram autem gloriam, qui credituri eramus, et credimus.

 Quam nemo principum huius seculi cognouit; si enim cognouissent, numquam Dominum maiestatis crucifixissent. Principes huius seculi non solum homines accipiendos Iudeorum ac Romanorum: sed et hos principes ac potestates, quos supra dixit, ad quos uere pertinet dictum hoc, aduersus quos nobis colluctatio est spiritalis nequitie in celestibus; quia consilio ac uoluntate illorum crucifixus est  Christus . Denique [d 1Kb] post tentationes diabolus recessit, ait, usque ad tempus . Et ipse Dominus: Princeps, inquit, huius mundi uenit, et in me inuenit nichil . Principes ergo huius seculi per ignorantiam Dominum maiestatis crucifixerunt; nam Iudeorum principes, quomodo principes huius seculi possunt intelligi, qui erant subiecti regno Romano? Et neque Romanorum principes crucifixerunt Christum; quippe cum dixerit Pilatus: Nullam causam mortis inuenio in eo . Unde et manus lauit, dicens Iudeis: Innocens ego sum a sanguine iusti huius, uos uideritis . Hi ergo principes crucifixerunt Christum Dominum, quos triumphauit libere in semetipso ; quamuis dicat Marcus euangelista  de demonibus: Sciebant enim Christum ipsum esse Iesum . Scierunt quidem ipsum esse, sed qui in Lege promissus erat: mysterium tamen eius, quo Filius Dei est, nesciebant. Hoc etiam et Petrus apostolus ad populum Iudaicum dixit: Scio, fratres, quia per ignorantiam egistis hoc malum, et sicut principes uestri , non tamen seculi. Si ergo per ignorantiam serui occiderunt Dominum, peccatum eis ascribi non debet. Sed non licet hoc ignorare. Et quamuis Dominum esse nescierint, nescii tamen non erant quia rem impiam faciebant. Dominus tamen maiestatis crucifixus dicitur, cum mori nesciat: sed quia uerbum caro factum est, id est, Dei Filius incarnatus homo factus est, ipsi ascripta est mors; quia Iudei non utique carnem  persecuti sunt, sed eum qui operabatur per carnem; ac per hoc quamuis Dominus maiestatis mortem ignoret, quantum tamen ad Iudeorum uotum pertinet, et ad principum huius seculi, Dominum occiderunt in carne.

 Sed sicut scriptum est: Quod oculus non uidit, nec auris audiuit, nec in cor hominis ascendit, que preparauit Deus diligentibus eum. Hoc est scriptum  est [a 1Kb] in Apocalypsi Helie in apocryphis. Per hoc exemplum inopinatam rem factam dicit, et que non solum in humanum sensum non caderet, sed et celestes potentias lateret, Dei scilicet Filium 119 incarnatum; ut quod supra dixerat, firmaret, quia si principes huius seculi Deum hominem factum non intellexerunt, quanto magis homines! Sed si uerba offendiculum uel scandalum faciebant; uirtutibus tamen et signis fides non debuerat denegari. Infirmitati enim et ignorantie humane uirtus debuerat preponi, et credi quod humane rationi impossibile uidebatur; ideoque diligentibus Deum, id est, credentibus preparauit donum hoc.

 Nobis uero reuelauit Deus per Spiritum suum. Et quia principes seculi hoc ignorabant, Deus  hoc per Spiritum suum reuelauit credentibus; quia res Dei non potest sine Spiritu Dei addisci. Nam non solum hominibus sacramentum istud missum se dicit declarare, sed et principibus et potestatibus in celestibus, qui Dominum crucifixerunt; ut hoc predicante in terris, discant qui sunt in carnalibus celis, qui degunt sub elementis firmamenti. Hic ergo singularis apostolus est, qui hanc gratiam consecutus est; quia Trinitatis mysterium a nullo sic potuit explanari: unde et uas electionis diuino iudicio uocitatus est .

Spiritus enim omnia scrutatur, etiam profunda Dei. Quia enim de Deo est hic Spiritus, omnia nouit. Dei profunda autem ideo ait, quia omnem uirtutem et prescientiam eius nouit: quod omnino creature  impossibile est.

 [b 1Kb] Quis enim scit hominum ea, que sunt hominis, nisi spiritus hominis, qui in ipso est? Manifestum est cogitationes nostras a nullo sciri, nisi ab animo nostro, quem spiritum dixit. Denique in Euangelio inter cetera sic ait: Et spiritus eius reuersus est ad illam .

Sic et que Dei sunt, nemo nouit, nisi Spiritus Dei. Hic Spiritus Dei docuit nos, [c 1Kb] quod scit naturaliter, non doctus; et docuit nos de mysterio Christi; quia non solum Spiritus Dei est, sed et Christi.

 Nos non autem spiritum huius mundi accepimus; sed Spiritum qui ex Deo est. Hinc scimus quia Spiritum, qui de Deo est, accepimus, quia mundi spiritus non potest scire, que ab hoc nobis insinuata  sunt. Spiritus tamen mundi hic est, per quem arripiuntur fanatici, qui sine Deo sunt; est enim inter mundanos spiritus potior; unde solet coniecturis, que mundi sunt diuinare, quem pythonem appellant. Hic est qui per uerisimilia fallitur et fallit: hic est  qui per Sibyllam locutus est, sensum nostrum secutus, locum uolens inter celestes habere.

Ut sciamus que a Deo donata sunt nobis. Quia enim Dei Spiritus datus est nobis, scimus que a Deo donata sunt nobis. Non enim hec possemus scire, si mundi spiritum haberemus; quia [d 1Kb] non potest mundi scire spiritus. Sensum enim Dei nemo nouit, nisi qui de Deo est, Spiritus Dei; inferiora enim non possunt superiorum scire consilium, neque creatura conditoris sui dignoscere uoluntatem.

 Que et loquimur. Ut hinc manifestum sit scire nos que a Deo nobis donata sunt; quia hec et loquimur, ut et alii discant per doctrinam spiritalem. Predicatoribus enim, id est, apostolis insinuata diuinitus sunt, que traderent populis, et  addiscerent principes huius seculi quid admisissent mali.

[e 1Kb] Non in doctrina uerborum humane sapientie, sed in doctrina spiritus; uerba enim humane sapientie hunc sensum non uident, neque litterature studiis apprehenditur: sed per fidem spiritali ratione concipitur, dicente Esaia propheta: Nisi credideritis, neque intelligetis . Naturali enim magis lege, quam cursu siderum, et calculis signorum, que in firmamento denotantur, addiscitur. Denique credentes non humanis uerbis, sed nature sue uident congruere, quod credunt; opus enim agnoscit opificem: ideoque Euangelium animis nostris loquitur spiritalia, excitans illos ad cognitionem sui Creatoris.

 Spiritalibus spiritalia comparantes. Hoc est, iis qui mundanam prudentiam refutant, spiritalem efficaciam tradere, que mysterio fidei continetur, ad illuminandum sensus beneuolorum hominum; credentes enim que mundi sapientia stulta iudicat, spiritales sunt.

[f 1Kb] Animalis autem homo non percipit ea, que sunt Spiritus Dei nescit; stultitia enim est illi. Pecoribus enim similis 120 sensum suum in terram deprimit; ideoque non assequitur nisi que uidet: nec putat aliquid posse fieri, quam quomodo scit. Ideo quidquid aliter audit, quam nouit, stultum iudicat; nichil enim existimat posse fieri sine commixtione. Unde ridet audiens Deum Filium genuisse, quem scit simplicem et incorporeum: et uirginem peperisse, et resoluta  corpora rursum reuocari ad uitam; cum hec magis ad laudem Dei proficiant, ut credatur fecisse, cuius operis ratio inuestigari non possit; Deus est enim, qui fecit. Imbecillitas enim humana stultum putat, quod scientia sua non concludit; cum hoc  magis stultum deberet habere, et illud prudens, quod quia Dei factum dicitur, non potest comprehendi.

Et non potest scire; quoniam spiritaliter iudicatur. Humanam traditionem sequentes, dum unius Dei fidem abnegant, spiritualiter factum est, quod ratione carnis inflati putant fieri non posse: et sic reprobi annotati, spiritaliter condemnati sunt.

 Spiritalis uero diiudicat omnia, et ipse a nemine iudicatur. Quoniam uera ratio spiritualium est, id est, credentium; hoc enim quis nuncupatur, quod credit: ideo ipsi omnia iudicant. Ipsorum enim exemplo infidelitas diiudicabitur: ipsi autem a nemine iudicabuntur. Quis enim condemnet uera dicentem? Cum enim constet omnes inimicos fidei falsa  tenere pro ueris, accusatio illorum in irritum iam deducta est, ueri iudicio condemnata; quia qui non crediderit, inquit Dominus, iam iudicatus est .

 Quis enim cognouit sensum Domini? quis instruxit eum ? Sensus Dei est, quod hec spiritaliter iussit fieri, per que mundi sapientia stulta probaretur, negans posse fieri quod factum est. Quem sensum nullus est, qui cognouerit, et displiceat illi, ut emendet consilium Dei; quia qui cognouit, laudat potentiam Dei, quem qui omnia negat posse, nec mundum credit fecisse. Quid enim magnum est, ut de se credatur generasse, qui non ambigitur cuncta ex nichilo fecisse? quippe cum dicat Saluator: Apud Deum autem omnia possibilia sunt  .

Nos autem sensum Domini habemus. Hoc dicit, [a 1Kb] quia credentes participes sumus eiusdem diuine sententie.



CAPUT III.

 Et ego, fratres, non potui uobis loqui quasi spiritalibus, sed quasi carnalibus. Nunc his loquitur, qui propterea quod seculi adhuc uoluptatibus seruiebant, carnales erant. Quamuis iam baptizati essent, et Spiritum sanctum accepissent; tamen quia post baptismum statim ad ueterem hominem fuerant reuersi, cui abrenuntiauerant, dicuntur carnales. Spiritus enim sanctus tunc permanet in eo, cui se infuderat, si permaneat in proposito regenerationis:  si quominus, abscedit; ita tamen ut si se reformauerit homo, redeat ad illum. Semper enim paratus ad bonum est, diligens penitentiam.

Quasi paruulis in Christo lac uobis potum dedi, non escam. Quamuis renati essent in Christo, tamen non fuit dignum tradi spiritualia; accepta enim fide, que est uelut semen spiritale, nullum fructum Deo dignum fecerunt, ut perfectionis uerba mererentur addiscere: sed quasi paruuli imperfectionis sensibus studebant. Apostolus autem uir diuinus, et medicus  spiritalis, unicuique secundum uires suas tradebat; ne per imperfectionem et imperitiam quis de rebus spiritalibus scandalum pateretur.

 Nondum enim poteratis. Ostendit aperte non illos debuisse audire, que confirmatis dicenda sunt.

Sed neque nunc potestis; adhuc enim carnales estis. Hic ualde arguit temeritatem illorum, qui querebantur dudum se non audisse spiritalia; cum adhuc indigni essent audire. Pseudoapostoli enim promiscue omnibus uno atque eodem genere tradebant, nullius personam discernentes; ut acceptabiles fierent per hypocrisin commendati: cum constet Dominum et auctorem nostrum Christum aliter populis, aliter discipulis interfatum, et inter ipsos apostolos fuisse  distantiam; tribus etenim discipulis gloriam suam in monte ostendit, dicens illis ut tacerent uisum, quamdiu a mortuis resurgeret .

121  Cum enim in uobis emulationes et contentiones sint, nonne carnales estis, et secundum hominem ambulatis? Indignitatis causam ostendit; quia qui de homine sperat auxilium, carnalis est. Qui autem. spreta humanitate, de Deo sperat, spiritalis est; quia Deus spiritus est.

 Cum enim quis dicat: Ego sum Pauli; alius autem: Ego Apollo; nonne homines estis? Sicut enim gloriantes in Deo, et de ipso omnem [b 1Kb] gratiam sperantes, dii dicuntur, a Deo adoptati; ita et in homine gloriantes, et homines et carnales dicuntur, sententia Dei conclusi, qui ait: Ego dixi, dii estis;  uos autem sicut homines moriemini . A sua ergo persona incipit; ne forte putaretur per inuidiam magis personas illorum destruere, ostendens magnum errorem et ad Dei contumeliam pertinere, quando Deo predicato, gloria datur hominibus. Quid ergo minus est a gentilitate, dum adhuc aliquid de hominibus speratur?

 Quid igitur est Apollo? Quid uero Paulus? Ministri eius, cui credidistis. Ut quia ministri sunt, spes in his non sit, sed in Deo, cuius ministri sunt. Illi enim gratiarum actio deferenda est, cuius donum est; hi uero serui, quos etiam inuitos oportet dispensare. Numquid non Moyses coactus est ire ad Pharaonem; et Ionas inuitus missus est predicare Niniuitis, et Ananias contradicens missus est  Saulo manum imponere?

Et unicuique sicut Dominus dedit: id est, sicut uoluit, et sciuit, diuisit singulis officia ministerii.

 Ego plantaui, Apollo rigauit, sed Deus incrementum dedit. Plantare est euangelizare, et ad fidem attrahere: rigare uero, baptizare solemnibus uerbis: peccata autem dimittere, et Spiritum dare, Dei solius. Si ergo effectum salutis Deus dat, nulla gloria in hac re hominis est . Scimus enim et Spiritum sanctum sine manus impositione  datum a Deo , et non baptizatum consecutum remissionem peccatorum. Numquid non hic inuisibiliter baptizatus est, quando donum baptismatis consecutus est?

 Itaque neque qui plantat, est aliquid; neque qui rigat: sed qui incrementum dat Deus. Et plantata enim solent emori, et rigata ad effectum fecunditatis minime peruenire, nisi det Deus uegetam uitam. Quantum ergo ad honorificentiam Dei pertinet, nichil est homo: quantum autem ad ministerium pertinet, necessarius est; ut honorificetur quasi seruus, non ut aliquid de illo speretur ad iniuriam Dei.

 Qui enim plantat, et qui rigat, unum sunt. Unum sunt, [a 1Kb] quia ambo mercenarii sunt;  quamuis diuersa sint illorum officia. Unusquisque autem propriam mercedem accipiet secundum suum laborem. Quamuis enim unum sint, sed quia maior est, qui euangelizat, quam qui baptizat; ideo discreuit mercedes illorum; et non solum ad hoc, sed ad doctrine sinceritatem pertinet: ut maiori mercede sit dignus, qui inuiolatam tradit doctrinam.

 Dei enim sumus [b 1Kb] operis participes: Dei cultura, Dei edificatio estis. Hoc ad apostolorum personam pertinet, quos constat Dei esse adiutores; quia uicarii sunt Christi.

 Secundum gratiam Dei, que data est mihi, ut sapiens architectus fundamentum posui. Gratiam sibi datam dicit, ut dignus esset predicare Euangelium; ut et hoc Dei esse ostenderet, non  hominis. Secundum hanc itaque gratiam, ut sapientem architectum fundamentum se dicit posuisse. Sapiens architectus est, qui iuxta disciplinam auctoris collocat fundamentum, id est, qui secundum traditionem Saluatoris euangelizat.

Alius autem superedificat. Superedificia sunt, que post predicationem apostolorum a superuenientibus traduntur aut malis aut bonis doctoribus.

Unusquisque autem uideat, [c 1Kb] quemadmodum superedificet, id est, ut superedificia congruant fundamento; ne si obliqua fuerint et friuola, ruinam faciant, manente incolumi fundamento; quia si male docuerit, Christi nomen permanet, quod est fundamentum: doctrina autem mala peribit, sicut dicit Dominus: Omnis plantatio, quam non plantauit Pater  meus celestis, eradicabitur .

 Fundamentum enim aliud nemo potest ponere preter id quod positum est, quod 122 est Christus iehsu. Ideo nemo potest ponere aliud fundamentum, quia quamuis heretici sint aliqui, non tamen docent, nisi sub Christi nomine. Aliter enim commenta erroris commendare non possunt, nisi interposito Saluatoris nomine predicent; ut res contrarias et  absurdas nominis dignitas faciat acceptabiles.

 Si quis autem superedificat supra fundamentum hoc, aurum, argentum, lapides pretiosos. Lapides pretiosi sunt, quos non corrumpit ignis. Tria genera posuit preclara in mundo, in quibus bonam doctrinam significauit, Ligna, fenum, stipulam: tria alia genera posuit, sed friuola. In his corrupta et uana doctrina designata [d 1Kb] dignoscitur.

 Qui facit hoc opus, manifestus erit; dies enim declarabit, quia in igne reuelabitur. Hoc est, mala doctrina in igne omnibus apparebit; nunc enim quosdam fallit. Et uniuscuiusque opus quale sit, ignis probabit. Quia enim per ignem examinatio fiet, si in aliquo non inuenerit, quod exurat, manifestat illum bonum fuisse doctorem; mala enim et adultera  doctrina idcirco in ligno, feno, et stipula significata est, ut ostenderetur ignis esse esca.

 Si cuius opus manserit, quod superedificauerit; mercedem accipiet. Cum enim nichil in illo sordis inuentum fuerit praue doctrine, ut in bono auro; ita erit ut tres fratres in camino ignis , mercedem uitam eternam cum gloria accepturus; quia sicut aurum et argentum, et lapides, quos ignis non consumit: ita et bonus magister incorruptibilis permanebit.

 Si cuius opus arserit, detrimentum patietur. Opus quod ardere dicitur, mala doctrina est, que interibit. Cuncta enim mala peribunt, sicut iter impiorum; quia non sunt substantie, sed asseuerationes peruerse. Damnum autem pati est penas perpeti.  Quis enim in pena positus, iacturam non facit?

Ipse autem saluus erit, sic tamen quasi per ignem. Saluum illum futurum dixit; quia non interibit substantia, qua constat, sicut et doctrina mala peribit; quia accidens causa est. Ideo autem dixit: sic tamen quasi per ignem; ut salus hec non sine pena sit, quia non dixit: Saluus erit per ignem; ut merito suo [e 1Kb] ab igni non combustus, saluus fiat examinatus per ignem; sed cum dicit: Sic tamen quasi per ignem, ostendit saluum illum quidem futurum, sed penas ignis passurum; ut per ignem purgatus fiat saluus, et non sicut perfidi eterno igne in perpetuum torqueatur: ut ex aliqua parte opere pretium sit credidisse in Christum. Semper enim crubescat necesse est, qui se uidet falsum defendisse pro uero: et simili modo  semper fiduciam habebit Dei; qui abiecto falso, secutus est uerum; et spreta impietate, succubuit pietati. [f 1Kb] Extra catholicam enim quidquid est, contrarium est.

 Nescitis quia templum Dei estis, et Spiritus Dei habitat in uobis? Templum Dei nos esse dicit, ut Deum in nobis habitare sciamus; in templo enim suo habitet necesse est. Et quia Spiritum Dei  dicit habitare in nobis, Deum significat intelligendum Spiritum sanctum.

 Si quis templum Dei uiolauerit, disperdet eum Deus, templum enim Dei sanctum est, quod estis uos. Hec idcirco premisit, ut illos compungat, qui turpiter uiuentes, corpora sua uiolando corruperant; maxime illum qui uxorem patris habebat; ut ante esset reus, quam causa illius in medium prorumperet. Denique simili, immo eodem modo, cum causam illius iudicat, loquitur dicens: An nescitis quia corpora uestra templum sunt Spiritus sancti, qui in uobis est, quem habetis a Deo . [a 1Kb] Superius templum Dei dixit; hoc autem loco templum Spiritus sancti. Quis hic dubitet, quia Spiritum sanctum Deum significauit?

  Nemo se seducat: id est, nemo proprio, uel humano consilio putet se sibi prodesse. Ad superiorem sensum redit: Si quis uidetur sapiens esse inter uos in hoc seculo stultus fiat, ut sit sapiens. Hoc dicit, quia si quis intelligit salutem promissam, et mysterium incarnationis Domini nostri Iesu Christi, stultus fiat, id est, sapientiam mundi fugiat, ut stultus ab ea iudicetur, et tunc erit prudens; quia stultus seculo prudens est Deo, dum credit Deum 123 fecisse, que ratio mundi non capit, sicut supra memoraui. Pseudoapostoli autem prudentes uolentes uideri in mundo, neque Deum Filium habere, neque incarnationem ueram esse, neque carnem posse resurgere predicabant.

 Sapientia enim huius mundi stultitia est  apud Deum. Sic stultitia est sapientia huius mundi apud Deum, dum facit Deus, quod mundus fieri posse negat; sapientiam illius stultitiam probat, et cum multos deos dicant, fides autem unum probet, teste uirtute, in prudentia sua confundentur.

 Scriptum est enim: [b 1Kb] Reprehendens sapientes in astutia eorum. Et iterum: Dominus nouit cogitationes sapientium, quoniam uane sunt. Istud in psalmo habetur nonagesimo tertio. Denique idem sensus est; sciens enim uanas cogitationes illorum ut stultos illos probaret, sapientiam illorum reprehendit, ostendens uerum esse, quod falsum dicebant; et falsum, quod uerum putabant.

 Itaque nemo glorietur in homine. Quoniam enim humane cogitationes et consilia improuida  et infirma sunt, non esse gloriandum in homine docet, sed in Deo, cuius consilium retractari non potest: quidquid enim homines sine Deo sapiunt, stultum est.

 Omnia namque uestra sunt, siue Paulus, siue Apollo, [c 1Kb] siue Cephas, siue mundus, siue uita, siue mors, siue presentia, siue futura: omnia uestra, uos autem Christi, Christus autem Dei. Alio loco dicit de eodem sensu: Nos autem seruos uestros propter Iesum . Seruos pro ministris posuit; ut  non [d 1Kb] singulos sibi defenderent, cum omnibus uterentur, sicut et Dominus dicit: Ego sum in medio uestrum non ut ministrer, sed ut ministrem . Nam mundus utique noster est, sed ut de illo secundum Dei uoluntatem sentiamus, et decretos cursus eius in Dei uoluntate ponamus. Et uita presens concessa nobis est, sed ut modeste illam et cum Dei gloria transigamus. Siue mors, ut pro Christo mori libenter habeamus spe promissionis future. Siue presentia, ut sic presentibus utamur, ne offendamus. Siue futura, ut futura credentes, ipsis nos magis, quia meliora sunt, commendemus.

 uos autem Christi: ut quomodo hec iudicio nostro concessa sunt et subiecta, ita et nos Christo subiiciamur; quippe cum per ipsum esse ceperimus, et in prima origine, et regeneratione.  Christus autem Dei. Christus Dei est Patris sui proprius Filius, faciens uoluntatem eius; ut et nos ipsius faciamus. Si ergo Christi sumus famuli, quid est ut ad eius iniuriam de hominibus aliquid speremus?



CAPUT Iu.

 Ita nos existimet homo, ut ministros Christi, et dispensatores mysteriorum Dei. Hoc significauit, quia minus de illo sentiebant aliqui Corinthiorum: sed ut homo hoc de illo sentiret, quod et Deus, qui illum elegerat; ideo ministros Christi ait, et dispensatores mysteriorum Dei. Quando enim non uerborum strepitu, neque humana sapientia nitebatur intelligi; debuit sacramentum Christi dispensare,  in quo non uerba, sed uirtus fulgebat: non per quod homo, sed Deus gloriosus uideretur; collega enim piscatorum, non aliter quam illi, Christum predicabat. Cum ergo ministrum se Christi et sacramentorum Dei probat, pseudoapostolos notat, et abnegat Christi esse quod tradunt, per id quod discordarent a traditione apostolica.

 Hic iam queritur inter dispensatores, ut fidelis quis inueniatur. Hoc quod dicit, non solum ad pseudoapostolorum personam pertinet; sed et ad reliquorum, qui accepta dispensatione, aut uerecundia, aut timore, aut certe commendationis sue causa constanter arguere trepidabant aut malos sensus aut mores. Hic enim tam constans erat, ut nec uite sue parceret, dummodo fideliter [e 1Kb] omnia celebraret.

  Mihi autem pro minimo est, ut a uobis diiudicer, aut ab humano die. Quos in tantis uitiis reprehendit, miserum dicit ab his se iudicari; quippe cum nec a iustis iudicandum se sciret. Aut ab humano die, hoc est, quia nec a legibus mundo creditis iudicandus erat. Supergressus enim humanam iustitiam, celesti iustitie studebat, sicut dicit Dominus: Nisi abundauerit iustitia uestra plusquam scribarum et phariseorum, non intrabitis in regnum  Dei. . Humanum ergo 124 diem cum dicit, significat et diuinum; in quo iudicaturus est Christus, quia sicut iurisconsulti seu pontifices, quos uocant sacerdotes, certos dies quibus iudicatur, decreuerunt; ita et dies Domini definitus est, quo iudicaturus est mundum.

 Sed neque me ipsum iudico; nichil quidem mihi conscius sum. Apertum est quia conscientiam puram habens sollicitus de se non erat. Sed non in hoc iustificatus sum. Nunc humiliat se, et loquitur ut homo, qui possit culpam incurrere nescius. Qui autem iudicat me, Dominus est. Recte ait; quamuis enim humiliauerit se, tamen Domino Christo plurimum dedit; quia potest, quod hominem latet, dum occulta iudicat, manifestare, non ut reum faciat,  sed prudentem. [a 1Kb] Quamuis enim sanctus, tamen homo est, quem non potest fieri, ut non aliquid lateat. Interdum enim aliquid utile putamus, quod inutile est; nec enim omnia membra aut latera conuersationis humane descripta habemus: ab iis autem que grauia sunt, aperte prohibiti sumus. Nam quedam cause nos fallere solent ex causis aliquibus orte; ut quod non est utile, putemus utile: quod leue quidem est; quia propositum liberum est.

 Itaque nolite ante tempus iudicare, donec ueniat Dominus. Monet illos ne iudicent, cum iudicandi sint, et habeant duplex peccatum, sicut ait Dominus: Nolite iudicare, ut non iudicemini ; sed exspectate diem iudicii Dei, ac si fideles et boni sint. Iniuria enim iudicis est, si  ante cognitionem eius a seruo procedat iudicium aut sententia.

Qui et illuminabit occulta tenebrarum, et manifestabit consilia cordium: et tunc laus erit unicuique a Deo. Hoc dicit, quia in die iudicii nichil occultum erit eorum, que gesta aut cogitata sunt: et simplicitas et hypocrisis illic apparebit; ut etqui despectus habebatur, forte appareat dignus: et qui aliquid esse putabatur, inueniatur reprobus. [b 1Kb] Omnia enim nuda erunt in die iudicii, et tunc laus erit bene agenti uel cogitanti. Hic enim qui laudatur, improbabile est an dignus sit, sicut et in alio loco dicit: Non enim qui se ipsum commendat, ille probatus est: sed quem Deus commendat , quem utique nichil latet.

  Hec autem, fratres, transfiguraui in me, et Apollo propter uos; ut in nobis discatis, ne supra quod scriptum est, unus pro uno infletur aduersus alterum. Transfigurauit hec in se et Apollo, dum pseudoapostolorum glorias et traditiones peruersas sub sua persona et Apollo euacuat, summatim illos designans, non singulatim; ne forte maior discordia in populo nasceretur. Nemo enim audiens nomen suum taxari, aut eius cui fauet, contentus est tacere:  tacito autem nomine si quis audiens, etiamsi de se intelligat dictum, dissimulat. Sub hac ergo propositione euacuauit personas illorum, cum dicit: Ego plantaui, Apollo rigauit, etc. , ut in his discerent nichil dandum hominibus.

 Nam quis te discernit? Id est, sunt aliqui, qui amplius accipientes in baptismate aut in doctrina, ceteros dicant minus consecutos. Hoc iis loquitur, qui baptizatos ab aliis, plus aliquid esse putabant: quorum eloquentia seducebantur, ut fuco quodam peruersa recta putarent. Tanta enim discordia erat in populo, ut multa essent studia diuersarum partium: et sic omnia dicta sua aptauit Apostolus sine manifestatione nominum omnibus partibus; ut cum legeretur epistola, unaqueque pars ad se  dicta susciperet, audiens quod cause sue intendi cognosceret.

Quid enim habes, quod non accepisti? Nihil illum boni ultra dicit consecutum ab aliis, quam ab eo acceperat, ideo frustra queri; quod enim habebant, ab Apostolo acceperant. Ad unum autem uidetur loqui, quia ad partem plebis loquitur.

Si autem accepisti, quid gloriaris, quasi non acceperis? Hoc quasi insultatores Apostoli agebant per imperitiam; ut eadem audientes, que ab Apostolo iam didicerant, illum euacuantes, de horum magisterio gloriarentur; eloquentia enim commendati, predicationis gloriam in se conuertebant. Apostolus uero contemptibilem se uolebat uideri, dummodo Dei gloriam faceret acceptabilem.

  Iam saturati estis, iam diuites facti estis, sine nobis regnatis. Ironia est, ut dicunt; irascentis enim uerba 125 sunt, non confirmantis. In quibus enim tanta uitia arguit, regnare illos dicit; sic enim putabant, gloriantes de iis que a pseudoapostolis tradebantur.

Et utinam regnetis, ut et nos uobiscum regnemus. Ut pius pater etiam ingratis filiis bene optat. Qui enim poterat fieri, ut sine apostolis regnarent? Quidquid enim non ab apostolis traditum est, sceleribus plenum est. Sic tamen ordo fuerat dicere: Ut nobiscum regnetis; sed quia premiserat: Et utinam regnetis, aliter dicere non potuit nisi: Ut et nos uobiscum regnemus. Regnare autem est de spe et promissis Christi securum esse, et gaudere in iis, que  aduersa propter nomen Christi accidunt; lucrum enim afferunt, non detrimentum. Unde alio loco dicit: Cum infirmor, tunc potens sum .

. Puto enim quod Deus nos apostolos nouissimos ostendit, quasi morti destinatos. Hoc ideo persone sue deputat, quia semper in necessitate fuit, persecutiones et pressuras ultra ceteros passus, sicut passuri sunt Enoch et Elias, [c 1Kb] qui ultimo tempore futuri sunt apostoli. Mitti enim habent ante  Christum ad preparandum populum Dei, et muniendas omnes Ecclesias, ad resistendum antichristo, quos et persecutiones pati et occidi lectio Apocalysis testatur. Horum ergo tempus suo tempori comparauit Apostolus dicens: Quasi morti destinatos , ad hoc enim uenturi sunt, ut occidantur.

Quia spectaculum facti sumus huic mundo, et angelis et hominibus. Quia erunt spectaculum et Enoch et Elias usque adeo, ut corpora eorum in platea proiiciantur in conspectu totius populi infidelis; ita et apostoli spectaculum facti sunt; quia publice ridebantur, positi ad iniuriam et mortem quam passi sunt. Mundum autem, angelos et homines dixit; quia et angeli mali sunt, dicente Dauid in psalmo septuagesimo  septimo: uexabat illos per angelos malos, et homines mali et increduli; his apostolorum iniurie oblectamento sunt. Mundus autem idcirco infidelitas dicitur, quia uisibilia sequitur.

 Nos stulti propter Christum. uerum est quia amantes Christum, stulti sunt mundo. uos autem prudentes in Christo. Qui prudens in Christo iudicatur a perfidis, non recte asserit Christum. Denique Marcion, quia negat Filium Dei, et incarnari Deum potuisse, prudens est mundo, et Photinus, quia non fatetur Christum per id quod natus est, Deum, sapiens uidetur mundanis.

Nos infirmi. Infirmi ideo, quia sine adulatione et cum stultitia, sicut uidetur mundanis, predicantes Christum iniuriis subiiciebantur. uos autem fortes.  Ideo fortes, quia sic profitebantur Christum, ne offenderent homines, ut essent securi.

uos nobiles. Qui enim Christum non fatetur, quia Abrahe promissus est, et ab initio predicatus, hic nobilis contra Christum est; quia antiquitatem promissi Christi aliis deputat. Nos uero ignobiles. Ignobilis mundo est, qui Christum, quod mundus denegat, ab initio profitetur. Hec igitur omnia supradicta, que negare uidetur, confirmat, et que quasi confirmare uidetur, negat. Irascentis enim uerba sunt, qui negando confitetur, et confitendo negat.

 Usque ad hanc horam et esurimus, et sitimus, et nudi sumus, et colaphizamur, et instabiles sumus, et laboramus operantes manibus nostris. Libere enim et iuxta ueram fidem sine aliqua adulatione  Christum predicantes, et gesta praue uite arguentes, gratiam apud homines non habebant, et colaphizabantur, id est iniuriis agebantur, et instabiles erant; quia fugabantur, ne in loco diu manentes, plures docerent. Ideo et manibus operabantur, quia non solum gratiam apud homines non habebant; uerum etiam ab his accipere indignum erat, qui errori studebant, sicut dicit in psalmo centesimo quadragesimo: Oleum autem peccatoris non impinguet caput meum . Quia et libertatem arguendi amittit, et peccat, qui ab eo accipit, qui ideo dat, ne corripiatur.

  Maledicimur et benedicimus: male tractantes enim se hortabantur ad bonum. Persecutionem patimur et sustinemus; quia persequentibus se non resistebant. Blasphemamur et obsecramus: blasphemantes enim rogabant, ut permitterent sibi reddi rationem.

126 Tamquam purgamenta huius mundi facti sumus, [a 1Kb] omnium peripsema usque modo. Non resistendo ulli, neque uicem in malis reddendo, sed semper se subiiciendo; ut per patientiam reuocaret ad bonum, contemptibilis et despectus fiebat. Usque modo, id est, usque nunc etiam apud Corinthios, pro quibus hec, que supra memorat, mala passus est. Et quoniam humilitatem suam nichil in his proficere uidebat, queritur dolore commotus tantam subiectionem et iniurias  nullum fructum habere potuisse; sed et quod deterius est, in peius profecisse.

 Non ut confundam uos, hec scribo: hoc est, non ut ruborem uobis faciam, hec scribo, sed ut corrigatis. Sed quasi filios meos carissimos moneo. Adhuc se supplicem facit, ne correpti, et ad iram prouocati, admonitiones eius spernerent. Id agit ut medicus salutaris, qui putamina abscindens, dolorem illatum spe et blanditiis mitigat, ut eger se curari permittat.

 Si enim decem millia pedagogorum habueritis in Christo, sed non multos patres. Nam in Christo Iesu per Euangelium ego uos genui. His dictis ostendit nullum posse eo affectu diligere illos, quo ipse eos diligebat. Quis enim alienos filios suis preponat  in amore? Ac per hoc monita eius, qui et pro his tanta mala passus est, non debere eos spernere.

. Obsecro ergo uos, imitatores mei estote. O beneuolentiam sancti Apostoli, qui obsecrat filios, ut imitentur patrem, hoc est, sponte rogat egros, ut recipiant medicinam! In his tamen sui illos imitatores uult esse; ut sicut hic multa exitia pro salute eorum ab incredulis passus est, et non cessit, dummodo per dies et noctes euangelizaret illis donum gratie Dei; ita et illi manentes in fide eius et doctrina, non reciperent falsorum apostolorum praua commenta, [b 1Kb] sed resisterent contemnentes opprobria, aut detractiones, ut patri suo spiritali inuiolatum reseruarent affectum.

  Ideo misi ad uos Timotheum, qui est filius meus carissimus et fidelis in Domino. Hortatur illos in hoc eodem Timotheo, quem ideo carissimum et fidelem filium obtestatur in Domino, ut in hoc discerent, quid pecarent; cum enim huic testimonium perhibet, illos arguit.

Qui uos commonefaciat uias meas, que sunt in Christo Iesu, sicut ubique in omni Ecclesia doceo. Per istum quem fidelem filium in Domino confirmat, reuerti illos uult ad regulam a se tradite ueritatis; ut commoniti uerbis et exemplis operum eius resipiscerent, cognoscentes non perperam se fuisse ab  Apostolo doctos, quando eadem tenere omnes Ecclesias discerent.

 Tamquam non uenturus essem ad uos, sic inflati sunt quidam. Indignabantur quidam Corinthiorum, quia non ibat ad illos, non desiderio, sed superbia, quod quasi indignos illos haberet; cum magis Apostolo hoc studium fuerit, ut de indignis faceret dignos. Habebat ergo uotum eundi, sed maiora erant, que agebat.

 ueniam autem cito ad uos, si Dominus permiserit. [a 1Kb] Post commonitionem promittit se ire ad illos, sed si Dominus permitteret; ut quia plus scit Deus quam homo, ideo si sciret opere pretium esse, permitteret: et si non iret, Dominum non siuisse ostenderet, causa utique indignitatis illorum.

 Et recognoscam non sermonem illorum, qui inflati sunt, sed uirtutem. Confundit illos, quia cum oblique conuersarentur, indignabantur, quasi digni essent ab Apostolo uisitari.

 Nec enim in sermone est regnum Dei, sed in uirtute. Ut sicut regnum Dei non splendore uerborum commendatur, sed uirtute signorum, ita et hi non uerbis nudis, sed uirtute operum spiritualium dignos se ostenderent ab Apostolo uisitari.

 Quid uultis? In uirga ueniam ad uos, an in caritate et spiritu mansuetudinis? Terroris uerba infert, ut pudorem passi, qui inflati erant, humiliarentur; ut si uere Apostoli presentiam desiderarent, prepararent se ad excipiendum eum, id est, abluerent se y [b 1Kb] ab omni macula criminis; ut ueniens  ad illos, letitiam haberet quasi cum filiis karissimis.



CAPUT u.

 Omnino auditur inter uos fornicatio, et talis fornicatio, qualis nec inter gentes. Ut quam graue sit istud 127 peccatum ostenderet, nec ab iis hoc dixit admitti, qui Deum nesciunt; ut proinde qua pena hic mulctandus esset ostenderet, [c 1Kb] qui sub eterna et diuina iustitia constitutus, tanti sceleris crimen admiserat.

Ita ut quis uxorem patris habeat. Premissi criminis prodidit genus; ut non solum illum aperte reum mortis faceret, sed et adherentes illi non immunes a crimine demonstraret, in quo enim difficile peccatur, plus facit reum.

  Et uos inflati estis, et non magis luctum habuistis. Superbiam illorum in tantum humiliat, ut non querulos iam, sed magis supplices faciat. Erant enim et ipsi participes, dum paterentur reum tam ingentis facinoris secum incorreptum conuenire; ut omnes uno consilio abiicerent eum, si negaret emendare se. Si autem quis potestatem non habet,  quem sit reum, abiicere, aut probare non ualet, immunis est, et iudicis non est sine accusatore damnare, quia et Dominus Iudam, cum fur esset, quia non est accusatus, minime abiecit.

Ut tolleretur de medio uestrum, qui hoc opus fecit. Cognito opere isto, pellendum illum fuisse de cetu fraternitatis; omnes enim crimen eius sciebant, et non arguebant; publice enim nouercam suam loco uxoris habebat. In qua re neque testibus opus erat, neque tergiuersatione aliqua poterat tegi crimen.

 Ego quidem absens corpore, presens autem spiritu: id est, absens facie, presens autem auctoritate spiritus, qui nusquam abest. Iam iudicaui ut presens, eum qui hoc admisit, in nomine Domini nostri Iesu Christi congregatis uobis et meo spiritu,  cum uirtute Domini nostri Iesu, tradere hunc Satane in interitum carnis. Quoniam [d 1Kb] omnis carnis uoluptas a diabolo est, ac per hoc cum huic uoluptati remittitur, traditur Satane; caro enim hoc habet in natura, ut intereat; anima ergo cum se iungit desiderio eius, infirmans spiritualem suum uigorem, simul interitum patitur. Itaque si hic correptus stupri admissi, erubesceret eiectum se, non interiret, penitentia subsequente. [e 1Kb] Non tantum omnium consensu et presentia; sed uirtute Domini Iesu, id est sententia cuius legatione fungebatur Apostolus, abiiciendum illum de Ecclesia censuit. Cum eiicitur, traditur Satane in interitum carnis; et anima enim et corpus intereunt, quando que contra legem sunt, fiunt: sed in hac aliter causa interitus carnis homini  deputatur. Quamquam enim omnia peccata carnalem hominem prestent, hoc tamen specialiter desiderium carnis est, [f 1Kb] quo cum corpore tradit gehenne; quia uicta anima, sordibus maculata anima, libidine carnis fit caro; sicut et corpus recte gubernatum spiritale appellatur. Animus tamen est, qui aut uictus illecebris, totum hominem carneum facit: aut in uigore nature sue manens, carni prestat, ut spiritualis dicatur.

Ut spiritus saluus sit in die Domini Iesu Christi. Tradit contaminatum supradictum Satane, ut spiritus saluus sit in hominibus Ecclesie in die iudicii; nisi enim eiectus esset, non fieret saluus spiritus Ecclesie in die iudicii. Deserebat enim omnes contaminationis causa, ut in die Domini nudi ab Spiritu  sancto inuenti, audirent a iudice Domino: Recedite a me, non noui uos ; sicut dicit ad Romanos: Si quis autem spiritum Christi non habet, hic non est eius. ; et in alia epistola: Nolite contristare Spiritum sanctum Dei. . Si enim contristatur deserit, et non erit saluus: non utique sibi, qui impassibilis est:  sed nobis quibus datus est: ut per illum Dei filii esse probemur. Res enim que amittitur, salua non est, non utique sibi, que ubicumque sit, necesse est ut sit; sed ei a quo amittitur.

 [a 1Kb] Bona est gloriatio uestra? Hoc est, non bona est; leti enim erant, cum magis contristari debuerint in fratre tam acerbe peccante, sicut tristis fuit Samuel in Saul peccante. A quo crimine mali doctores aut dissimulabant, aut negligentius arguebant (sicut et Heli sacerdos  [b 1Kb] ne amari essent hominibus.

Nescitis quia modicum fermentum totam massam corrumpit? Ita et peccatum unius, quod cognitum non arguitur, multos contaminat; immo omnes qui norunt, et non deuitant, aut cum possint arguere,  dissimulant. Non enim sibi uidetur peccare, quando a nullo corripitur aut uitatur.

128  Expurgate uetus fermentum, ut sitis noua conspersio. Hoc duplici genere accipiendum est, quia est et fermentum humana doctrina, dicente Saluatore: Cauete a fermento Phariseorum , id est a doctrina. Et ad malam ergo doctrinam cauendam, et ad hanc causam dictum est, quia eiecto fornicatore, uetus fermentum eiicitur. Ideo autem uetus quia antiqui erroris peccatum est. Noua autem compositio, Christi doctrina est.

Sicut estis azymi. Azyma ex causa non fermentate farine dictum est, cum filii Isrel eiecti sunt de Aegypto; ut fermentum uetustas haberetur, azyma autem nouitas. Abiectis enim ueteribus erroribus  Aegyptiorum in nouam legem inducti sunt; ita et Corinthii post paganorum errores in Euangilium Christi inducti sunt. Hortatur ergo, ut secundum professionem suam, quam ab Apostolo sub nomine Christi acceperant, et uiuerent, iam uite noue cultores: et hoc est azymos esse.

Pascha nostrum immolatus est Christus. Secundum Legem docet nouitatem pasche ratione consistere, et ideo Christum esse occisum, ut ex eo noua predicatio nouam faceret conuersationem; ut quia pasche rationem colimus, ueterem uitam non sequamur. Pascha itaque immolatio est, non transitus sicut quibusdam uidetur; prius enim pascha, et sic transitus, quia ante exemplum Saluatoris est et sic signum salutis. Nec enim ante signum, quam crux; nam occiso  uespere agno, in Aegypto filii Isrel pascha egerunt, ex cuius sanguine postes signarunt; ut noctu Angelus transiens, ea loca non contingeret, que sanguine agni fuerant oblita .

 Itaque festa celebremus, non in fermento ueteri. Hoc est letitiam habentes renouationis, facta uetera fugiamus, immunditiam omnem abiicientes a nobis, que est corruptio; quia sicut fermentum totam massam corrumpit, ita et mala uita totum hominem. Ergo ut non solum a turpitudine uite nos obseruemus, sed et ab iniquitatis studio, adiecit:

 Nec in fermento malitie et nequitie, sed in azymis sinceritatis et ueritatis. Hoc est, ut sinceritas mundam uitam faciat, ueritas autem omnem fraudem excludat.

. Scripsi uobis in epistola, ne commisceamini fornicariis. Scripsisse se significat prius, ubi commonet illos, ne iungerent se male uite hominibus. Et quia non intellexisse forte ea que scripserat, uidebantur; nunc in hac epistola quid scripserit, interpretatur dicens: Non utique fornicariis huius mundi: sed a fratribus talibus scripsi recedendum.

Aut auaris, aut rapacibus, aut idolis seruientibus; alioquin debueratis de hoc mundo exisse. Igitur intellectum eorum arguit, qui putabant forte quia ab incredulis,  fornicariis, aut auaris, aut rapacibus, aut idolis seruientibus prohibuisset, non a fratribus; et ideo illum qui uxorem patris habebat, inter se esse non egre ferebant. Si igitur his commisceamini, inquit, melius erat mori uos; compendium est enim [c 1Kb] male agentibus, si citius moriantur, quam si diutius in peccatis uersentur.

 Nunc autem scripsi uobis, ne commisceamini. Si is qui frater nominatur inter uos, est fornicator, aut auarus, aut idolis seruiens, aut maledicus, aut ebriosus, aut rapax, cum huiusmodi ne cibum quidem sumere. Cum fratre prohibet cibum sumere, cum infideli autem non prohibuit, quippe cum dicat: Si quis uos uocat ex fidelibus ad cenam, et uultis ire, omne quod appositum fuerit, manducate . Ideo ait:

 Quo enim mihi de his, qui foris sunt iudicare? uerum est quia perfidos episcopus non potest iudicare: cum fratre autem in quo uitia hec reperiuntur, non solum sacramenta non edenda, sed sed nec communem escam docet; ut erubescat, cum uitatur et se corrigat.

 Nonne de iis qui intus sunt, uos iudicatis? Iudicat quis, dum discernit cui fratri adhereat, quem arguat, quem deuitet, Nam eos qui foris sunt, Deus diiudicabit. Superius: Nolite, ait, ante tempus iudicare ; hic non prohibet. Sed superius incognita per suspicionem maxime de rectore prohibuit iudicare; quia Dei solius est occulta iudicare; hoc autem loco, ut frater fratrem examinet  , etiam iubet, sicut alio 129 loco dicit: uos ipsos tentate, si estis in fide: ipsi uos probate . Qui autem foris sunt, in die iudicii damnabuntur; quia dixit Dominus: Qui non crediderit, iam iudicatus est . In quo enim spes non est, pro mortuo habendus est.

Auferte malum ex uobis ipsis. Adhuc commonet, ut discernantur a malis et operibus et hominibus.



CAPUT uI.

 Audet aliquis uestrum aduersus alterum habens negotium, iudicari apud iniquos, et non apud  sanctos? Iniquos duplici genere significat, et qui non credunt, et qui leges a Deo mundo creditas frequenter cum adulatione interpretantur, auctoritatem harum idolis deputantes, ideoque iniqui sunt; et quia in Ecclesia magis lex est, ubi Dominus legis timetur, melius dicit apud Dei ministros agere causam: facilius enim de Dei timore sententiam legis ueram promunt.

 Aut ignoratis quoniam sancti hunc mundum iudicabunt. Nihil otiose dicit Apostolus; ideo enim hunc mundum dixit, ut ostendat et alterum; quia et Ioannes apostolus : Nolite, ait, diligere hunc mundum. Et Dominus in Euangelio: Sic, inquit, dilexit Deus mundum, etc., . Hic ergo mundus in errore est, non ille superior, ad cuius  similitudinem hic factus est. Unde homo hic positus est, ad imaginem Dei factus, ut sicut in superiore mundo ab uno Deo sunt omnia, ita et in hoc ab uno homine omnes haberent originem. Hinc est unde Moyses in Deuteronomio: Cum diuideret, inquit, Altissimus gentem, quemadmodum dispersit filios Ade: statuit fines gentium secundum numerum angelorum Dei. . Quid tam apertum, hunc mundum superioris esse imaginem certa ex causa; est enim et Hierusalem inferior; et illa superior, quam matrem nostram uocat idem Apostolus : est inferior paradisus, in quo homo positus, mandatum et ut operaretur ibi, et ut custodiret, accepit . Est et ille celestis, in quo raptus Apostolus, audiuit uerba arcana  . Iudicabunt ergo sancti hunc mundum: quia exemplo fidei illorum perfidia mundi damnabitur.

Et si in nobis iudicabitur mundus. Tunc iudicabitur hic mundus in nobis, si opus perfidorum hominum non inueniatur in nobis. Indigni ergo sunt huiusmodi, qui etiam de minimis iudicent? Hoc est, non sunt utique indigni ii, qui ipsum mundum iudicaturi sunt, ea iudicare que mundi sunt.

 Nescitis quoniam angelos iudicabimus? Addidit plus, dicendo: angelos iudicabimus, id est, potentias spiritales, quas alio loco tradit in celestibus degere, eodem genere iudicandos angelos a nobis, quo et mundus iudicabitur.

 Secularia igitur iudicia si habueritis,  contemptibiles qui sunt in Ecclesia, illos ad iudicandum constituite. Secularia iudicia sunt, ad corpus pertinentia uel corporea. Et quia non sic fieri debet, adiecit: [a 1Kb] Ad reuerentiam uestram dico. Ne quia supra negotium nominauit, sed quale non significauit; sunt enim et diuina negotia, dicente eodem: Adiutor negotii mei . Et secularia forte iudicia, quia prohibuerat apud perfidos agenda, quamuis in Ecclesia, sicut audierant, a qualibuscumque tamen  putarent audienda aut terminanda; ad ruborem eorum ait: Contemptibiles qui sunt in Ecclesia, illos ad iudicandum constituite. Sunt enim in Ecclesia et lignea uasa; tam enim intractabiles et inconsideratos eos significauit, ut imperitos forte ex fratribus iudices eligerent. Hoc de experto Apostolus; sciebat enim quam tepidi et improuidi in reliquis causis fuerant deprehensi.

Sic non est inter uos quisquam sapiens, qui possit iudicare inter fratrem suum? Quia ergo sunt, inquit, sapientes fratres, aliqui horum eligantur ad iudicandum quorum iudicium [b 1Kb] miretur mundus. Magnus enim pudor est, si inter eos qui dicuntur Deum cognouisse, non inueniatur, qui examinare possit negotium iuxta ius euangelicum. Ideo autem fratrem  iudicem eligendum dicit, quia adhuc rector Ecclesie illorum non erat ordinatus.

 Sed frater cum fratre iudicio contendit, et hoc apud infideles. Manifestum est quia infideles aut arbitros, ut assolet fieri, postulatos significat, aut iudicem publicum, cui dici solet: Hodie dies sacrorum est, ius dici non potest.

130  Iam quidem omnino delictum in uobis est, quod iudicia habetis inter uos. Peccatum esse significat, quia frater cum fratre litigat, cum danda opera sit, ut concordes sint, quasi germani; maxime cum fides nostra paci studeat. Quamquam enim christianus litigare non debeat, tamen si graue quid fuerit, et quod contemni non possit, causam ad Ecclesiam deferat; ne et damnum ad presens, et  offensionem forte incurrat.

 Quare non magis [c 1Kb] iniuriam accipitis? quare non magis fraudem? Sed uos iniuriam facitis, et fraudatis: et hoc fratribus. Nunc hos corripit, quorum iniustitia iurgium generatur; quia non solum per fraudem admissam rei sunt, sed et partem habent delicti illorum, qui coacti iniuria aut fraude eorum, infideles rogant ad iudicandum: et cum fraudem aut iniurias illatas persequi non deberent, non solum uindicant, sed et ipsi fraudem et iniurias faciunt; ut punienda exempla fratribus tribuant. Et quid aliis facere credatur, qui non parcit suis?

 An nescitis, quia iniqui regnum Dei non possidebunt? Hoc dicto ostendit illos non nescios  peccare, ac per hoc grauius uindicandum. [d 1Kb] Si enim immisericordes rei sunt apud Deum, quanto magis iniqui? Nolite errare; nam neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt. Non hec idcirco memorauit quasi nescirent, apud quos annum et sex menses sedit, docens Euangelium Dei: sed commonuit, ut restauraret  in illis reuerentiam Legis, et meritum ad regna celorum .

 Et hoc quidem fuistis. Ne omnibus hoc ascribere uideretur, aut certe omnes ab his criminibus immunes faceret, si taceret  idcirco sic ait: Et hoc quidem fuistis. Et ne ad iram illos prouocaret, adiecit: Sed abluti estis; ut agnoscentes crimina rei facti, statim respirarent audientes: Sed abluti estis. Solent enim aliqui pudorem pati, et corrigere, cum de se audiunt bona.

Sed sanctificati estis, sed iustificati estis in nomine Domini nostri Iesu Christi, et Spiritu Dei nostri. Hec omnia beneficia puritatis in baptismate consecuti noscuntur, quod est fundamentum euangelice ueritatis.  Illic enim omnibus peccatis depositis, abluitur credens, et iustificatur in Domini nomine, et per Spiritum Dei nostri Deo filius adoptatur. Per hoc admonet illos quanta et qualis sit gratia, quam per ueram traditionem assecuti sunt: postea uero contra hanc regulam fidei impulsu malorum doctorum sentientes, his beneficiis se exuerunt. Unde id agit, ut reuocet illos ad ueram et primam sententiam; ut recuperarent, quod fuerant consecuti.

 [a 1Kb] Omnia mihi licent, sed non omnia expediunt. Quibusdam uidetur propter libertatem concessi arbitrii dixisse Apostolum: Omnia mihi licent, etc.; ut liceat fornicari, non tamen expediat. Sed quomodo licet, quod prohibetur? Aut certe si omnia licent, nichil potest dici illicitum. Sed licet,  non tamen expedit. Hec susurrant potius, quam asserunt, aut immemores aut negligentes. Dicit enim Ioannes Baptista ad Herodem: Non licet tibi habere uxorem fratris tui . Sed forte Ioannes expers fuerit humani eloquii, inspiratus in utero; quia si hoc est, dicere debuit: Licet tibi, sed non expedit. Sed et Dominus similiter mulieri Chananee ait; Non licet accipere panem filiorum, et mittere canibus . Et iterum dicit Dominus Iudeis: Non legistis quid fecit Dauid, cum esuriret; quomodo intrauit in domum Domini, et panes propositionis accepit, quos non licebat ei edere, etc., . Omne ergo quod prohibetur, non licet; [b 1Kb] et omne quod non licet, prohibetur: sed aliquando, interueniente causa aliqua, licet, sed non  expedit.

Omnia mihi licent, sed ego sub nullius redigar potestate. Omnia sibi licere dicit, ea scilicet, que et coapostolis eius licuerunt, que et lex continet naturalis, non Moysis; quia multa prohibuit Moyses propter duritiam cordis populi increduli et ceruicosi . Tamen si ad causam respicias, aliud fuit in sensu Apostoli, ut hec loqueretur; hec enim premisit postea acturus hanc causam, sicut fecit et de illo 131 qui incestum admiserat; proponit enim designans  quid acturus esset postea. Denique statim ad superiorem sensum, breuiter interim re commendata, redit; hoc enim ideo dixit, quia licebat illi ab his sumptus accipere. Sed quoniam sciebat pseudoapostolos occasionem querere accipiendi, noluit ab his accipere, ne causa uentris uigor euangelice ueritatis torpesceret. Si enim ab iis acciperet, quos in tantis uitiis arguebat, auctoritatem magisterii concessam sibi a Domino inclinabat; non enim potest constanter argui a quo accipitur: maxime cum ideo promptus ad dandum sit, ut sibi humiliet prepositum. Unde et dicit: Sed ego sub nullius redigar potestate.

 Esca uentri, et uenter escis, Deus autem et hunc et has destruet. Destructio uentris est, cum edendi cessat officium: esce uero destructio  tunc erit, quando steterit natiuitas. Pseudoapostoli autem, qui non utique religionis causa, sed questus circumibant, peccantibus amari esse nolebant.

Corpus autem non fornicationi, sed Domino. Nunc redit ad superiorem sensum: Et Dominus corpori. Quid Dominus corpori? Subauditur immortalitatem resuscitato prestabit; corpus enim Deo dicatum, dono spiritali remunerabitur merito ducis, id est, animi.

 Deus uero et Dominum suscitauit, et nos suscitabit per uirtutem suam. Idem sensus est, quem exemplo uoluit Dominice resurrectionis firmare; uirtus enim Dei Christus est, qua nos suscitabit, et ipsum Dominum. Hoc dixit, quia ipse Dominus corpus suum suscitauit, sicut et ipse Dominus  ait: Soluite templum hoc, et ego tribus diebus suscitabo illud. Hoc autem dixit de templo corporis sui .

 Nescitis quoniam corpora uestra membra sunt Christi? Corpora nostra membra Christi sunt, sed in nouum hominem, qui secundum Deum creatus est; quia ipse est caput Ecclesie. Tollam ergo membra Christi, et faciam membra meretricis? Absit . Ait, Absit, quia meretrici adherentia membra desinunt esse membra Christi.

 An nescitis, quia qui adheret meretrici, unum corpus fit? Hoc dicit, quia qui contaminationi se admiscet, unum fit cum eo, cui se admiscet. Fornicatio enim ambos unum facit; ut quomodo in natura, sic et in macula unum sint. Erunt, inquit, duo  in carne una . Manifestum est, ut quia mulier de uiro est, ambo in carne una sint.

 Qui autem adheret Domino, unus spiritus est. Quoniam in bene agentibus Spiritus Dei est communis cum Deo et hominibus.

 Fugite fornicationem. [c 1Kb] Recte fugiendam monet fornicationem, per quam filii Dei fiunt filii diaboli. Omne peccatum quodcumque fecerit homo, extra corpus est. Quia cetera peccata etsi per corpus generantur, non tamen animam  ita carnali concupiscentia faciunt obstrictam et obnoxiam, quemadmodum commisceri facit animam cum ipso corpore usus libidinis, agens in opere carnalis fornicationis; quia in tantum agglutinatur anima corpori, ut in ipso momento nichil aliud cogitare homini liceat aut intendere; quia ipsam mentem captiuam subdit ipsa submersio et absorbitio libidinis et concupiscentie carnalis. Unde subditur:

Qui autem fornicatur, in corpus suum peccat. Ostendit grauissimum esse peccatum; quia ex hoc omne deperit corpus: in ceteris autem peccatis portio perit, non totum. Totum enim corpus uir est et mulier; quia portio uiri est mulier. Quicumque enim aliud peccatum admiserit, extra se peccat:  fornicarius uero in carnem suam peccat. Age, si laqueo uitam finiat, aut ferro se trucidet, non in corpus suum uidetur peccare, sed in animam, cui uim facit. Fornicari autem corporale delictum est, quod et corpus contingit et animam: non enim sine desiderio carnis, quia habet et caro proprium motum, anima concupiscit, ut peccet in carnem; quamuis sine anima nichil possit. Per id ergo quod in carnem, que ex se est, peccat  in corpus suum dicitur peccare; ut desinat a fornicatione, quasi sibi parcens. Nouatiano tamen hic, qui fornicatur, non in corpus suum uidetur peccare, sed in Christi; aliter enim hoc pronuntiat, ut etiam illum, qui fornicatur, in Spiritum sanctum dicat peccare: propter causam, qua abscissus est ab Ecclesia.  Hoc nulla ratione astrui potest; corpus enim Christi non est unus aut duo christiani, sed omnes, singuli autem membra sunt. Quomodo ergo qui fornicatur, in corpus Christi peccat; cum non omnes contaminet? Quod si ita esset, ut Nouatiano uidetur, cetera 132 omnia peccata extra Deum essent, et sola fornicatio peccatum esset in Deum. Etiam qui uadit ad idola, non peccat in Deum, nec qui negat in persecutione; quia omne peccatum quodcumque fecerit homo, extra corpus est Christi, sicut illi uidetur. Si autem et hoc aliter uoluerit pronuntiare, ut neget aliquod extra corpus Christi esse peccatum, cogetur dicere quia omnis quodcumque peccatum fecerit, in Deum peccat, et in Spiritum sanctum; ut et fur, et periurus, et mendax in Spiritum sanctum peccare dicatur.  Et quomodo est illud, quod ait Dominus: Quia omnia peccata et blasphemia remittentur hominibus: qui autem peccauerit in Spiritum sanctum, non remittetur ei, neque hic, neque in futuro ? Apparet utique, exceptis ceteris peccatis, aliud esse peccatum, quod peccatum dicitur in Spiritum sanctum. Quibusdam iterum uidetur quia qui fornicatur, ideo in corpus suum dicitur peccare, quia Ecclesie membrum est: et se contaminans, in Ecclesiam peccat, cuius membrum est. Qui ergo Ecclesie membrum est, dicendum est illi, cum fornicatur, quia non sibi, sed in Ecclesiam peccat. Porro autem dicit Apostolus, quia qui fornicatur, per id quod in portionem  suam delinquit, in corpus suum peccat.

 An nescitis quia corpora uestra templum est Spiritus sancti, qui in uobis est quem habetis a Deo? Superius  templum Dei dixit, hic templum Spiritus sancti; quia in substantia hoc est Spiritus, quod Deus est. Hoc idcirco dixit, ut corpora nostra incontaminata seruemus; ut possit illic Spiritus sanctus habitare.

 Et non estis uestri; empti enim estis pretio magno. Manifestum est quia qui emptus est, non est sui arbitrii, sed eius a quo empus est, ut non suam, sed illius faciat uoluntatem. Et quia charo pretio empti sumus, propensius Domino nostro seruire debemus; ne offensus, a qua nos redemit, morti nos reddat. Quam enim carissimo pretio nos emit,  ut sanguinem suum daret pro nobis?

Clarificate et portate Deum in corpore uestro. Hoc est clarificare et portare Deum in corpore, ut secundum legem eius ambulemus; per legem enim suam ipse uidetur in nobis. Portare tamen Deum hoc est, imaginem Dei in rebus bene gestis ostendere.



CAPUT uII.

 De iis autem que scripsistis mihi bonum est homini mulierem non tangere. Prauis sensibus pseudo-apostolorum exagitati, qui nuptias per hypocrisin, ut puriores ceteris uiderentur, spernendas docebant, hec per epistolam ab Apostolo requirebant; quia enim non oblectabantur hac sententia, pretermissis ceteris, hoc solum requirunt. Quibus tamen respondit bonum esse quidem mulierem non contingere, quamquam  non illi illud simpliciter asserant.

 Tamen propter fornicationem, hoc est, ne quid contra legem admittatur, cum quando quod lex non prohibet, uitatur; unusquisque uxorem suam habeat, et unaqueque suum uirum habeat. Solent enim qui compendium querunt, errare. Qui enim fieri posset, ut hi ab uxoribus suis se abstinerent, quos in tantis uitiis reperit? Ideo ergo non permittit, ne ab licitis se abstinentes, inconcessa presumerent, sicut faciunt Manichei.

 Uxori uir debitum reddat, similiter autem et uxor uiro. Inuicem sibi subiici illos in hac causa; ut quia unum corpus sunt, una eorum sit et uoluntas in lege nature. Mulier sui corporis potestatem non habeat, sed uir: similiter et uir sui corporis  potestatem non habeat, sed mulier. Hoc dicit, quod neque uiro neque mulieri liceat corpus suum alii tradere; inuicem enim sibi debitores sunt in hac causa, ne peccandi detur occasio.

 Nolite fraudare inuicem. Hoc dicit, [a 1Kb] ut conueniat illis in re uxoria, ne dissentio generet fornicationem. Nisi ex consensu ad tempus; id est, ut ex condicto abstineant se, propter gratiarum actiones. Ut uacetis orationi. Quamquam enim sine intermissione orandum sit, meditatio enim hec omni die facienda est; tamen ut orationi insistant, huic rei uacandum precipit, interpositis temporibus ad Dominum promerendum; ut enim misereatur, mundius  exorandus est. Quamuis munda sint coniugia, tamen etiam a licitis abstinendum est, ut facilius ad effectum deducatur oratio. Nam et in lege sanctificari uolentes, inter cetera etiam ab uuis passis iussu Domini temperabant; ut fierent sanctiores . Cum enim quis etiam concessa non contingit, ostendit se uelle, quod precatur, accipere.

133 Et iterum reuertimini ad id ipsum. Quoniam [a 1Kb] consilium coniugibus dat post dies orationis ad usum naturalem reuerti debere: Ne uos tentet Satanas propter intemperantiam uestram; interpositis diebus abstinendum monet; ne occasio detur diabolo, sicut dicit Petrus apostolus: Ecce diabolus ut leo rugiens circuit, querens quem deuoret . Si enim causa filiorum creandorum ducitur uxor,  non multum tempus concessum uidetur ad ipsum usum; quia et dies festi, et dies processionis, et ipsa ratio conceptus et partus iuxta legem cessari temporibus his debere demonstrant.

 Hoc autem dico secundum indulgentiam non secundum imperium. Manifestum est ideo hoc illum dare consilium, ut fornicationem excludat, non ut ad meliorem uitam tendentibus iter claudat. uolebam autem omnes homines esse sicut me ipsum. Quantum ergo ad beneuolum et sollicitum magistrum pertinet, omnes tales, si fieri posset, uolebat esse sicut se ipsum. Qualis autem ipse erat, mox in subiectis ostendit: Sed unusquisque proprium donum habet ex Deo, alius quidem sic, alius uero sic; hoc est, unusquisque iuxta uotum suum donum Dei  habet, ut si uelit, ipsius nutu Dei, possibilitatem consequatur. Ideo non debet quis constringi; ne a licito prohibitus, illicita admittat: sed ipse sibi eligat, quid sequatur.

 Dico autem non nuptis et uiduis, bonum est illis, si sic permaneant, sicut et ego. Non diceret, bonum est innuptis, ut sint, sicut et ego; nisi esset integer corpore Nec diceret: Omnes homines uolebam esse, sicut me ipsum; si enim habuerit uxorem, et hoc dixit, uirgines esse noluit. Sed absit; sic enim a pueritia [b 1Kb] seruiuit, ut huius rei studium non haberet; quippe cum iuuenculus anticipatus sit a gratia Dei. Postquam dixit unumquemque proprium donum habere a Deo, ostendit in qua re melius est esse propensiorem; quia in eo adiuuatur quis, quod  uidetur auiditate mentis appetere.

 Quod si se non continent, nubant. [c 1Kb] In ista re illos uult contendere, ut contineant. Quod si impulsu carnis perseuerare se uiderint non posse, quia nec sunt promptiores in eo ipso, ut adiuuentur a Deo; illum enim Deus iuuat, quem uidet tota uirtute  contendere: nubant utique, si uri timent. Forte enim poterunt hoc postea adipisci; digesto enim impedimento reparat se uoluntas robustiore uirtute.

Melius est enim nubere, quam uri. Non ideo dixit: Melius est enim nubere, quam uri, quasi bonum sit uri, ideo nubere melius: sed consuetudinem secutus est. Solemus enim dicere: Melius est lucrum facere, quam damnum. Uri uero est, desideriis agi uel uinci; cum enim uoluntas calori carnis consentit, uritur: nam desideria pati, et non uinci, illustris uiri est et perfecti.

 Iis autem qui matrimonio iuncti sunt, denuntio non ego, sed Dominus. Postquam innuptis et uiduis locutus est, hos alloquitur, qui matrimonio  iuncti sunt, ore Dominico: Uxorem a uiro non discedere; quod si discesserit, manere innuptam. Hoc Apostoli consilium est, ut si discesserit propter malam conuersationem uiri, iam innupta maneat. Aut uiro suo reconciliari. Quod si continere se, inquit, non potest, quia pugnare non uult contra carnem, uiro reconcilietur; non enim permittitur mulieri, ut nubat, si uirum suum causa fornicationis dimiserit, aut apostasie, [d 1Kb] aut si illicita impellente lasciuia, usum querat uxoris; quia inferior non omnino hac lege utitur, qua potior. Si tamen apostatauerit uir, aut usum querat uxoris inuertere; nec alii potest nubere mulier, [e 1Kb] nec reuerti ad illum. Et uirum uxorem non dimittere. Subauditur autem, excepta fornicationis causa. Et ideo non subiecit dicens,  sicut de muliere: quod si discesserit, manere sic; quia uiro licet ducere uxorem, si dimiserit uxorem peccantem: quia non ita lege constringitur uir, sicut mulier; caput enim mulieris uir est.

. Nam ceteris ego dico, non Dominus. Hoc dixit, ut ostendat quid proprio ore Dominus iussit; et quid huius auctoritati concessit; quia et per istum Dominus loquitur. Ait enim: An experimentum queritis eius, qui in me loquitur Christus .

134  Si quis frater uxorem habet infidelem, et hec consentit habitare cum illo, non dimittat illam. Et si qua mulier habet uirum infidelem, et hic consentit habitare cum illa, non relinquat uirum. Hoc dixit, quia inter illa primordia, cum ambo utique essent  gentiles, fiebat ut unus ex his crederet: et quia horrebant perfidi culturam Dei, similiter et credentes contaminationem preteriti erroris; ideo precipit, ut si contenti essent habitare cum immutatis, contenti essent et fideles esse cum illis.

 Sanctificatus est enim uir infidelis per  uxorem fidelem, et sanctificata est mulier infidelis ex uiro fideli. [a 1Kb] Habere illos beneficium bone uoluntatis ostendit; quia horrorem nominis Christi non habent: et ad tuitionem hospitii pertinet, in quo signum fit crucis, quo mors uicta est; sanctificatio enim est.

Alioquin filii uestri immundi essent. Immundi essent filii eorum, [b 1Kb] si dimitterent uolentes habitare secum, et aliis se copularent; essent enim adulteri, ac per hoc et filii eorum spurii; ideo immundi. Nunc autem sancti sunt. Sancti sunt; quia de coniugiis licitis nati sunt: et quia sub creatoris ueneratione nati sunt propensiore ex parte. Quia sicut [c 1Kb] quidquid per dedicationem idolorum fit, immundum est; ita quidquid sub Dei creatoris professione fit, sanctum est.

  Quod si infidelis discedit, discedat. Propositum religionis, custodit, precipiendo ne christiani relinquant coniugia: sed si infidelis odio Dei discedit, fidelis non erit reus dissoluti matrimonii; maior enim causa Dei est, quam matrimonii.

 Non est enim frater aut soror seruituti subiectus in huiusmodi. Hoc est, non debetur reuerentia coniugii ei, qui horret auctorem coniugii; non enim ratum est matrimonium, quod sine Dei deuotione est: ac per hoc non est peccatum ei, qui dimittitur propter Deum, si alii se iunxerit. Contumelia enim Creatoris soluit ius matrimonii circa eum, qui relinquitur, ne accusetur alii copulatus. Infidelis autem discedens, et in Deum et in matrimonium peccare dignoscitur; quia noluit sub Dei  deuotione habere coniugium. Itaque non est ei fides seruanda coniugii, quia ideo recessit [d 1Kb] ne audiret auctorem esse christianorum Deum coniugii. Nam  si Esdras dimitti fecit uxores aut uiros infideles; ut propitius fieret Deus, nec iratus esset, si alias ex genere suo acciperent; non enim ita preceptum his est, ut remissis istis, alias minime ducerent: quanto magis si infidelis discesserit liberum habebit arbitrium, si uoluerit nubere legis sue uiro? Illud enim non debet imputari matrimonium, quod extra decretum Dei factum est: sed cum post cognoscit et dolet se deliquisse, se emendat, ut ueniam mereatur. Si autem ambo crediderint, per cognitionem Dei confirmant coniugium.

In pace autem uocauit nos Deus. uerum est, quia  non oportet litigare cum eo, qui discedit; quia odio Dei discedit, ac per hoc nec dignus habendus est.

 Quid enim scis, mulier, si uirum saluum facies? aut unde scis, uir, si uxorem saluam facies? Hoc dicit, quia forte possunt credere, [e 1Kb] qui non horrent nomen Christi.

 Nisi unicuique sicut diuisit Deus. Diuisit  unicuique Dominus, quando saluetur, hoc est, scit quando potest credere, et sustinet illum. Et hic docet exspectandos eos, nec scandalum de his pati debere, quia custodienda est spes illorum; si enim ipsi discesserint, dissimulandum ab his.

Unumquemque sicut uocauit Deus, ita ambulet. Hoc est, ut si matrimonio iunctus est, qui credit, non deserat, neque uir, neque mulier: sed sic maneat, siue Iudeus, siue Grecus.

Sicut in omnibus Ecclesiis doceo. Ut suadeat, non se aliter his tradere, quam ceteris; ut cum ceteros huius fidei hoc doceri audiunt, promptius assequantur. Facile enim quis inclinatur, si uiderit socium consensisse.

 Circumcisus aliquis uocatus est? Non  adducat preputium. Hoc est, quod dixit, ut ita ambulet, sicut uocatus est; ut 135 Iudeus factus christianus non putet se forte indignum, quia preputium non habet, dans gloriam preputio. In preputio quis uocatus est? Non circumcidatur. Ut gentilis uocatus non estimet se debere circumcidi, per id quos filios Abrahe audit preponi. Nec enim quia circumcisi sunt, preponuntur, sed merito Abrahe, cuius filii sunt in utroque, si credant: si quominus, peiores erunt gentilibus; deterius est enim fuisse et non esse, quam numquam fuisse.

 Circumcisio nichil est, et preputium nichil est. Manifestum est, quia nec obest, nec prodest. Sed obseruatio mandatorum Dei, id est, fides propitium facit Deum, si bonis operibus approbetur.

  Unusquisque in ea uocatione, in qua uocatus est, in ipsa permaneat. Hoc firmat, quod supra dixit. Seruus uocatus es? Non sit tibi cure: sed et si potes liber fieri, magis utere. Hortatur ut bene seruiens de Dei timore carnali domino, dignum se faciat libertate, ne audiens forte: Seruus uocatus es? Non tibi sit cure; negligentior esset circa bonos actus carnalis Domini, et doctrina Christi blasphemaretur, et nec ille Deum promereretur, qui in his terrenis bene seruiens, meritum sibi collocat apud Deum: quia dixit Dominus: Qui in minimo fidelis est, et in magno .

 Qui enim in Domino uocatus est seruus, libertus est Domini. Ereptus enim a peccatis, que uere seruos probant, libertus fit; hic enim omnino  seruus est, qui imprudenter agit, sicut et ueteribus placuit, qui omnes sapientes liberos appellarunt, imprudentes autem omnes seruos. Unde et Salomon: Seruo, inquit sapienti liberi seruient . Hic ergo qui credit, etsi seruus sit ad tempus; quia rem facit prudentem, ut credat in Christum, libertus fit Domini. Si ergo peccata seruos faciunt, sicut  Cham filius Ne peccati et imprudentie causa factus est seruus; cum quis accipit remissionem peccatorum, libertus efficitur.

Similiter qui liber uocatus est, seruus est Christi. Profectus est ex libero seruum fieri Christi: liber enim erat a Deo, quod maximum crimen est: et ideo amissa amara et contraria libertate, conditionem sortitus est, que prodesset, sicut dicit Dominus: Tollite iugum meum super uos, quia suaue est: et onus meum, quia leue est . Superbiam itaque abscidit, et unitatem fecit; ut neque seruus pudore conditionis despectum se putet, neque liber elatione mentis inflatus, seruo se superponat.

 Pretio empti estis, nolite fieri serui hominum. uerum est, quia tam caro empti sumus, ut  a nullo redimi potuissemus, nisi a Christo, qui omnium diues est. Qui ergo pretio emitur, magis seruire debet; ut aliquatenus uicem reddat emptori. A Deo ergo empti, id est a Christo, serui hominum esse non debent. Serui autem hominum hi sunt, qui humanis se subiiciunt superstitionibus. Apostolus tamen illud memorat, quod in capite epistole reprehendit, eo quod dicerent: Ego sum Pauli: alius autem: Ego Apollo . Dedit tamen articulum Christum fatendum Deum; quando seruos Christi non hominis seruos appellandos ostendit.

 Unusquisque frater, in quo uocatus est, in eo maneat apud Deum. Hoc est, quod supra dixit, quod ut plene commendet, reiterat.

 De uirginibus autem preceptum Domini  non habeo. Hoc ad scripta illorum respondit, sicut supra dixit: De quibus autem scripsistis mihi, etc. . Consilium autem do, tamquam misericordiam consecutus a Domino, ut sim fidelis. Preceptum de uirginibus negat se accepisse; quia non poterat auctor coniugii rem aduersam nuptiis imperare, ne factum suum pristinum accusaret. Consilium autem, ait, do: non quod displiceat, neque quod adulatione fucatum sit; quia ad hoc gratiam consecutus est, ut idoneus sit in dandis consiliis salutaribus.

 Existimo ergo hoc bonum esse propter presentem necessitatem; quia optimum est homini sic esse. Bonum dicit esse uirginem permanere. Et ut hoc absolutius ostenderet, propter presentem necessitatem ait; quia optimum est, ut inter bonum et optimum  nichil tam preclarum atque utile esse cognosceretur, quam est uirginitas; quia non solum apud Deum uirginitatem commendatiorem docet, sed et apud uitam presentem, dum necessitates temporis nescit quas patitur coniugatio; et merores partus, simulque orbitates filiorum ignorat. Ut ergo ad hanc affectandam hortaretur, 136 presentis necessitatis exitia lucrari docet has, que illam dilexerint; ut cum non solum hanc apud Deum locum meliorem habere discunt, uerum etiam in presenti, omni industria hanc appeterent. Unum enim est, quod laborat; ut affectum carnis uincat, in ceteris omnibus libera.  Quia enim caro in origine sua est et natura, usus eius suauis uidetur et dulcis affectus; ideo hec superare non breuis gloria est.

 uinctus es uxori? Ne quesieris solutionem. Hec remediorum consilia sunt; dicit enim non debere quemquam absolui ab uxore, nisi causa fornicationis. Frequenter enim suas dimittentes, sub tegmine continentie alias decipiunt, refrigescente proposito. Sed si melius uult uiuere cum uxore sua positus, exhortetur illam, ut sine scandalo purius uiuant.

Solutus es ab uxore? ne quesieris uxorem. Ut sciens hoc magis Deo acceptum, et a necessitate liberum, non querat uxorem; ita tamen ut a ceteris temperet. Si quominus, quid prodest desiderium  carnis premere, hoc est, rem licitam spernere, et illicitis subiacere?

 Si autem acceperis uxorem, non peccasti. Non utique peccat, quia quod concessum est, facit. Si uero contempserit, meritum sibi collocat et coronam. Magne enim patientie est, hoc non contingere, quod prohibitum non est. Et si nupserit uirgo, non peccauit. Non peccat, quia apud Deum ex hac causa libera est.

Tribulationes tamen carnis habebunt huiusmodi. Hoc est, etsi a peccato liberi sint; in hac tamen uita tribulationes habebunt, gemitus uentris, nutrimenta filiorum, uictus, tegumenta, dotes, egritudo, apparatus domus, uxoris necessitas, mariti dominatio.

Ego autem uobis parco. Parcit quando ad hec  magis prouocat, que tribulationes carnis, et sollicitudines memoratas excludunt. Potest sic uideri parcere, cum permittit, et non contradicit uolentibus, quod onerosum ostendit.

 Hoc itaque dico, fratres, tempus breuiatum est, et reliquum est. Breuiatum tempus et reliquum dicens, finem mundo imminere significauit: [a 1Kb] quamuis sciret adhuc tempora superesse. Sed aliter scribere non debuit propter hos, qui lecturi hec tunc sunt, cum perbreue supererit tempus; ne semper dum longe esse putaretur dies iudicii, aut non timeretur, aut falsum esse estimaretur. Illud autem quod dicitur, cum adhuc longe sit, imminere multum proficit; terrorem enim incutit ad meliorem uitam agendam hominibus. Denique hic in presenti quam solliciti  sunt ii, qui apud iudices habent que agant, cum actorum dies dicitur imminere? Hoc sonat hic, quod alio in loco dicit, seductores, sed ueraces .

Ut et qui habent uxores, ita sint, ac si non habentes. Quia enim mundi finis in proximo est, non debere ad generandum esse sollicitos, neque ad usum ipsum deditos: ut propensiores et uigilantes in diuinis operibus, exercitati circa curam Legis, imminente prelio repugnent. Pressure enim erunt, quales numquam fuerunt, et multi casuri sunt in laqueum diaboli: denique nullus nostrum uult tempore suo hec  prouenire, timens [a 1Kb] predictas a Saluatore pressuras. . Ideo sicut nobis optamus, consulamus et aliis; ut a generatione nos filiorum multorum abstineamus, plus orationi et Dei seruituti subiecti, preuidentes diem iudicii; ne et nos simus imparati per impedimenta necessitatis presentis, et illi incurrant, quod nos timemus. Etiam a licitis ergo uult temperare fideles; ut non solum innocentes, sed et gloriosi uideantur: concessa enim preterire uirtutis est maxime; et prohibita non desiderare [b 1Kb] non longe est.

 Et qui flent, tamquam non flentes; scientes enim in proximo finem mundi mox consolationem eorum futuram, qui pro Dei iustitia forte premuntur, hac spe inter eos consolentur se. Et qui gaudent,  tamquam non gaudentes; in presenti enim qui gaudent sciant mox luctum uenturum, eis uidelicet qui mundo gaudent, ambigentes de Dei iudicio. Et qui emunt, tamquam non possidentes; credentes enim, qui emunt, paruum tempus superesse mundo, sic agant, ut non omnem curam in rem cito perituram impendant: magis autem curam anime sue gerant, quam sciunt eternam.

137  Et qui utuntur hoc seculo, tamquam non utantur: id est, ut non presumant de usu hoc; quia cito peribit, corruente mundo. Preterit enim figura huius mundi. Quia finiri mundum dixit, ostendit figuram [c 1Kb] eius preterire; et hunc esse finem, id est, non substantiam eius preterire, sed formam. Itaque si forma mundi peribit, dubium  utique non est omnia, que in mundo sunt, interire. Ideo preterit, quia quotidie senescit mundus.

 uolo uos sine sollicitudine esse. Diminuta enim sollicitudine seculi, in Dei rebus propensius uigilatur. Quomodo autem sine sollicitudine esse possimus, ostendit dicens: Qui sine uxore est, cogitat que Domini sunt. Amputata enim sollicitudine rei uxorie, que sola in mundo ceteris grauior est, ad Deum promerendum animus eruditur: si tamen hac spe animus his molestiis se exuat, ut Deo magis seruiat.

 Qui autem cum uxore est, sollicitus est que sunt huius mundi, quomodo placeat uxori. Cura enim uxoris et filiorum cogitatio mundi est: nam inter cetera solent aliquando res puniendas admittere;  ne illas offendant, sicut refert Zorobabel unus de tribus cubiculariis Artaxerxis : magna enim amaritudo est in domo uxor tristis. Diuisus ideo dicitur, quia non potest et diuinis insistere rebus, et uxoris facere uoluntatem.

Diuisa est mulier, et uirgo. Diuisa non utique natura, sed actu; quia legimus in Numeris mulieres uirgines appellatas . Alia ergo sollicitudo  mulieris, alia uirginis est; tamen cum dicitur mulier, incertum est quid significet, nisi significatio subsequatur: cum autem dicitur uirgo, manifesta locutio est. Hic Apostolus uirginem post mulierem posuit, ut mulierem non uirginem significaret: per hoc enim uoluit ostendere uirginem liberam a tediis et laboribus, quos patitur mulier uiro copulata.

 Nam que non est nupta, sollicita est de iis que Domini sunt, ut sit sancta et corpore et spiritu: id est, animo; dum enim spe celestium, mariti et filiorum sollicitudinem non suscipit, de Domino cogitat, quomodo propositum Deo deuotum custodiat, [d 1Kb] si tamen in corpore mundo animus terrena abiiciens, celestibus studeat. Animus est enim, qui aut sanctificat, aut polluit corpus. Quid enim prodest  corpus mundum habere, et animam pollutam; cum merito anime aut honoratur corpus, aut damnatur: Que uero nupta est, cogitat que sunt huius mundi, quomodo placeat uiro. Lege enim maritali constricta, sollicita est quomodo impleat ius maritalis officii, subdita mundanis necessitatibus.

 Hoc autem ad uestram ipsorum utilitatem dico; non ut laqueum uobis iniiciam: sed ad id quod honestum est. Quoniam quibusdam asperum et graue uidetur, quod utilius aut melius est propter consuetudinem temporalis usus; ideo post rationem redditam, hortatur affectu caritatis simpliciter hoc utilius, hoc honestius esse quod dicit. Honestum est, quia sanctum et mundum: utile uero, quia dignius est apud Deum, et leue in seculo. Quid ergo dicemus?  Si uirgines de Deo cogitant, et iuncte uiris de mundo, que spes relinquitur nubentibus apud Deum? Si enim ita est, dubium est de salute eorum: nam uidemus uirgines de seculo cogitare, et matrimonio iunctas Dominicis studere operibus. His uirginibus non imputabitur sanctimonium a Deo, et his matrimoniis erit merces apud Deum; quia cum obligati essent terrenis et carnis nexibus, operam dederunt, ut in futurum aliquid immortalis premii mererentur. Illis autem non solum non imputabitur uirginitas, sed et pene subiicientur, qui sub tegmine melioris spei uitam et conuersationem suam mundiali cura et sollicitudine occupantes, pigros se ad Dei opera agenda fecerunt; sicut dicit Hieremias propheta: Maledictus qui opera Dei facit negligenter  . Hi sunt, de quibus in alia epistola dicit: Habentes quidem [e 1Kb] speciem pietatis, uirtutem autem eius abnegantes . Apostolus autem his loquitur, qui mira deuotione obsequi desiderant celestibus preceptis, ostendens et docens quo compendio citius itur ad Deum; quia qui propter Deum promerendum uirgo manere uult, sciens quale premium possit accipere, qui a licito temperat,  138 ut melior fiat; simul omnia impedimenta carnis spernit, non nescius hec esse, que gressum currentis uelut oneribus compedum detinent.

 Si quis autem turpem [a 1Kb] se uiderit supra uirginem suam, si sit ultra pubertatem, et sic oportet fieri; quod uult faciat, non peccat, si nubat. Quoniam superius ita uirginitatem tenendam et continentiam, reddita ratione, hortatus est; ut pene ad comparationem earum coniugia inutilia et abiicienda uideantur: nunc ne nuptias negare putaretur, non peccare uirginem, si nubat, ostendit; sed rem maximi laboris aggredi, et que apud Deum premium non habeat, sicut non habet penam: christianos enim uult per omnia esse meliores. Si ergo aliqua in desiderio nuptiarum est, iam matura ad  usum, melius esse, ut secundum concessam legem publice nubat, quam occulte turpiter agat illud, et erubescatur in illa.

 Nam qui statuit in corde suo firmus, non habens necessitatem, potestatem autem habet de sua uoluntate, et hoc decreuit in suo corde, seruare uirginem suam, bene facit. Hoc dicit, ut qui uirginem habet, cui animus ad nuptias non est, seruet illam: nec illi ingerat fomitem nuptiarum, quam uidet nubendi uoluntatem non habere. Beneficia si prestanda sunt, quanto magis minime auferenda?

 Ita et qui nuptum dat uirginem suam, bene facit. Bene facit, quia licet, quod facit. Et qui non dat nuptum, melius facit. Melius facit, quia et apud Deum meritum illi collocat, et a seculi sollicitudine  illam liberat.

 Mulier uincta est lege, quamdiu uiuit uir eius. Hec idcirco prosequitur, ut doceat quia mulier, etiamsi a uiro fuerit eiecta, nubendi licentiam non habet. [b 1Kb] Si autem mortuus fuerit uir eius, liberata est. Etiam hec ad supradictas pertinent causas; ut ostendat quam beata sit uirgo, cum nulli nisi soli Deo subiecta sit. uincere enim uidetur naturalem subiectionem, quando quod per naturam humiliatum est, erigit. Cui uult nubat, tantum in Domino: id est, quem sibi aptum putauerit, illi nubat; quia inuite nuptie solent malos prouentus habere. Tantum in Domino, hoc est, ut sine suspicione turpitudinis nubat, et religionis sue uiro nubat: hoc est in Domino nubere.

  Beatior autem erit, si sic permanserit, secundum meum consilium. Cum dicit superius, nubat, lege loquitur naturali; quamquam a Deo prime nuptie sint, secunde uero permisse sunt. Denique prime nuptie sub benedictione Dei celebrantur sublimiter: secunde autem etiam in presenti carent gloria; concesse sunt autem propter incontinentiam: et quia [c 1Kb] solent uiduarum iuniores incurrere;  ac per hoc concedit secundas. Sed quia melius est ut se contineat; ut dignior sit in futuro, consilium dat spiritali ratione [d 1Kb] precipuum, ut se contineat. Puto enim et ego Spiritum Dei habeo; ut ratum et prouidum consilium suum ostendat, humilitate uerbi hoc commendat alto sensu.



CAPUT uIII.

 Quod si quis existimat se aliquid scire, nondum cognouit quemadmodum oporteat eum scire. Eos ipsos qui in scientia gloriantur, ostendit non ita cognouisse, sicut cognoscendum est. Dum enim caritatem,  que mater omnium bonorum est, non sectantur, non sciunt sicut oportet. Ut ergo scientia fructum habere possit, caritati se debet subiicere.

 Si uero quis diligit Deum, hic cognitus est ab eo. Hic diligit Deum, qui caritatis causa scientiam mitigat; ut prosit fratri, pro quo Christus mortuus est.

 [g 1Kb] De cibis igitur simulacris immolatorum.  Nunc causam ipsam pertractat, ut ostendat per rationem scientiam non solum non proficere, caritate contempta, sed et obesse. Scimus quia nichil est simulacrum, et quia nemo Deus, nisi unus. uerum est; apud christianos enim unus est Deus.

 Licet sint qui dicantur dii et domini, siue in celo, siue in terra. A paganis enim et sol et luna et cetera sidera dii celestes dicuntur: in terra Apollinem, Aesculapium, Herculem, Mineruam deos dicunt et dominos.

 Nobis tamen unus Deus Pater, ex quo omnia, et nos in illo. Omnia enim ex illo queque sunt, ubicumque sunt. Cum autem dicit: Et nos in illo, discreuit nos a ceteris, qui cum ex illo sint; non tamen sunt in illo, dum adhuc non credunt. Et  unus Dominus iehsu, per quem omnia, et nos per ipsum. Omnia enim ex Patre quidem, sed per Filium creata sunt. Sed cum dicit: Et nos per ipsum, reformatos nos per ipsum, per quem creati fueramus, significat in Dei cognitione; quia facti per ipsum cum ceteris, post stuporem mentis et ignorantie nos per ipsum agnouimus mysterium unius Dei. Unum ergo Deum Patrem dixit, et unum Dominum Iesum Filium eius; ut quia Deus non potest non esse Dominus, similiter et Dominus intelligatur esse et Deus, unum esse Deum et Dominum demonstraret, modum unius principii conseruando.

 Sed non in omnibus est scientia. Id est, non omnes norunt credentes mysterium Dei unius; ideo quidam putant ex iis qui credunt aliquid numinis  in simulacris.

Nam aliqui adhuc conscientia idoli quasi simulacro immolatum manducant. De plebe enim aliqui adhuc cum ueneratione simulacri manducabant de sacrificatis, quasi aliqua esset illic diuinitas. Et conscientia aliorum cum sit infirma, coinquinatur. Maculatur conscientia, si infirma est circa Deum.

 Esca autem nos non commendat Deo. uerum est, quia non ideo Deo placebimus, si omnia ederimus: aut offendemus si aliqua contempserimus. Neque enim si ederimus, abundabimus; neque si non ederimus, deerit nobis. Contempta enim sacrificiorum esca, non utique deerit quod edatur; si autem sumpta fuerit, non abundabit, ita ut nichil requiratur: ac per hoc abiicienda; quia neque sine illa non uiuitur  et scandalum fratribus est.

 uidete tamen ne forte licentia uestra offensio fiat infirmis. Hoc est, ne quia licere uobis edere carnem de sacrificio dicitis, per id quod nichil esse idolum scitis, offensionem generetis fratribus, qui nesciunt adhuc quia nichil est idolum.

 Si enim quis uiderit eum, qui habet scientiam in idolio recumbentem, nonne conscientia eius, cum sit infirma, edificabitur ad manducandum  de simulacris? Hoc ideo dixit, quia uidens quis fratrem peritum in idolio inuitatum, recumbentem edere carnes sacrificiorum, putat illic esse aliquid gratie, et incipit etiam ipse edere carnes sacrificiorum, non illa conscientia, qua ille peritie causa sciens nichil esse idolum, sed qua esse putat illic numen; quando fratrem peritum uidet illic edere, nec horrere.

140  Et peribit, qui infirmus est [a 1Kb] in tua scientia frater, pro quo Christus est mortuus? Peribit infirmus, si edat contra unius Dei fidem de sacrificatis: quod quidem quasi irascentis uerba sunt, et ostendentis quid mali possit parere scientia, si non fuerit temperata a caritate. In tua scientia: id est, [b 1Kb] tua peritia illum occidit; quando a te fieri uidet, quod ille aliter intelligit. Et tu eris occasio mortis  fratri, quem Christus ut redimeret, crucifigi se permisit. Ac per hoc aliquando ab scientia dissimulandum docet caritatis causa; quia sine dubio plus est salus fratris, quam cibus: quia licet quidem, sed non expedit. Hoc erit cognouisse, sicut oportet scire.

 Sic autem peccantes in fratres, et percutientes conscientiam illorum infirmam, in Christo peccatis. Quando enim caritatis non emuli sunt, qua Christus nos liberauit, peccant in Christo, non in Christum; quia in Christum peccare negare est Christum: in Christo autem, in hec que sunt Christi. Sicut et hic, qui sub Lege est, in Lege dicitur peccare; ita et ii qui sub Christo sunt, in Christo peccare dicuntur.

 Propter quod si esca scandalizat fratrem  meum, non edam carnem in eternum, ne fratrem scandalizem. In tantum caritati studendum docet, ut licita pro illicitis habeantur, ne obsint fratri. Quantum enim mali est per illicita non delinquere, et per ea que concessa sunt, offendere; ut Lex seruetur in illicitis, et in licitis non custodiatur, dum inconsiderate eduntur? Lex enim sic permisit que concessit, ut modus tamen sit, quem custodiant. Uxorem certe licet habere, sed si fornicata fuerit, abiicienda est: ita et carnem licet edere, sed si idolis oblata fuerit, respuenda est.



CAPUT IX.

 Non sum apostolus? non sum liber? nonne Iesum Dominum nostrum uidi? Cum negare uidetur, confirmat; iratus enim loquitur. Apostolum  enim se probat, quia missus est ad gentes, dicente Domino ad eum: Ego ad gentes mittam te . Liberum autem se ostendit, quia nullius aliquid concupiuit, neque in adulatione docuit. Iesum autem Dominum nostrum uidit, dum oraret in templo Hierosolymis . Nonne opus meum uos estis in Domino? Ideo opus sunt quia ipse illos plantauit in Domino, annum et sex menses euangelizans eis uerbum Dei.

  Etsi aliis non sum apostolus, uerumtamen uobis sum; quia a Iudeis credentibus, et nichilominus Legem seruantibus, apostolus esse negabatur. Iam enim circumcidi non debere docebat, neque sabbatum custodiri: ceteris autem apostolis propter scandalum ab hac re dissimulantibus, hic aliter uidebatur docere; ideo apostolus [a 1Kb] ab his negabatur; his enim erat apostolus, qui uiderant in eo uirtutis insignia. Nam signaculum apostolatus mei uos estis in Domino; hoc enim predicante, conuersi sunt ab idolis ad fidem Dei unius.

 Mea defensio apud eos, qui me interrogant, hec est. Nunc incipit agere causam, quam superius premisit dicens: Omnia mihi licent, sed ego sub nullius redigar potestate. Esca uentri et uenter escis  . Sic ergo incipit causam hanc, ut dicat: Mea defensio apud eos, qui me interrogant, hec est. Et que sit subiicit, dicens:

 Numquid non habemus potestatem manducandi et bibendi? Hoc est quod dixerat: Omnia mihi licent. Numquid non habemus potestatem mulierem circumducendi, sicut et ceteri apostoli et fratres Domini, et Cephas? Ideo addidit: Et Cephas; quia cum primus esset inter apostolos, non refutabat sumptus oblatos. Cephas ipse est Simon Petrus. Mulieres enim desiderio doctrine Dominice, et cupide uirtutum sequebantur apostolos, ministrantes eis et sumptus et seruitia, sicut et Saluatorem sunt secute ministrantes ei de facultatibus suis.

 Aut solus ego et Barnabas non habemus  potestatem hec operandi? Hoc est, habemus potestatem operandi, sed nolumus. Pro accipiendi tamen operandi ait, ut honestius loqueretur. Et ut hoc firmet, exempla subiicit, dicens:

 Quis militat stipendiis suis umquam? Quis plantat uineam, et de fructu eius non edit? Quis pascit gregem ouium, et de lacte earum non percipit? Numquid secundum hominem hec loquor? 141 Id est, numquid humanam sententiam sequor? Numquid et Lex eadem non dicit? Concordare docuit supradicta testimonia documentis diuinis; ut ostendat non sine causa utique nolle se ab illis sumptus accipere, quando tot exemplis ostendit et dandum et accipiendum esse.

 In Lege enim  scriptum  est: Non alligabis os bouis triturantis. Numquid de bobus cura est Deo? Interim paucis hoc absoluamus; in Iona enim propheta scriptum est: Non parcam ciuitati, in qua habitant plusquam centum uiginti millia hominum et pecora multa . Et Psalmographus: Homines et iumenta, inquit, saluabis . Quomodo ergo Deus non curat de bobus et pecoribus? Sed non curat de bobus et  pecoribus propter hec ipsa, sed propter nos, quorum causa sunt facta; ideo de nobis curat, non de illis.

 Aut potius, inquit, propter nos dicit: propter nos enim scriptum est. Per figuram enim omnia dicta ad nos transeunt. Quoniam qui in spe arat et triturat, debet spei sue fructum percipere. uerum est, quia hac spe laboratur, ut fructus capiatur.

 Si nos uobis spiritalia seminauimus, magnum est, si nos uestra carnalia metamus? [b 1Kb] Non dicit magnum, neque par esse, si euangelizantes regnum Dei, et celesti cibo Ecclesiam saginantes, alimenta corporis sumerent; ut tradentes eterna, consequerentur temporalia.

 Si alii potestate uestra utuntur, nonne magis nos? Si enim ii qui per Euangelium patres  uestri non sunt, nec eumdem affectum habent erga uos, facultatem habent accipiendi, quanto magis nos? Et subauditur, uestri apostoli; quia et Barnabas apostolus erat.

Sed non sumus usi hac potestate; omnia uero toleramus, ne quod impedimentum demus Euangelio Christi. Diu occultatum prodidit sensum; ostendit enim sumptus ideo se nolle, cum liceret, accipere, ne uigor euangelice auctoritatis torpesceret. Pseudoapostoli enim peccantibus blandiebantur, uolentes accipere; ita ut non sibi uiderentur peccare [c 1Kb] illis subiecti: sed quoniam hec res contra euangelicam erat disciplinam, hic non uult accipere; ut libere arguat, ne in illorum numero inueniatur. Ut enim regule christiane ius maneret, licita illicita  fecit; quia illi per licentiam offendebant.

 Nescitis quoniam qui in sacrariis operantur, de sacrario uiuunt: et qui altario deseruiunt, de altario participantur? In sacrariis legem gentilium significat, in altario uero Iudeorum. Sic enim decreuit Dominus per Moysen , ut de iis que oblata erant, partem sumerent sacerdotes.

 Ita et Dominus iehsu ordinauit eos, qui Euangelium annuntiant, de Euangelio uiuere. Non ergo Deus per Moysen gentilium formam secutus est: sed ipsa naturalis ratio hoc habet, ut quis inde uiuat, ubi laborat. Hanc ergo rationem [d 1Kb] ipsi nature et conuersationi humane decreuit. Hec tamen ad cumulum adhuc addens, grauat causam; ut non leue faciat neque odiosum, quod tantis testimoniis commendat:  et tamen non sibi proficere uult, ne libertatem arguendi humiliet.

 Ego autem nullo horum usus sum. Postquam multis modis ostendit licere accipere, sibi tamen non opus esse; obest enim accipere a peccantibus, sicut supra memoraui. Non autem scripsi hec, ut ita fiat in me; bonum est enim mihi [e 1Kb] magis mori. Nemo gloriam meam euacuabit. Gloriam suam  dicit in eo, si Euangelii seueritas maneat: et mori magis elegit, quam Euangelii iura uiolare, sciens hoc sibi magis proficere ad futuram salutem. Debitum enim obsequium abnuit ab his sibi impendi; ne per hoc accipiant fiduciam delinquendi.

 Nam si euangelizem, [a 1Kb] non est mihi gloriatio; necessitas enim mihi incumbit. Sicut dicit Dominus: Cum feceritis que dico uobis, dicite: Serui inutiles sumus: quod debuimus facere, fecimus . ue enim erit, inquit, mihi, si non predicauero Euangelium. Missus enim seruus a domino facit etiam inuitus, quod sibi preceptum est: si quominus, adstringatur plagis necesse est. Denique Moyses inuitus missus est ad Pharaonem ; et Ionas coactus est predicare Niniuitis .

 142  Nam si uolens hoc ago, mercedem habeo. Manifestum est quia nemo accipit remunerationem eius rei, quam inuitus agit. Si enim uoluntarius, dignus mercede est; quia consentit domino: et quod uoluntate fit, melius fit. Si autem inuitus, dispensatio mihi credita est. Nec hoc obscurum est, quia qui indeuotus aliquid facit, non uoluntate facit, sed necessitate. Quia enim [b 1Kb] potestatis sue non est, facit inuitus, quod sibi preceptum est.

 Que ergo erit mea merces? Ut Euangelium annuntians, sine sumptu efficiam Euangelium; ut non abutar potestate mea in Euangelio, Repressa uerborum iactantia gloriatur, et uult intelligi quanta dignus mercede sit, quia potestate sua non utitur in Euangelio, dum respuit oblatos sumptus, ne uim  predicationis humiliet. Hoc est licere, sed non expedire propter salutem fratrum, ut corrigantur. Forma ego uult esse ceteris, ut ubi uident non expedire, etiam licitis non utantur: si quominus, [c 1Kb] de licito fient rei: quod sic sumunt, ut ad detrimentum proficiat.

 Nam cum liber sim ex omnibus, omnium me seruum feci, ut plures lucrifaciam. Liber ex omnibus est, cum nulli in adulatione tradidit Euangelium, [d 1Kb] nec cuiusquam preter salutem aliquid concupiuit, neque ad delicias habendas ab aliquo sumptus largiores mercede hypocrisis accepit. Seruum autem sic se omnium factum dicit, dum se per humilitatem similem omnium mente imbecillium exhibuit; ut eos per patientiam firmaret ad salutem  futuram, confouens animos illorum, qui aut peccabant, aut res diuinas tardius sequebantur; ut non aspere ferrent reprehendi se.

 Et factus sum Iudeis tamquam Iudeus, ut Iudeos lucrifacerem. [e 1Kb] uidetur quasi simulasse, ut omnibus fieret omnia, quod solent adulatores facere, sed non ita est; uir enim diuinus et medicus  spiritalis sciens omnium causas et uulnera, magna industria confouet illos et compatitur; cum omnibus enim hominibus quedam habemus communia. Factus est ergo Iudeis tamquam Iudeus; quia propter scandalum illorum circumcidit Timotheum , et purificatus ascendit in templum, ne occasionem per eum acciperent blasphemandi . Rem ergo fecit, que iam cessare deberet, sed secundum Legem fecit. Nam et consensit illis Legem esse a Deo et prophetas, et de illis ostendit Christum hunc esse, qui promissus est: ut assensus eius haberet effectum.

 Iis qui sub Lege sunt, quasi sub Lege essem  ut eos qui sub Lege sunt, lucrifacerem. Ii qui sub Lege sunt Samaritani  noscuntur; Legem enim solam accipiunt, id est, quinque libros Moysi. Sunt autem ex origine Persarum et Assyriorum, quos rex Assyriorum, sublatis filiis Isrel in captiuitatem, posuit ad incolenda loca Samarie ; ideo et ignem colunt more Persarum. His ergo Apostolus, dum non negabat Legem esse a Deo, fiebat quasi sub Lege: sed ex ea [f 1Kb] illis miti uerbo Christum intelligendum tradebat, sicut et Samaritana illa, que dixit ad Dominum: Scio quia Messias uenit ; docta per Legem.

Iis qui sine Lege sunt, quasi sine Lege essem  ut eos qui sine Lege sunt, lucrifacerem. Hoc dicit, quia cum in Lege Christi est, in lege Dei est; quia quod  Christi est, Dei est: et quod Dei est, Christi est, sicut dicit: Omnia mea tua sunt, et tua mea. Ut eos qui sine Lege sunt, lucrifacerem . Dum enim assentit illis, id est, gentilibus, iuxta physicam rationem mundum factum a Deo, et que in eo sunt, et animam esse immortalem, et ab ipso nos originem habere (ita enim Actibus apostolorum ait  sic fiebat quasi sine lege, per quod subintroducebat illis Christum ipsum esse, quem Deus ad iudicandum mundum preelegit, et ipsum esse, per quem omnia fecit.

 Factus sum infirmis infirmus, ut infirmos lucrifacerem. Infirmus factus est, dum propter fratres infirmos a licitis abstinet; ne illis scandalum  generet. Omnibus factus sum omnia, ut omnes saluos facerem. [g 1Kb] Hoc fuit uiri prudentis et spiritalis, ut omnibus omnia factus, propositum tamen 143 religionis non excederet; quia ubi cessit, ad hoc cessit, ut proficereret: nec aliud fecit, quam Lex mandauit.

 Omnia autem facio propter Euangelium, ut particeps eius fiam. Hoc est, omnia supradicta  facio, ut uoluntatis euangelice particeps efficiar, quam habet circa salutem humanam.

 Nescitis quoniam qui in stadio currunt, omnes quidem currunt, unus autem accipit palmam? Nunc aliud uult exponere: itaque hoc exemplo ostendit quanta sit utilitas legis nostre, in qua non uni, sed omnibus promissa est palma. Sic currite, ut comprehendatis. Sollicite uult curri ad promissionem, quia magna est.

 Omnis autem qui in agone contendit ab omnibus se abstinet: ab his omnibus que uitanda eadem tradit disciplina, cum sciant unum coronandum; quanto magis nobis obseruandum est, quia omnibus promissa est salus! Et illi quidem ut corruptibilem coronam accipiant: nos autem incorruptam.  Et in hoc multum dispar donum est, ac per hoc diligentiores nos esse debere, quibus non terrenis et marcescentibus floribus, sed eternis conserta gemmis in modum regalis diadematis spiritalis corona seruatur.

 Sic curro, non quasi in incertum. Magna spe currere se profitetur, certum habens quid sit promissum. Sic pugna, non quasi erem cedens. Hoc est, non uerbis magis, sed de rebus contendo.

Sed castigo corpus meum, et seruituti subiicio. Castigare corpus est ieiuniis [a 1Kb] illud angere: et illa ei dare, que ad uitam proficiant, non ad luxum. Seruituti uero subiicitur; dum non suam perficit, sed spiritus uoluntatem. Ne forte aliis predicans ipse reprobus inueniar. Ideo se refrenare corpus suum  ostendit, ut remuneratione, quam aliis predicat, etiam ipse dignus habeatur; ne aliis curatis, ipse remaneret in uulnere. Ratam ergo spem predicationis sue affirmat, quando gestis id se prosequi, quod docet, ostendit; quia qui aliter agit quam predicat, suspectos facit audientes, ut de promissis dubitent. Suo itaque exemplo non magis uerbis, quam operibus exercendum hortatur.



CAPUT X.

 Nolo enim uos ignorare, fratres, quia patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari . Iudeorum exemplo, qui negligentia sua offenderunt ,  sollicitos nos uult esse; ideoque sub nube dicit illos fuisse, quia omnia que gesta sunt, [b 1Kb] in figura nostri facta sunt; ut ueritatis nostre illi habuerint imaginem. Contecti enim nube, et ab aduersariis suis tuti prestiti, dum a morte liberati sunt, baptizati dicuntur. Illis enim, id est, Aegyptiis in mari mortuis, dum hi, duce Moyse, feliciter transeunt, erepti sunt a morte: quod prestat baptismum. Non enim illis preterita mala imputata sunt, sed per mare et  per nubem purificati, preparati sunt ad accipiendam Legem, et formam futuri sacramenti nostri.

 Et omnes eamdem escam spiritalem ederunt, et omnes eumdem potum spiritalem biberunt; bibebant enim de sequente eos spiritali petra: petra autem erat Christus. Manna et aquam  que fluxit de petra, dicit spiritalia; quia non mundi lege parata sunt, sed Dei uirtute sine elementorum commixtione ad tempus creata, habentia in se figuram futuri mysterii, quod nunc nos sumimus in commemorationem Christi domini. Ideo et panis angelorum dictus est, quia uirtute qua angeli subsistunt, creatus est: hoc significans, quia de celis uenturus erat, qui spiritaliter pasceret. Unde et manna primum Dominico die uenit de celo ad saturitatem  populi; sequens tamen petra dicta est, que intelligitur Christus. Ubi enim deficiebat hamanum eis suffragium, aderat Christus; ideo sequebatur, ut ubi defecisset, ille subueniret. Nec enim petra aquam dedit, sed Christus.

 Sed non in pluribus eorum bene sensit Deus. Ideo hoc dixit, quia acceptum beneficium non intellexerunt. Prostrati enim sunt in deserto . Dignum est, ut qui magna consecutus, in paruis diffidens est; non solum [c 1Kb] hec non adipiscatur, uerum etiam amittat et illa. Quoniam ergo superius hortatus est ad meliora, se etiam dicit id elaborare, ut ad promissionem dignus occurrat; nunc ut istud exempli terrore constringat ac suadeat, Iudeos tunc simili modo dicit donum Dei et gratiam  sortitos, sicut et nos: et quia 144 indiligentes et dubitantes [d 1Kb] de Dei promissione fuerunt, prostratos esse in deserto; ut ideo semetipsum affligere se ostenderet, ne in illorum numero inueniretur: proinde elaborandum, ut sui imitatores existerent.

 Hec autem in figura nostri facta sunt, ut non simus desiderantes mala, sicut et illi desiderauerunt. Is sensus et ratio est, quam supra memoraui. Neque simulacris seruientes, sicut quidam illorum. Nunc hos tangit, qui in idolio recumbentes putabant non esse peccatum. Sicut scriptum est : Sedit populus manducare et bibere, et surrexerunt ludere: ante idolum utique; ut non se crederent immunes a crimine, qui in idolio epulabantur. Nam Moyse in monte posito apud Deum, simulacro uituli  facto, post oblationem dedicationis causa: Sedit populus manducare et bibere, et surrexerunt ludere. Hec luxuria est, quia semper oblectati, in Dei rebus infideles inuenti sunt. [e 1Kb] Ideoque instruit, ne in hanc diffidentiam per assensum luxurie in idolio incidamus.

 Neque fornicemur, sicut quidam illorum fornicati sunt, et ceciderunt una die uiginti tria millia hominum . Hoc illis retributum est,  quando cum Madianitis mulieribus se commacularunt; ira enim Dei exstitit contra illos, que emulatione Phinees sacerdotis habentis zelum Dei, sopita est, ne plures morerentur.

 Neque tentemus Christum, sicut quidam eorum tentauerunt, et a serpentibus perierunt. Detrahentes de Deo Christum tentasse dicuntur; quia Christus erat, qui ad Moysen loquebatur. Denique ne nos in eadem causa inueniamur, commonet ne diabolo tradamur, cuius serpentes habent figuram.

 Neque murmuraueritis, sicut quidam ex ipsis murmurauerunt . Murmurare est falso ad inuicem de prepositis et rectoribus queri, quantum ad mentem loci pertinet; quia solet murmur fieri et iusta ex causa. Et perierunt ab exterminatore.  Hoc est, in locum Iude concesserunt, anticipantes illum; quia tradens Christum, exterminatus est de numero apostolorum a iudice Deo. Per hec exempla ad correctiorem nos uitam prouocat; ut monitis eius aut premium, si obedientes fuerimus, aut propensiorem penam mereamur inobedientes. Non est enim ambiguum illos peccantes plus subiiciendos tormentis, quibus peccantium pene ad hoc relate sunt, ne peccarent.

 Hec autem omnia in figura contingebant illis; scripta sunt uero ad correptionem nostram, in quos fines seculorum deuenerunt. Fines seculorum nos sumus; quia tunc hec ideo facta noscuntur circa retributionem illorum, ut nobis essent exemplo, qui postremo seculo futuri eramus in fide Christi. Pro  utilitate enim nostra gesta sunt, ut si terrore horum in Dei timore manserimus, gloriam illis promissam accipiamus: si quominus, geminabitur nobis pena illorum; quia maior notitia legis plus facit reum.

 Propterea et qui se putat stare, uideat ne cadat. Hoc ad eos loquitur, qui presumentes de scientia, qua licitum est omnia edere, infirmis fratribus scandalo erant: et putantes aliquid se proficere doctrina pseudoapostolorum, deteriorauerant; et iudicabant Apostolum, cum ipsi essent rei. Superbiam ergo amputat, ne per hanc tententur, sicut Iudei tentati sunt, et perierunt.

 Tentatio uos non apprehendat, nisi humana. Ac per hoc detrahentes Apostolo, Dominum tentare uidentur; quia et tunc cum Moysi detraherent,  et dubitarent de eo, Deum tentasse dicuntur. Omne enim quod probatum non habetur, tentatur; ideo ut hec tentatio conuellatur, admonet cum terrore. Ut autem humana tentatio illos apprehendat, hortatur: humana enim tentatio est propter spem Dei diffidere de homine, quia uana spes in homine; ut in necessitate aut pressura non desperet de Deo, humanum auxilium requirendo, sicut et Iudei qui dubitantes de Deo, idolorum adminicula exorabant.  Hoc est humanum auxilium; quia dii paganorum terra sunt, et culturam illorum humanus error inuenit. Propter Christum ergo pati, humana tentatio est, per quam proficitur apud Deum.

Fidelis autem Deus, qui non patietur uos tentari supra quam potestis: sed faciet cum tentatione etiam prouentum; ut possitis tolerare. Ideo fidelem dicit Deum, qui non patietur uos tentari supra quam potestis; quia daturum se promisit 145 Deus diligentibus se regna celestia: et ut det necesse est; quia fidelis est. Propterea ergo tribulatis pro se aderit, nec patietur tantum irrogari, quod tolerari non possint: sed faciet, ut aut cito cesset tentatio; aut si prolixa fuerit, det tolerandi uirtutem: alioquin non dabit, quod promisit; quia uincetur, qui patitur.  Homo est enim infirmitati subiectus, et non erit [a 1Kb] qui accipiat: sed quia fidelis est Deus, qui promisit, subuenit, ut impleat, quod promisit. Denique breuiatos uult esse dies Dominus, ut saluentur electi, et possint consequi regnum Dei . Quomodo tamen a Deo adiuuatur, si tantum [b 1Kb] permittatur tentari, quantum potest? Adiuuatur plane, dum non plus permittitur ei imponi, quam scitur ferre posse; ut quarto die pati non permittatur, qui scitur ultra non posse quam triduo tolerare.

 Quapropter, karissimi, fugite ab idolorum cultura. Hortatur etiam nunc, ut abstineant se ab omni societate idololatrie, ut non solum spes, sed et animus inde tollatur, ne per hoc nascatur in Deum tentatio. Nemo enim assiduus in idolio [c 1Kb] nichil  sperat de eo; hinc enim sperare dubitare de Deo est, sicut et Saul relicto Deo, qui ei fuerat delicti causa iratus, ad idololatriam se contulit, aliquid sperans de ea . Cui quidem et in presenti obfuit, et in futurum gehennam ultricem prouidit.

 Quasi prudentes, uos, iudicate quod dico. Exempla subiicit, ut facilius suadeat; quia cui uerba satis non faciunt, solent exempla suadere.

 Calix benedictionis quem benedicimus, nonne communicatio sanguinis Domini est? Panis quem frangimus, nonne communicatio corporis Domini est? Quia unus panis, unum corpus multi sumus; omnes enim de uno pane et de uno calice participamus. Quoniam unum sumus, alter alterius membra, unum  nos sentire debere dicit; ut fides una unum habeat sensum et opus.

 uidete Isrel secundum carnem: hoc est, discite, homines uidentes Deum, quemadmodum se habent carnalia, id est, idololatria. Nonne qui edunt hostias, participes sunt altaris? Sicut enim nos de uno pane et de uno calice percipientes, participes et consortes sumus corporis Domini: ita et qui edunt hostias, participes sunt altaris erroris.

  Quid ergo dico, quia simulacro immolatum aliquid est? Non quia simulacrum est aliquid; sed que sacrificant, demoniis immolant. Simulacrum uere nichil est; quia imago uidetur rei mortue: sed sub tegmine simulacrorum diabolus colitur.

Nolo uos participes fieri demoniorum. Ostendit illis hoc esse tantum, [a 1Kb] quod uidetur in idolio: sed esse occultum iniquitatis mysterium, quod ut unius Dei fidem corrumperet, Satanas adinuenit. Unde et Ioannes apostolus in epistola sua dicit: Ad hoc uenit Filius Dei, ut solueret opera diaboli .

 Non potestis calicem Domini bibere, et calicem demoniorum; non potestis mense Domini communicare, et mense demoniorum. Sicut et Dominus ait: Non potestis Deo seruire, et mammone  : quia qui calicem demoniorum bibit, calici Domini insultat: et cum mense demoniorum communicat, mense Domini, id est, altari obstrepit, et Domini corpus crucifigit. Idcirco enim Christus [b 1Kb] crucifixus est, ut dissolueret opera diaboli. Qui ergo facit opera diaboli, Christo repugnat.

 Aut emulamur Dominum Iesum? Numquid fortiores illo sumus? uix fit ut humilis zeletur potentem; scit enim non sibi competere, in quo illi potest inuideri: sed aut equali inuidetur, aut prope equali. Ideo Apostolus non posse dixit homines emulari Dominum Iesum, propterea quia illum sciunt Dominum: si quominus, non uidebitur eis dignus esse uocari Dominus, quem zelantur, ne Dominus sit. Zelo enim Satanas idololatriam inuenit, ut homines  negando Deum Dominum, idolis seruiant quasi diis et dominis. Omnia mihi licent, sed non omnia expediunt. Omnia dicit licere secundum legem nature; omnia enim munda sunt. De escis enim agebatur, et carne idolis immolata. Nam que prohibita et interdicta sunt, quomodo dici possunt licere, cum hic etiam ipsa, que concessa sunt, significet 146 aliquando non expedire? [c 1Kb] sicut dicit apostolus Petrus: Si hec est causa uiri cum uxore, non expedit nubere .

 Omnia mihi licent, sed non omnia edificant. Idem sensus est, quia licet omnia edere: sed quod idolis immolatur, non edificat; quia scandalum facit fratri, sicut supra dictum est: ideoque a licitis aliquando temperandum est, ut prosit. Hinc  est unde sumptus ab iis, cum ei liceret, noluit accipere, sciens non expedire.

 [d 1Kb] Nemo quod suum est, querat, sed quod alterius. uerum est quod dum unusquisque in idolio recumbit, uoluntati sue satisfacit, et fratri conscientia infirmo scandalum ponit. Quapropter festinandum est pro caritate Domini nostri Iesu Christi; ut et magis que sunt saluti proximi necessaria prohibeamus, quam nostre uoluntati, sicut  idem Apostolus, uas electionis, et medicus spiritalis ait: Non querens quod mihi utile est, sed quod multis.

 Omne quod in macello uenit edite, [e 1Kb] nichil interrogantes propter conscientiam; Domini est enim terra et plenitudo eius. Ut omnia munda ostenderet, exemplo psalmi uigesimi tertii hoc roborauit; quia non potest immundum esse, quod Domini est. Et quoniam superius de escis ait: Omnia licent, statim subsecutus est: Omne quod in macello uenit, edite, nichil interrogantes propter conscientiam. Hoc autem ideo subiecit, ut libera sit conscientia; licet enim aliquid pollutum sit per accidentiam, id est, oblationem idoli; cum hoc tamen nescit, qui emit, nullum patitur scrupulum, et apud Deum immunis est.

  Si quis uocat uos ex infidelibus ad cenam, et itis; omne quod appositum uobis fuerit, edite, nichil disquirentes. Hoc est, simpliciter manducate quod apponitur, non interrogantes unde sit.

 Si uero aliquis dixerit: Hoc immolatitium est, nolite manducare propter illum, qui indicauit, et propter conscientiam. Conscientiam autem dico, non tuam, sed alterius. Hoc perfectis loquitur, qui possunt contemnentes idololatriam, quia nichil est manducare de sacrificio, certi quia quod sub Dei Creatoris nomine editur, non potest polluere: sed quia alius, qui idolis seruit, gloriabitur, te edente de sacrificatis, quasi uenereris idola; ideo non debet edi. Apud conscientiam enim ille letabitur suam,  quia uidet te libenter appetere, quod idolis immolatum est.

Ut quid enim libertas mea iudicatur ab alia conscientia? Hoc dicit, quia cum ab idoli deuotione conscientia sit libera, quid opus est, ut putetur quia uenerationis causa edat idolis immolata? Iudicatur enim non distare ab eo, qui colit idola; quando non horret quod oblatum est simulacro.

 Si ergo gratie particeps sum, quid blasphemor pro quo ego gratias ago? Id est, si ego gratie Dei communico; quia in ipsius nomine edo: quid opus est arbitrari hoc aliquem, quia ego idolo deuotus sum, dum non horreo, que oblata sunt idolo, hoc est, blasphemor? Et me ergo blasphemat, et ille in idolio suo gaudet; dum me putat participem,  habet occasionem permanendi in errore, et fratribus malum datur exemplum. Nam si preceptum est in Lege, ut luci et are et tituli et ipsa idola confringantur; uide si non peccatum est [f 1Kb] non solum hec non facere, sed et interesse epulis huiusmodi; propterea de sacrificatis non expedit edere.

 Siue igitur editis, siue bibitis, siue quid facitis, omnia in gloriam Dei. Per hec subiecta declarauit in idolio edere, quauis licet conscientia, inimicum  esse Deo; ad opprobrium enim Dei unius hec diabolo dedicantur. Nam in gloriam Dei edere et bibere et aliquid facere, hoc est, ut sub inuocatione Creatoris cum modestia conuiuium celebretur; in gloriam enim Dei aliquid fit, cum in actibus et conuersatione christiani Deus laudatur, uel cum filiorum procreatio a Deo speratur.

 Sine offensione estote Iudeis et Grecis, et Ecclesie Dei. Sic temperandam conuersationem nostram docet, ut nullus in ea scandalum patiatur. Offensio ergo Iudeis fit, cum idola, que illi abominantur, christianum, qui se dicit Legem et prophetas accipere, uident non horrere. Grecis uero, id est, 147 gentilibus, hec est offensio, si in eo in quo sunt, non solum non arguantur; sed et promptiores  fiant, dum non uitantur uota idolorum illorum. Ecclesie autem Dei fit offendiculum, quando quosdam ex numero suo uidet iis, que inimica sunt Deo, adherere.

 Sicut ego omnibus per omnia placeo, non querens quod mihi utile est, sed quod multis, ut salui fiant. Omnibus per omnia placere est sine scandalo cuiusquam agere ad profectum utilitatis illorum, ut et illis et huic sit utile.



CAPUT XI.

 Imitatores mei estote, sicut et ego Christi. Humanum est quod dicit, ut imitatores eius simus, qui a Deo nobis magister indultus est. Si enim hic Dei imitator est, quare non nos hominis? Quia sicut Deus Pater misit Christum magistrum et auctorem  uite; ita et Christus misit apostolos nobis magistros, ut eorum imitatores essemus; quia eius esse non possumus. Ita enim ait Dominus ad Patrem: Sicut me misisti in hunc mundum, ita et ego misi eos in hunc mundum . Et quia digni imitatores eius erant, subiecit: Et pro eis sanctificabo me ipsum .

 Laudo autem uos, fratres, quod omnia mea memoria retinetis, et quomodo ubique trado, traditiones meas tenetis. Postquam mores et conuersationem illorum arguit, nunc traditiones uult corrigere. Ideo non hoc confirmat, sed succenset eis; quia cum esset apostolus eorum, immemores erant traditionum eius: neque quod adhuc non didicerant, [a 1Kb] ex aliarum Ecclesiarum traditione sequebantur;  ac per hoc quasi nouiter tradit illis, dicens:

 uolo uos scire quia omnis uiri caput Christus est. Ad auctoritatem retulit; quia homo a Deo quidem, sed per Christum. Caput autem mulieris uir. Quia quamuis et mulier per Christum, de uiro tamen facta est, ac per hoc subiicitur uiro. Caput autem Christi Deus. Dignum est ut filii caput Pater dicatur, quasi genitor eius. Aliter tamen caput uiri Christus est, et aliter uir mulieris, et aliter Deus caput Christi est. Deus autem ideo caput Christi est, quia de eo uel ab ipso genitus est. Mulieris uero caput idcirco uir est, quia ex eius costa Dei uirtute  formata est . Christus autem ideo caput uiri est, quia per ipsum cum non esset, creatus est. Una ergo dictio diuersam habet intelligentiam; quia et persone discrepant et substantie.

 Omnis uir orans aut prophetans uelato capite deturpat caput suum. Orare dicit deprecari: prophetare autem aduentum fore Domini uoce symboli post orationem effari.

 Omnis autem mulier orans aut prophetans non uelato capite, confundit caput suum; unum est enim atque idipsum, ut decaluetur. Si autem non uelatur mulier, tondeatur: si autem turpe est mulieri tonderi aut decaluari, uelet caput. uir enim non debet uelare caput, cum sit imago et gloria Dei. Quamuis una substantia sit et uir et mulier, tamen quia uir  caput est mulieris, anteponendus traditur; ut per causam et rationem maior sit, non per substantiam. Inferior ergo mulier uiro est, portio enim eius est; quia origo mulieris uir est: ex eo enim est, ac per hoc obnoxia uidetur mulier uiro, ut imperio eius subiecta sit. Honorificentiam et dignitatem uiri obstare dicit, ne uelet caput; imago enim Dei incongruum est ut celetur: abscondi enim non debet, Dei enim gloria uidetur in uiro.

Mulier autem gloria uiri est. Multum distat inter gloriam Dei et gloriam uiri; uir enim ad imaginem Dei factus est, non mulier. Hec autem imago Dei in uiro, quia unus Deus unum fecit hominem; ut sicut ab uno Deo sunt omnia, ita essent et ab uno homine omnes homines; ut unius Dei inuisibilis, unus homo  uisibilis imaginem haberet in terris, ut unus Deus in uno homine uideretur auctoritatem unius principii conseruare, ad confusionem diaboli, qui sibi, neglecto uno Deo, dominium et diuinitatem uoluit usurpare. Quod propheta Ezechiel significat , et Apostolus idem, ait enim: Ita ut in templo Dei sedeat, ostendens se quasi sit Deus .

 Non est enim uir ex muliere, sed mulier ex uiro: etenim non est creatus uir propter mulierem, sed mulier propter uirum. Propterea debet mulier potestatem habere supra caput etiam propter angelos. Potestatem uelamen significauit, angelos episcopos dicit, sicut docetur in Apocalypsi Ioannis . Et quia utique homines sunt,  quod non corriperent plebem, 148 arguuntur: et quod rectum est in illis, laudatur. Mulier ergo  idcirco debet uelare caput; quia non est imago Dei, sed ut ostendatur subiecta. Et quia preuaricatio per illam inchoata est, hoc signum debet habere; ut in Ecclesia propter reuerentiam episcopalem non habeat caput liberum, sed uelamine tectum: nec habeat potestatem loquendi; quia episcopus personam habet Christi. Quasi ergo ante iudicem, sic ante episcopum, quia uicarius Domini est, [b 1Kb] propter reatus originem subiecta debet uideri.

  uerumtamen neque mulier sine uiro, neque uir sine muliere in Domino. Ideo in Domino, quia Deus ex uno fecit ambos et unum; una enim caro et unum corpus sunt in Domino, hoc est, secundum Dominum, qui creauit. Denique qui non credunt mulierem de uiro sumptam, hi sine Domino, uel non secundum Dominum credunt hominum originem.

 Nam sicut mulier de uiro; ita et uir per mulierem. Hoc firmauit, quod dixit; quia ambo unum sunt in natura, atque origo mulieris uir est, sicut legitur in Genesi factum a Domino Creatore. Omnia autem ex Deo . Postquam gradatim exposuit singula, ut omnia Deo subiiceret, unum seruans principium, ait: Omnia autem ex Deo; ut neque  mulier subiectionis sue causa contristaretur, neque uir quasi exaltatus superbiret.

 uos ipsi iudicate: decetne mulierem non uelatam orare Deum? Hinc est unde superius illis per ironiam succenset, dicens: Laudo quia omnia mea memoria retinetis: et quomodo ubique trado, traditiones meas tenetis . Cum enim hec esset traditionis ratio, ut uelate essent mulieres in Ecclesia, illi contra reuelatas eas in Ecclesia patiebantur. Ideoque iam non auctoritate traditionis, quam neglexerant, sed per ipsam naturam suadere illis nititur ueritatem dicens:

. Nec ipsa natura docet uos quia uir quidem, si comam habuerit, ignominia est illi? Hoc secundum Legem locutus est; prohibet enim uirum  esse comatum. Mulier autem si comam habuerit, gloria est illi; quoniam coma pro uelamine data est ei. Naturaliter hoc honestum et propemodum decretum uult esse, ut uelata mulier satisfaciat, et gratias agat Deo. Coma ergo indicium uelaminis est, ut nature et uoluntas addatur. Denique nulla mulier etiam reuelata adit potestatem.

 Si quis autem uidetur contentiosus esse, nos talem consuetudinem non habemus, neque Ecclesia Dei. Post rationem redditam, ut contentiosos uincat, auctoritatem interponit; quia neque Iudaismus hoc habuit, unde dicit: Neque nos, neque Ecclesia Dei, ut neque Moyses, neque Saluator sic tradiderit.

 Hoc autem precipio, non laudans quod  non in melius, sed in deterius conuenitis. Quomodo particulatim conuersationem illorum per correptionem emendat; ita et traditiones illorum, non laudans utique, sed uituperans eos.

 Primum enim. [a 1Kb] Primum dicendo, genus peccati ostendit, unde orti sunt errores, quos reprehendit; ubi enim dissensio est, nichil rectum est. Conuenientibus uobis in Ecclesiam, audio dissensiones esse, et partim credo. Oportet enim et hereses esse, ut et qui probati sunt, manifesti fiant inter uos.  Sciendo nonnullos mente corruptos uersutia diaboli, dicit: Oportet hereses esse. Non utique uoluit, nec optauit: [b 1Kb] sed quia sciuit futurum, dixit, sicut et Dominus: Oportet, inquit, uenire scandala . Et: Oportet Filium hominis pati , prescius, quia Iudas proditor erat futurus. Ut probati autem cum dicit, manifesti fiant inter uos, illos significat, qui in traditione accepta durantes, exemplum probationis erant euangelice discipline ad condemnationem ceterorum. Ii sunt quos in capite epistole significat, eo quod dicerent: Nos uero Christi; cum alii dicerent: Ego Pauli, ego Apollo .

 Conuenientibus igitur uobis in unum, iam non est Dominicam cenam manducare. Unusquisque  enim uestrum propriam cenam presumit in manducando: et alius quidem esurit, et alius ebrius est. Numquid domos non habetis ad edendum et bibendum? aut Ecclesiam Dei contemnitis, et confunditis non habentes? Hos notat, qui sic in Ecclesiam conueniebant ut munera sua offerentes, aduenientibus presbyteris , totum sibi qui obtulerant, uindicarent, schismatis causa. 149 Dissensiones enim inter eos pseudoapostoli seminauerant, ita ut oblationes suas zelarentur: cum una atque eadem prece omnium oblationes benedicerentur, ut ii qui, ut adsolet fieri, non obtulerant, aut unde offerrent, non habebant, pudore correpti confunderentur, non sumentes partem: et tam cito illud agebant, ut superuenientes  non inuenirent, quod ederent. Ideoque si sic, inquit, conuenitis, ut unusquisque suum sumat, domi hec agenda, non in Ecclesia; ubi unitatis [c 1Kb] et mysterii causa conuenitur, non dissensionis et uentris. Munus enim oblatum totius populi sit; quia in uno pane omnes significantur. Per id enim quod unum sumus, de uno pane omnes nos sumere oportet.

Quid dicam uobis? Laudo uos? In hoc non laudo. Apertum est deprehenso et correpto errore, ut de cetero corrigant, et sciant hoc uerum, quod dudum in primordiis ipsi didicerant; formam illius que a Saluatore in re huiusmodi data est, iterat dicens:

 Ego enim accepi a Domino, quod et tradidi uobis, quoniam Dominus iehsu in qua  nocte tradebatur, accepit panem, et gratias agens, fregit, et dixit: Accipite, et manducate. Hoc est corpus meum, quod [d 1Kb] pro uobis frangitur: hoc facite in mei commemorationem. Simili modo et calicem, postquam cenatum est, dicens: Hoc poculum nouum Testamentum est in meo sanguine; hoc facite, quotiescumque bibetis, in mei commemorationem. Ostendit illis mysterium eucaristie inter cenandum celebratum, non cenam esse; medicina enim spiritalis est, que cum reuerentia degustata, purificat sibi  deuotum. Memoria enim redemptionis nostre est; ut Redemptoris memores, maiora ab eo consequi mereamur.

 Quotiescumque enim comederitis panem hunc, et de poculo biberitis, mortem Domini annuntiabitis, donec ueniat. Quia enim morte Domini liberati sumus, huius rei memores, in edendo et potando carnem et sanguinem, que pro nobis oblata sunt, [a 1Kb] significamus nouum Testamentum in his consecuti, quod est noua lex, que obedientem sibi tradit celestibus regnis. Nam et Moyses accepto sanguine uituli in patera, aspersit filios Isrel, dicens: Hoc est Testamentum, quod disposuit Deus ad uos . Hoc figura fuit Testamenti, quod Dominus nouum appellauit per prophetas; ut illud uetus sit,  quod Moyses tradidit. Testamentum ergo sanguine constitutum est; quia beneficii diuini sanguis testis est. In cuius typum [b 1Kb] nos calicem mysticum sanguinis ad tuitionem corporis et anime nostre percipimus; quia sanguis Domini sanguinem nostrum redemit, id est, totum hominem saluum fecit. Caro enim Saluatoris pro salute corporis, sanguis uero pro anima nostra effusus est, sicut prius prefiguratum fuerat a Moyse; sic enim ait: Caro pro corpore uestro offertur, sanguis uero pro anima ; ideoque non manducandum sanguinem. Si igitur apud ueteres imago fuit ueritatis, que nunc apparuit, et manifestata est in Saluatoris aduentu; quomodo hereticis contrarium uidetur uetus nouo, cum ipsa sibi inuicem testimonio sint?

  Itaque quicumque ederit panem hunc, aut biberit calicem Domini indigne Domino, reus erit corporis et sanguinis Domini. Indignum dicit esse Domino, qui aliter mysterium celebrat, quam ab eo traditum est. Non enim potest deuotus esse, qui aliter presumit, quam datum est ab auctore. Ideoque premonet ut secundum ordinem traditum deuota mens sit accedentis ad eucaristiam Domini; quoniam futurum est iudicium, ut quemadmodum accedit unusquisque, reddat causas in die Domini Iesu Christi; quia sine disciplina traditionis et conuersationis qui accedunt, rei sunt corporis et sanguinis Domini. Quid est autem reos esse, nisi penas dare mortis Domini? [c 1Kb] Occisus est enim pro his, qui beneficium eius in irritum ducunt.

  Probet autem se homo, et sic de pane illo edat, et de poculo bibat. Qui enim manducat et bibit indigne, iudicium sibi ipsi manducat et bibit, non discernens corpus Domini. Deuoto animo et cum timore accedendum ad communionem docet; [d 1Kb] ut sciat mens reuerentiam se debere ei, ad cuius corpus sumendum accedit. Hoc enim apud se debet iudicare; quia Dominus est, cuius in mysterio sanguinem potat, qui testis est beneficii Dei. Quem nos si cum disciplina accipiamus, non erimus indigni  corpore et sanguine 150 Domini; [e 1Kb] gratias enim uidebimur reddere Redemptori.

 Ideo multi in uobis inualidi et egroti. Et dormiunt multi. Ut uerum probaret quia examen futurum est accipientium corpus Domini, iam hic imaginem iudicii ostendit in eos, qui inconsiderate corpus Domini acceperant, dum febribus et infirmitatibus corripiebantur, et multi moriebantur: ut in his ceteri discerent, et paucorum exemplo territi emendarentur, non inultum scientes corpus Domini negligenter accipere; et eum quem hic pena distulerit, grauius tractandum fore; quia contempsit exemplum.

 Quod si nosmet ipsos discerneremus, non utique iudicaremur. Dum iudicamur autem, a Domino corripimur; ut non cum hoc mundo damnemur.  Hoc dicit, quia si nosmet ipsi errores nostros corrigeremus, non a Domino iudicaremur. Et quia corripimur, tamen pro nobis est; ut timore ipso emendemur. In paucis enim omnium est emendatio. Ne cum hoc mundo, id est, cum infidelibus damnemur. Nihil enim differt ab infideli, qui inconsiderate ad mensam Domini accedit.

 Itaque, fratres, cum conuenitis ad manducandum, inuicem exspectate. Si quis esurit, domi manducet. Ad inuicem exspectandum dicit, ut multorum oblatio simul celebretur, ut et omnibus ministretur: et si quis impatiens est, domi terreno pane pascatur. Ut non in iudicium conueniatis: hoc est, ne mysterium reprehensibiliter et cum offensione agatis.

 Cetera autem cum uenero, disponam. Caput prius salutis ordine agendum ostendit, et quomodo in Ecclesiam ab utroque sexu conueniatur, premisit: in quibus rebus si error fuerit, non leue peccatum est. Cetera autem que ad edificationem Ecclesie pertinent, presentia sua ordinare se promisit.



CAPUT XII.

 De spiritalibus autem nolo uos ignorare, fratres. Scitis quia gentes eratis, simulacrorum forma euntes, prout ducebamini. Spiritalia illis traditurus exemplum prioris conuersationis memorat; ut sicut simulacrorum fuerunt forma, colentes idola, et ducebantur duce uoluntate demoniorum: ita et colentes Deum, sint forma legis Dominice, ambulantes sicut placet Domino. Forma enim uniuscuiusque  legis in professione et conuersatione cultoris debet uideri; ille enim forma et imago legis Dei est, in cuius fide et conuersatione Euangelii ueritas lucet.

 Propter quod notum uobis facio, quod nemo in Spiritu Dei loquens, dicit anathema Iesu: et nemo potest dicere Dominum Iesum, nisi in Spiritu sancto. Quoniam rationem spiritalium ignorantes, per singula carismata hominibus potius, quam Deo dabant gloriam, non assecuti per Spiritum  sanctum [a 1Kb] hoc donum ministrari: et quia qui Dominum Iesum uocat, non sine Spiritu sancto hoc dicit; habet enim gratiam in eo ipso fidei sue propter gloriam nominis Christi; non enim sine dono Dei est Dominum dicere Iesum: ac per hoc ostendit illis in omnibus Dei esse laudem et gratiam; quia sicut idolorum imago in ministris eius est, ordinem suum habens per singulos gradus, totum tamen hominis est: ita et in lege Dominica gradus carismatum sunt officiis Ecclesie, non utique meritis humanis indulti; sed ut membra ad edificationem Ecclesie pertinentia, que per se et in se habent gloriam, sicut est etiam in humanis officiis. Schole enim sunt, que positis in se dant dignitatem; ut loci honor hominem faciat gloriosum, non propria laus. Ait ergo:  Nemo in Spiritu Dei loquens, dicit anathema Iesu. uox enim que dicit anathema Iesu, humano est [b 1Kb] errore prolata; quidquid enim falsum est, ab homine est. Et nemo potest dicere Dominum Iesum, nisi in Spiritu sancto. Dictum enim ipsum, quo significatur Dominus iehsu, non ab adulatione hominum, sicut et idola dii uocantur, sed Spiritus sancti ueritate profusum est; quidquid enim uerum a quocumque dicitur, a sancto dicitur Spiritu. Ne ergo hominum fauorem existimarent in regula christiana, et propter hoc se argui minime paterentur, sicut est et in simulacris [c 1Kb] ; ostendit enim eis nullum beneficium esse humanum in eo, cum dicitur Dominus iehsu:  sed magis donum Dei, qui dignatus est mysterium suum 151 hominibus declarare. Etenim [d 1Kb] ipsa professio remissionem acquirit peccatorum, sicut exaggerat dicatio idolorum. Docet ergo eos quia non prestant religioni beneficium, dicentes: Dominum Iesum, sed accipiunt; ne more idolorum hominum putarent gratiam esse in lege Domini, dum uocatur Deus, qui non est. Denique non intelligentes Dei donum esse in fide; singuli singulos sibi homines delegerant, quos sequerentur, dicentes: Ego sum Pauli, ego uero Apollo . Superbiam ergo illorum humiliat; ut patiantur se, sicut dixi, argui.

 Diuisiones uero gratiarum sunt. Non hoc humanis meritis uult ascribi, sed gratie Dei ad honorificentiam  nominis eius; sicut enim qui dicit Dominum Iesum, in Spiritu sancto dicit, qualis uis sit: ita et in loco ordinis officii ecclesiastici positus, gratiam habet, qualis uis sit: non utique propriam, sed ordinis per efficaciam Spiritus sancti. Unde et inter initia dicit: Neque qui plantat est aliquid, neque qui rigat: sed qui incrementum dat Deus .

 Idem autem Spiritus. Et diuisiones  ministeriorum sunt. Per eumdem Spiritum diuersa dona dicit prestari. Idem uero Dominus. Et diuisiones operationum sunt. Iungit nunc Christum Spiritui sancto. Idem autem Deus, qui operatur omnia in omnibus. In tantum non hoc hominibus dandum, quasi proprium sit, sed soli Deo asserit; ut etiam donum Spiritus sancti, et gratiam Domini Iesu unius Dei dicat operationem; ne gratia et donum diuisum sit propter personas Patris et Filii et Spiritus sancti: sed indiscrete [e 1Kb] unitatis et nature trium unum opus intelligatur, ut ad unum omnem gloriam redigat et diuinitatem. Diuisiones autem gratiarum sunt officiis Ecclesie, non humanis meritis deputate. Si enim Spiritus sanctu idem Dominus est; et Dominus idem Deus est, et tres unus Deus est; cum enim Spiritus  sancti gloria, et potestas, et natura Dei est, et Dominus iehsu idem est in natura quod Deus est, unus utique Spiritus sanctus, et Dominus iehsu, et Pater Deus est. Et singuli enim Deus unus, et tres Deus unus. Denique operante uno, tres operari dicuntur; ut Trinitatis mysterium in unius Dei natura et potestate claudatur, cum sit immensum.

 Unicuique autem datur manifestatio Spiritus ad utilitatem. Hoc est, donum accipit, ut diuinis retinaculis uitam suam gubernans, et sibi et aliis utilis sit, dum exemplum bone conuersationis ostendit.

 Cuidam enim datur per Spiritum sermo sapientie. Id est, datur illi prudentia non ex litteris, sed corusco Spiritus sancti igne; ut cor habeat illuminatum,  et sit prudens, ut discernat que uitanda sunt, queue sequenda. Alii uero sermo scientie secundum eumdem spiritum: hoc est, ut habeat scientiam rerum diuinarum. Alii gratia curationum in uno Spiritu: id est, ut medelam tribuat infirmis, uel egris.

 Alii fides in eodem Spiritu. Hoc dicit, ut fidei profitende ac uindicande, pressa uerecundia, accipiat facultatem. Alii operatio uirtutum. Potestatem dari significat in eiiciendis demoniis, aut signis faciendis. Alii prophetia: id est, ut Spiritu sancto repletus dicat futura. Alii discretio spirituum. Hoc dicit, ut intelligat et iudicet, quod dicitur, an Spiritus sancti sit, an mundani. Alii genera [f 1Kb] linguarum, alii interpretatio sermonum. Interpretari  est, ut dicta illorum, qui linguis loquuntur uel litteris, per donum Dei fideliter interpretetur.

 Omnia autem hec operatur unus atque idem Spiritus, diuidens unicuique prout uult. Quod superius trium personarum dicit, nunc per unum Spiritum sanctum agi profitetur; ut quia unius nature sunt et uirtutis, quod unus operatur, operentur tres: unus tamen est Deus, cuius gratia diuiditur singulis, prout uult, non ad merita hominum, sed  magis ad edificationem Ecclesie sue; ut omnia, que mundus imitari uult, sed non implet, quia carnalis est; hec in Ecclesia, que domus Dei est, singulorum officiis et dono et magisterio Spiritus sancti indulta ad probationem ueritatis in iis, qui contemptibiles mundo sunt, uideantur.

 Sicut enim corpus unum est, et membra habet multa: omnia autem membra ex uno corpore, cum sint multa, unum sunt corpus; ita et Christus. Etenim in uno Spiritu nos omnes in unum corpus baptizati sumus, siue Iudei, siue Greci, 152 siue serui, siue liberi: et omnes unum Spiritum potauimus. Per hec docet nullius personam quasi despectam contemnendam, neque alicuius quasi perfecta sit, preferendam: nec gloriam, que soli Deo  debetur, hominibus tribuendam; quando in omnibus unus atque idem Deus sit gloriosus: quippe cum omnes et unum baptisma habeamus, et unum atque eumdem Spiritum sanctum. Hoc propter supradictam causam; quia in aliquibus gloriabantur, aliquos uero uelut contemptibiles spernebant.

 Nam et corpus non est unum membrum, sed multa. Hoc dicens, [a 1Kb] ostendit unitatem habere uarietates officiorum, et diuersitatem hanc non discrepare in unitate potestatis; quando unitas corporis non in singularitate consistit, sed in multis membris; ut inuicem sibi prestent, quod debent.

 Si dixerit pes: Quia non sum manus, non sum de corpore; num propterea non est de corpore? Hoc est, non posse eum, qui infirmus uidetur  inter fratres, negari esse de corpore; quia non est potens.

 Si dixerit auricula: Quia non sum oculus, non sum de corpore; num propterea non est de corpore? Non debere dicit illum, qui paulo inferior est, non necessarium putari corpori, propterea quod de primis non sit.

 Si totum corpus oculus, ubi est auditus? Si totum auditus, ubi est odoratus? Id est, si omnes unius essent officii et operis, quomodo impleretur reliqua necessitas corporis; cum constet multis oficiis opus esse ad gubernacula corporis?

 Nunc autem Deus posuit membra, unumquodque in corpore; sicut uoluit. uoluntatem Dei, quia prouida et rationabilis est, membra dicit  corpori aptasse; ut nichil [b 1Kb] desit corpori, sed sit multis membris perfectum.

 Si autem fuissent omnia unum membrum, ubi corpus? Manifestum est quia si omnes fuissent unius dignitatis, non dicerentur membra, neque corpus: ideoque uariis membrorum officiis congubernantur; omnia enim unum membrum esse non poterant. Ideo autem multa sunt, quia ab inuicem differunt dignitate.

 Nunc autem multa quidem membra, unum autem corpus. Hoc dicit, quia multa membra,  cum inuicem sui egeant, non discrepant in unitate nature, quamuis diuersa sint; quia diuersitas hec in unum concurrit, ut corporis utilitas expleatur, sicut et ea quibus mundus ipse constat, cum sunt diuersa non solum officiis, sed et naturis; ad unius tamen mundi proficiunt perfectionem, et ex omnibus his nascitur temperies quedam in fructibus, qui humane proficiunt utilitati.

 Non potest autem dicere oculus manui: Opera tua non indigeo. Hoc est, non potest dicere potior inferiori: Non mihi opus es; quia oculus quidem uidet, sed manus sunt, que operantur. Aut iterum caput pedibus: Non estis mihi necessarii: id est, maior gradu et dignitate non potest sine illo esse, qui humilis est; quia est quod humilis potest,  quod non potest sublimis, quia ferrum potest, quod non potest aurum: ac per hoc honorem capiti faciunt pedes.

 Sed multo magis que uidentur membra corporis infirmiora esse, necessariora sunt. Manifestum est, quia quamuis aliquis dignitate sublimis sit; si subiectus tamen defuerit, qui obsequiis suis illum faciat gloriosum, ipsa dignitas contemptibilis erit: officium enim est, per quod dignitas constat. Tale est si imperatori desit exercitus. Quamuis ergo magnus sit imperator, necessarium tamen habet exercitum; [c 1Kb] membrum est enim corporis eius, ante se habens tribunos, comites, et magistros. His omnibus inferiores sunt milites, et magis necessarii sunt, sicut membra corporis, que cum inferiora  uidentur, plus utilia sunt; sine oculis enim manus operatur, et pes ambulans uictum queritat.

 Et que putamus ignobiliora esse membra corporis, his abundantiorem honorem circumdamus. Similis est sensus, quia qui putantur sine dignitate esse, inuenimus in eis quod laudemus, sicut et in membris uilioribus, quod plus nobis placeat, quam quod in ceteris inuenimus. Quo enim honore digne sunt manus, quando quod uolumus, tenemus! uel pedes, cum quibus quo uolumus, imus! Propterea et nos addimus eis honorificentiam, ut puta pedibus; quos 153 quia humiles sunt et sine dignitate, calceamentis ornamus. Et que inhonesta sunt nostra, abundantiorem honorem habent. Manifestum est quia pudenda nostra, que turpia uidentur, dum aspectus  publicos uitant, honestate se contegunt, ne per irreuerentiam horreant. Simili modo et quidam fratrum, cum sint egestate et habitu inhonesti; non tamen sunt sine gratia, per quam membra sint corporis nostri: nam solent succincti uesticula tetrica, nudo pede, incedere. Cum ergo uideantur contemptibiles, magis honori sunt; quia solent uitam habere mundiorem. Quod enim hominibus uidetur despectum, solet a Deo pulchrum iudicari.

 Que autem honesta sunt nostra, nullius egent. Apertum est quia caput non eget, neque facies,  neque manus, ut his addatur per quod decorentur: ita et fratribus, in quibus studium peritie, et conuersationis uiget honestas, nichil est quod a nobis additur; debitus enim illis redditur honor. Despectis uero uel humilibus exhortatio necessaria est, per quam addatur illis aliquis honor, ut fiant utiles: si quominus, ipso contemptu negligentiores circa se erunt, in quibus magis proficiendum est.

 Sed Deus temperauit corpus, ei cui deerat, abundantiorem tribuendo honorem; [a 1Kb] ut non sit schisma in corpore, sed pro inuicem sollicita sint membra. Sic dicit a Deo moderatum humanum corpus, ut omnia membra eius necessaria sint; ac per hoc pro se inuicem sollicita, quia aliud sine altero esse non potest: et quod inferius putatur, magis necessarium  est; sicut et de fratribus expositum est, uel disputatum, quia nullus debet uelut inutilis despici.

 Et si quid patitur unum membrum, compatiuntur omnia membra. Hoc de membris corporis carnis ambiguum non est; quia si oculus, aut pes, uel manus capiatur egritudine aliqua infirmitatis, totum corpus condolet: [b 1Kb] ita et nos docet condolere fratribus, si aliquid huiusmodi, aut necessitatis emerserit. Siue glorificatur unum membrum, congaudeant omnia membra. Manifestum est quia letum est caput siue cetera membra, si pedes fuerint accurati uel sani. Sic debemus et nos alacres fieri, si fratrem aliquem uiderimus cultorem Dei, et auctum honestate morum, hoc est, sanum esse consilio.

 uos autem estis corpus Christi, et membra  de membro. Ostendit aperte nostram se causam per membrorum carnalium rationem tractasse; quia non omnes possumus eadem, sed singuli pro qualitate fidei et gratiam habemus concessam.

 Et quosdam posuit Deus in Ecclesia primum quidem apostolos. Caput itaque in Ecclesia apostolos posuit, qui legati Christi sunt, sicut dicit idem Apostolus: Pro quo legatione fungimur . Isti sunt episcopi, firmante istud Petro apostolo, et dicente inter cetera de Iuda: Et episcopatum eius accipiat alter .

Secundo prophetas. Prophetas duplici genere intelligamus, et futura dicentes, et Scripturas reuelantes; quamuis sint et apostoli prophete, quia primus gradus omnia subiecta habet. Denique pessimus  Caiphas propter quod princeps sacerdotum erat, prophetauit , ordinis utique causa, non proprii meriti. Tamen specialiter erant prophete et Scripturarum interpretes, et futura dicentes , sicut erat Agabus, qui exitia et uincula huic Apostolo prophetauit futura Hierosolymis, et famem cecinit, que facta est sub Claudio . Ideo quamquam sit melior apostolus; aliquando tamen  eget prophetis. Et quia ab uno Deo Patre sunt omnia, singulos episcopos singulis Ecclesiis preesse decreuit.

Tertio doctores. Illos dicit doctores qui in Ecclesia litteris [c 1Kb] et lectionibus retinendis pueros imbuebant more Synagoge; quia traditio illorum ad nos transitum fecit. Quarto loco ait:

Deinde uirtutes, deinde gratiam curationum; potest enim aliquis non esse episcopus, et habere in se donum uirtutis sanitatum. Opitulationes, gubernationes; ut in rebus diuinis uigilet intellectu: ita tamen, ut in aliquibus, que implere non conceditur, ab alio sumat quod non habet; quia totum uni concedi non potest. Sunt et gubernatores, qui 154 spiritalibus retinaculis hominibus documento sunt. Genera linguarum;  ut donum sit Dei multas linguas scire. [d 1Kb] Interpretationem sermonum; ut hoc alicui gratia Dei impertiat, ut linguarum interpretandarum habeat peritiam.

 Numquid omnes apostoli? uerum est, quia in Ecclesia [e 1Kb] unus est episcopus. Numquid omnes prophete? Non est ambiguum non omnibus concedi prophetiam. Numquid omnes doctores? Ille doctor est, cui alios erudire conceditur.

 Numquid omnes uirtutes? Hic potest habere uirtutem, cui dat Deus demonia eiicere. Num omnes gratiam habent curationum? Quomodo potest fieri, ut omnes habeant dona curationum? Numquid omnes linguis loquuntur? Non utique, nisi qui accipit donum in hac re. Numquid omnes [f 1Kb] interpretantur?  Ille potest sermones interpretari, cui dat Deus. In supradictum sensum hec inserenda. Explanauit enim, reddita ratione, omnes habere diuersas gratias, nec totum alicui concedi, exemplo membrorum. Exemplo enim corporis carnis spiritale corpus insinuat: ac per hoc in omnibus Deum benedicendum, et in ipsius nomine gloriandum, cuius gratia est. Hanc rationem etiam in rebus physicis inuenimus; aurum enim cum melius argento sit, plus tamen in usu argentum est; et cum es necessarium sit, plus tamen ferro opus est; nichil enim pene sine ferro fit, cum sit inferius. Et post hec:

 Aemulamini carismata meliora. Hoc mox in subiectis absoluit. Et adhuc magis excellentiorem uiam uobis demonstro. Gradatim illos ad utiliora  prouehit, ostendens illis gratiam supradicti omnis doni, quod in hominibus uidentur, siue loquendi, aut curandi, aut prophetandi, non ad meritum hominis pertinere, sed ad honorificentiam Dei. Ideoque nunc uiam se dicit illis ostendere planiorem, qua itur ad celum, que meritum collocat apud Deum. Nam quia supra dicta non semper ad meritum pertinent, dicit Saluator: Multi mihi dicent in  illa die, id est, iudicii: Domine, Domine, nonne in nomine tuo prophetauimus, et in nomine tuo demonia eiecimus, et uirtutes multas fecimus ? Et quia non hoc ad meritum pertinet, sed officia sunt Ecclesie, ad confusionem gentilium, et Dei honorificentiam protestandam, dicit eis Dominus: Recedite a me: non noui uos, operarii iniquitatis . Securi enim quia Dei in illis operatio cernebatur, negligentes erga se fuerunt; nam et septuaginta duobus discipulis gaudentibus quia demonia illis subdita fuerant, dicit Saluator: Nolite in hoc gaudere, quod demonia uobis subiecta sunt; sed in hoc gaudete, quod nomina uestra scripta sunt in celo . Quare, nisi quia nomini Dei subiecta sunt, non hominis merito? Et quare nunc non ita fit, ut  habeant homines gratiam Dei? Inter initia fieri oportuit, ut fundamenta fidei acciperent firmitatem: nunc autem non opus est; quia populus populum adducit ad fidem, cum uidentur eorum bona opera, et predicatio simplex.



CAPUT XIII.

 Si linguis hominum loquar, et angelorum, caritatem autem non habeam, unum sum uelut eramentum resonans, aut cymbalum tinniens. Magna utique uidetur gratia diuersis loqui linguis: plus autem aliquid est, etiamsi angelorum possit quis linguam scire, id est, si spiritaliter cognitum possit habere angelicum motum. uerum hoc ad meritum non ascribi, sed ad Dei gloriam, subiectis ostendit, dicens sic esse ut eramentum resonans, aut cymbalum tinniens.  Quia sicut eramentum impulsu alterius resonat, et cymbalum tinnit; ita et hic qui linguis loquitur, Spiritus sancti effectum habet [a 1Kb] et motum, ut loqui possit, sicut et alio loco dicit Saluator: Non enim uos estis, qui loquimini; sed Spiritus Patris uestri, qui loquitur in uobis . Nam et asina locuta est humana lingua ad Balaam filium Beor, ut addiceret Dei maiestatem : et pueri infantes in laudem Dei proruperunt ad confusionem Iudeorum . Saluator autem non solum istos, sed et lapides ad condemnationem perfidorum, et gloriam Dei clamare posse ostendit . Et inter ipsa primordia ad commendationem fidei, qui baptizabantur, linguis loquebantur .

  Et si habuero prophetiam, et nouerim omnia mysteria, et omnem scientiam; caritatem autem non habeam, nichil mihi 155 prodest. uere nichil prodest; ad Dei enim gloriam prophetatur, sicut dicit Dauid propheta: Non nobis, Domine, non nobis, sed nomini tuo da gloriam . Nam et Balaam prophetauit , cum propheta non esset, sed hariolus: et Caiphas prophetauit , non merito, sed dignitate ordinis sacerdotalis: et Saul prophetauit , cum iam inobedientie causa spiritu malo fuisset repletus;  sed propter Dei causam, ne posset comprehendere Dauid, quem et occidere uolebat.

Et si sciero omnia mysteria; Iude enim nichil profuit fuisse cum apostolis, et didicisse mysteria; [b 1Kb] cum caritatis hostis tradidit Saluatorem  Et propheta Ezechiel diabolum mysteria celestia scire ostendit, quando increpita uoce in paradiso illum Dei fuisse, et pretiosos lapides habuisse testatur, quos lapides idem Apostolus doctrine diuine mysteria significauit : et illi nichil profuit; quia caritatis immemor, in superbiam prosiliuit.

Et si habuero omnem scientiam. Nihil mihi prodest scientia, si caritas non sit. Denique scribis et phariseis nichil profuit, dicente Saluatore: uos habetis  clauem scientie, et neque uos intratis, neque alios sinitis introire ; per inuidiam enim caritatem corrumpentes, scientiam eius ad nichilum deduxerunt. Nam et Tertullianus et Nouatianus non parue scientie fuerunt: sed quia per zelum caritatis federa perdiderunt, in schisma uersi, ad perditionem sui hereses creauerunt.

Et si habuero omnem fidem, ita ut montes transferam. uirtutes facere, aut demonia per fidem eiicere Dei uirtus et gloria est: nec hoc ad meritum proficit, nisi quis bone conuersationis fuerit emulus, sicut supra memoraui.

 Et si erogauero omnem substantiam meam. Apertum est quia si omnis substantia impendatur, nichil proficit, caritate neglecta;  quia caput religionis caritas est: et qui caput non habet, uitam non habet. Et si tradidero corpus meum, ut ardeam, nichil mihi prodest. Sine caritate nichil prodest; quia fundamentum religionis caritas est. Quidquid ergo sine caritate fit, caducum est.

 Charitas magnanima est, iucunda est. Charitas non emulatur, non inflatur, non perperam agit, non ambitiosa est, non querit que sua sunt, non irritatur, non cogitat malum, non gaudet in iniquitate, congaudet autem ueritati: omnia tolerat, omnia credit, omnia sperat, omnia sustinet. Charitas numquam cadit. Tanta preconia caritatis edocuit, ut non immerito hanc ceteris anteponere uideretur, et incassum laborare eos, qui aliis mandatis operam dant, huic non obtemperantes. Hinc ait Ioannes apostolus:  Charitas Deus est ; ut qui caritatem non habet, sciat se Deum non habere; unde et in alia epistola idem Paulus apostolus ait: Deus autem qui diues est in misericordia, [c 1Kb] propter multam caritatem suam misertus est nostri . Qui ergo caritatem non habet, ingratus est misericordie Dei; quia non diligit, per quod saluatus est. [d 1Kb] Ut proinde discerent quia grauiter delinquebant, qui escam fraterne caritati preponebant. Nam hec est que et in presenti prodest, et in eternum cum Deo permanet.

  Siue prophetie euacuabuntur, siue lingue cessabunt, siue scientia euacuabitur. Ex parte enim cognoscimus, et ex parte prophetamus: cum autem uenerit quod perfectum est, euacuabuntur illa, que ex parte sunt. Omnia carismatum dona euacuari dixit; quia non tantum possunt comprehendere, quantum ipsa ueritas habet. Neque nos aut capere aut enarrare possumus plenitudinem ueritatis. Qui enim fieri potest ut lingua humana omne complectatur, quod Dei est? Ideo destruetur imperfectio nostra, non id quod uerum est euacuabitur: sed dum [a 1Kb] additur imperfecto, quod deest, destruetur. Destructio enim imperfectionis est, quando id quod imperfectum est, impletur in uerum.

 Cum essem paruulus, quasi paruulus  loquebar, quasi paruulus sapiebam, quasi paruulus cogitabam: at ubi factus sum uir, ea que paruuli erant destruxi. Hoc dicit, quia exeuntes sancti de hoc mundo, plus necesse est in ueniant, quam nunc putant, sicut Ioannes apostolus de Saluatore dixit: Tunc uidebimus illum, sicuti est . In hac ergo uita paruuli sumus ad comparationem future uite; quia sicut uita hec imperfecta est, ita et scientia.

 uidemus nunc per speculum in enigmate, tunc uero facie ad faciem. Apertum est nunc imagines uideri per fidem, tunc res 156 ipsas. Modo scio ex parte: tunc uero cognoscam, sicut et cognitus sum: id est, uidebo que promissa sunt, sicut uideor; hoc est, presentem esse ad Dominum, ubi Christus est.

  Manent autem nunc fides, spes, caritas, tria hec: maior autem horum est caritas. Digne maior est caritas: quia ut fides predicaretur, et spes esset future uite, caritas prestitit, sicut supra memoraui. Unde et Ioannes apostolus: Ex hoc cognoscimus, inquit, caritatem eius; quia ipse pro nobis animam suam posuit . Iuste igitur maior caritas, per quam reformatum est genus humanum.



CAPUT XIu.

 Sectamini caritatem, emulamini spiritalia: magis autem ut prophetetis. Post caritatem [b 1Kb] prophetandi studium magis habendum hortatur: quia quamuis magni sint spiritales gradus, quos enumerat: hic tamen melior, qui ad utilitatem Ecclesie  proficit, ut discant omnes diuine legis rationem. In quo enim quis animum dederit, in eo ipso accipit donum, dicente Salomone: Scire legem, sensus est optimi ; scientia enim caritate subnixa non inflatur, sed est mansueta, proficiens omnibus ad utilitatem.

 Nam qui loquitur lingua, non hominibus loquitur, sed Deo; nemo enim audit, spiritu autem loquitur mysteria. Hoc est quod dicit, quia qui loquitur incognita lingua, Deo loquitur; quia ipse omnia  nouit: homines uero nesciunt; ideoque nullus est ex hac re profectus. Spiritu autem loquitur mysteria, non sensu; quia ignorat, quod dicit.

 Qui enim prophetat, hominibus loquitur ad edificationem, et exhortationem, et consolationem; edificatur enim, quando questionum solutionem addiscit. Exhortatio autem illi fit, ut desiderium patiatur prophetandi: consolatur uero, [c 1Kb] quia contemptum discipline in spe uidet. Scientia enim legis firmat animos, et prouocat ad spei melioris profectum.

 Qui loquitur lingua, se ipsum edificat: qui uero prophetat, Ecclesiam edificat. Per id enim, quod forte solus scit, quod loquitur, se solum edificat: nam qui prophetat, omnem plebem edificat,  dum intelligitur ab omnibus quid loquatur. Prophetas interpretes dicit Scripturarum; sicut enim propheta futura predicit, que nesciuntur: ita et hic dum Scripturarum sensum, qui multis occultus est, manifestat, dicitur prophetare.

 uolo autem uos omnes loqui linguis: magis autem ut prophetetis. Non poterat prohibere loqui linguis, qui superius donum istud dicit esse Spiritus sancti: sed ideo prophetandi magis studium habendum, quia utilius est. Maior est enim qui prophetat, quam qui loquitur lingua, nisi interpretetur. Quia si interpretari poterit, non erit minor; quia Ecclesiam edificat: hoc enim maius est, quod omnibus prodest. Hic enim per donum Dei linguis loquitur, qui etiam interpretatur, sicut et illi duodecim  in Actibus apostolorum .

 Nunc autem, fratres, si uenero ad uos linguis loquens, quid uobis prodero, nisi loquar uobis aut in reuelatione, aut in notitia, aut in prophetia, aut in doctrina? Hec omnia unum significant; docere enim nemo poterit, nisi intelligatur.

 Tamen que sine anima sunt uocem dantia, siue tibia, siue cithara, si distinctionem sonitus non dederunt, quomodo cognoscetur quod per tibiam canitur, aut quod citharizatur? Etenim si incertam uocem tuba dederit, quis se parabit ad prelium? Quoniam exempla facilius suadent quam uerba, exemplis commendat per que facile assequantur non debere illos in Ecclesia loqui linguis, qui interpretari non possunt. Ut quid enim loquatur, quem nemo intelligit?

  Ita et uos per linguam nisi significantem sermonem dederitis, quomodo scietur quid loquimini? Eritis enim in era loquentes; hoc est, nichil proficientes. Nam multa, ut puta, genera linguarum sunt in hoc mundo, et nichil sine uoce. Multa quidem genera sunt linguarum, inquit, sed habent proprias uocum significationes, ut intelligantur.

 Si ergo nesciero uirtutem uocis, ero ei cui loquor, barbarus: et is qui loquitur, mihi barbarus. Non utique id studendum monet, ut inuicem per incognitam  linguam barbari sibi uideantur: sed quia concordie res est, his nitendum est; ut per unanimitatem intellectus, communi letitia glorientur.

157  Sic et uos, quoniam emulatores estis spirituum, [a 1Kb] ad edificationem Ecclesie querite, ut prophetetis. Quia prodest Scripturas explanare , proterea ad hanc partem studium monet applicandum.

 Ideo qui loquitur lingua, oret ut interpretetur. Eum qui linguis loqui desiderat, monet orare debere, ut accipiat donum interpretandi; ut proficiat ceteris studium eius.

 Nam si orauero lingua, spiritus meus  orat, mens autem mea sine fructu est. Manifestum est ignorare animum nostrum, si lingua loquatur, quam nescit, sicut adsolent Latini homines Grece cantare, oblectati sono uerborum; nescientes tamen quid dicant. Spiritus autem qui datur in baptismo, scit quid oret animus, dum loquitur, aut perorat lingua sibi ignota: mens autem qui est animus, sine fructu est. Quem enim potest habere fructum, qui ignorat que loquatur?

 Quid est ergo? Orabo spiritu, orabo et mente: psalmum dicam spiritu, psalmum dicam et mente. Hoc dicit, quia cum quis hac lingua loquitur, quam nouit; tam spiritu, quam mente orat; quia non solum spiritus eius, quem dixi datum in baptismo, scit quid oratur: [b 1Kb] sed etiam animus simili  modo et de psalmo non ignorat.

 Ceterum si benedixeris spiritu; hoc est, si laudem Dei lingua loquaris ignota audientibus: Quis supplet locum idiote? Quomodo dicit amen, [c 1Kb] super tuam benedictionem, quia nescit quid dicas. Imperitus enim audiens quod non intelligit, nescit finem orationis, et non respondet, amen, id est uerum; ut confirmetur benedictio. Per hos enim impletur confirmatio precis, qui respondent, amen; ut omnia dicta ueri testimonio in audientium mentibus confirmentur.

 Nam quidem bene gratias agis. De eo dicit, qui cognita sibi loquitur, quia scit quid dicat. Sed alius non edificatur. Si utique ad edificandam Ecclesiam conuenitis, ea debent dici, que intelligant  audientes. Nam quid prodest ut quis lingua loquatur, quam solus scit; ut qui audit, nichil proficiat? Ideo tacere debet in Ecclesia, ut ii loquantur, qui prosint audientibus.

 Gratias ago Deo meo, quod omnium uestrum lingua loquor. Quoniam superius linguis loqui donum esse dixit Spiritus sancti, ideo ad Deum refert, quod omnium lingua loqueretur. Et ne forte quasi emulus per inuidiam hoc dicere uideretur, ostendit  se omnium quidem horum loqui linguis, et quia non ualde prodest.

 Sed in Ecclesia, inquit, uolo quinque uerba [d 1Kb] loqui per Legem, ut et alios edificem, quam decem millia uerborum in lingua. Utilius dicit paucis uerbis in apertione sermonis loqui, quod omnes intelligant, quam prolixam orationem habere in obscuro. Hi ex Hebreis erant, qui aliquando syra lingua, plerumque hebrea in tractatibus aut oblationibus utebantur ad commendationem. Gloriabantur enim se dici Hebreos propter meritum Abrahe, quod idem Apostolus pro nichilo habuit dicens: Mihi autem absit gloriari, nisi in cruce Domini nostri Iesu Christi . [e 1Kb] Hos quidam imitantes, ignota sibi lingua loqui malebant in Ecclesia ad populum,  quam sua.

 Fratres, nolite pueri effici sensibus: sed malitia paruuli estote; ut sensibus perfecti sitis. Perfectos illos uult esse, [f 1Kb] ut sciant quid ad instructionem Ecclesie sit necessarium; ut recedentes a malitia et erroribus, iis studerent, que proficerent ad utilitatem fratrum. Hic est enim sensu perfectus, qui id agit, ut prosit alicui, maxime fratri.

 In Lege enim scriptum est: Quia in aliis linguis, et in labiis aliis loquar populo huic, et nec sic me audient, dicit Dominus . Hoc Dominus de his dixit, quos presciit nec Saluatori credituros. In aliis enim linguis et in aliis labiis loqui, nouum Testamentum est predicare, sicut dicit Hieremias propheta: Ecce uenient dies, dicit Dominus,  et consummabo domui Isrel et domui Iuda Testamentum nouum, non secundum quod disposui patribus illorum : hoc est immutata ratione aliter loqui, quam se legis ueteris uerba habeant; dum audiunt sabbatum solui, neomenias euacuari, circumcisionem cessare, sacrificia immutari, escas dudum 158 prohibitas licere edere, Christum Deum de Deo predicari: hoc est aliis linguis, et aliis labiis loqui; et nec sic perfidi Deum obaudire uoluerunt. Potest et sic intelligi, ut quia multi Iudeorum maleuoli erant, et propterea dignum non erat his in reuelatione loqui Euangelium, in parabolis loqueretur ad eos: et intelligentes ideo sibi non reuelari, quia mali erant, nec sic se corrigerent; ut merentes se facerent per explanationem audire uerba Dei.  Unde dicunt discipuli ad Dominum: Domine, quare in parabolis loqueris illis ? Et Dominus: Quia uobis datum est, inquit, nosse mysterium regni Dei, illis autem non; ut uidentes non uideant, et audientes non intelligant ; ne indigni salutem perciperent, quod animaduertentes pro meritis suis factum, nec sic conuersi Deo satisfacere uoluerunt.

 Itaque lingue in signum sunt. Hoc est, uelamine incognite lingue obscurati sunt sermones  Dei, ne uideantur a perfidis, ut cum audiuntur incognite lingue, signum sit quia propter perfidiam factum est, ne audiens intelligat. Non utique iis qui credunt, sed non credentibus: hoc est quod dixit, quia ad occultandos sensus incredulis proficiunt lingue. Prophetia autem non incredulis, sed iis qui credunt. Hoc est, non competit fidelibus audire linguas, quas non intelligant; sed infidelibus, qui non sunt digni intelligere, sicut dicit Esaias propheta: uade et dic populo huic: Aure audietis, et non intelligetis, etc.

 Si conuenerit uniuersa Ecclesia in unum, et loquantur omnes linguis, intreant autem infideles et idiote; nonne dicent quia insanitis? Manifestum est quia si omnes diuersis linguis loquantur, tumultus fit quidam [a 1Kb] inconditus populi, quasi phrenesin patientis.

  Si autem omnes prophetent, intret autem aliquis infidelis, uel idiota; increpatur ab omnibus, redarguitur ab omnibus, occulta cordis eius manifesta fiunt: et tunc cadens in faciem, adorabit Deum, pronuntians quod uere in uobis Deus sit. Cum enim intelligit et intelligitur, audiens laudari Deum, et adorari Christum, peruidet ueram esse et uenerandam religionem, in qua nichil fucatum, nichil in tenebris uidet geri, sicut apud paganos, quibus uelantur oculi; ne que sacra uocant perspicientes, uariis se uanitatibus cernant illudi. Omnis enim impostura tenebras petit, et falsa pro ueris ostendit; ideo apud nos nichil astute, nichil sub uelamine: sed simpliciter unus laudatur Deus, ex quo sunt omnia, et unus Dominus iehsu, per quem omnia . Si enim  [b 1Kb] nullus sit, qui intelligat, aut a quo ipse discutiatur, potest dicere seductionem esse quamdam et uanitatem, que ideo linguis canitur, quia pudoris est, si reueletur.

 Quid est igitur fratres? Cum conuenitis, unusquisque uestrum [c 1Kb] canticum habet: id est, laudem Dei per canticum eloquitur. Doctrinam habet: hoc est, sensuum [d 1Kb] per spiritalem prudentiam habet expositionem. Reuelationem habet: id est, subest ei prophetia occultorum, que ad omnium mentem perueniat, fauente Spiritu sancto Linguam habet; ut eos qui lingua loqui poterant, non contristaret, permisit eos loqui linguis: ita tamen, ut interpretatio sequeretur. Ideo ait: Interpretationem habet; ut si interpres adesset, daretur locus loquendi linguis.

 Omnia ad edificationem fiant. Conclusio hec est, ut nichil incassum in Ecclesia geratur, hocque elaborandum magis, ut et imperiti proficiant; ne quid sit corporis per imperitiam tenebrosum. Idcirco omnes paratos uult conuenire diuersis donis spiritalibus; ut ipsa auiditate animi uigilantes, inuicem se exhortantes, meliora dona emularentur, ad illuminationem fratrum.

 Si lingua quis loquitur, per duos, aut ut multum, tres; et particulatim ut unus interpretetur. Hoc est, duo aut tres non plus linguis loquantur: sed  singuli, non simul omnes; ne insanire uiderentur. Ideo, ergo ut multum, tres, ne occuparent diem linguis loquentes, et interpretes illorum; et non haberent prophete tempus [e 1Kb] Scripturas disserendi, qui sunt totius Ecclesie illuminatores.

 Quod si non fuerit interpres, taceat in Ecclesia: sibi autem loquatur et Deo; hoc est, intra se tacite oret, aut loquatur Deo, qui audit muta omnia; in Ecclesia enim ille debet loqui, qui omnibus prosit.

159  Prophete autem duo uel tres loquantur, et alii examinent, uel interrogent. Ipsum modum tenuit dicendo: Duo uel tres loquantur; singuli autem, sicut supra. Ceteros autem interrogare permisit de iis, que forte in ambiguum ueniunt, aut que assequi  aliquis non potest; qui diuersa sunt ingenia, ut disputatione planiore dilucidentur.

 Quod si alii reuelatum fuerit sedenti, prior taceat: id est, permittat potior inferiori, ut si potest dicat: nec egre ferat; quia potest et illi dari donum, ut dicat, cum uidetur inferior, quod potiori concessum non est. Sicut enim totum uni concedi non potest, licet potiori; ita et non potest alicui, quamuis inferiori, nichil impertiri; ut nemo sit uacuus a gratia Dei.

 Potestis enim per singulos prophetare; ut omnes discant, et omnes exhortentur. Hec traditio Synagoge est, quam nos uult sectari; quia christianis quidem scribit, sed ex gentibus factis, non ex Iudeis; ut sedentes disputent, seniores dignitate in  cathedris, sequentes in subselliis, nouissimi in pauimento super mattas. Quibus si reuelatum fuerit, dandum locum dicendi precipit, nec despiciendos; quia membra corporis sunt.

 Et spiritus prophetarum prophetis subiectus est. Quia enim unus atque idem Spiritus est, qui tam prophetis futura dicentibus, quam iis qui reuelant Scripturas, infundit se pro ratione et qualitate causarum; idcirco dixit: Subiectus est prophetis; ut ingenia accenderet hac spe, quod Spiritus conatus bonos adiuuet. Desiderio enim optimo ad Dei [f 1Kb] res enarrandas subuenit: ut impleat boni propositi uoluntatem. Nam et de Saluatore idem dictum est: Bibebant autem de spiritali sequente petra, petra autem erat Christus : hoc est, et  subiectum esse, quod et sequi; sequebatur enim, ut humanis suffragiis deficientibus, adesset ad auxilium tribuendum. Ita et Spiritus subiectus dicitur, ut conatus bonos adiuuet, cum suggerit; subiectus enim uidetur, qui cepta alterius perficit.

 Non est enim dissensionis auctor, sed pacis. Quia ergo pacis auctor est, dicente Saluatore: Pacem meam do uobis, pacem relinquo uobis ; nemo alterum non sinat dicere, neque debebit dicenti, studio contradicendi, resistere; ne discordia fiat in corpore. Qui enim in pace uocantur,  patientie debent studere; ne pacis iura soluantur. Sicut in omnibus Ecclesiis sanctorum doceo. Hoc dicto hortatur illos; ut que precepit faciant; quando similiter se Ecclesiis sanctorum predicare testatur.

 [a 1Kb] Mulieres uestre in Ecclesia taceant. Nunc tradit quod pretermiserat; superius enim uetari mulieres in Ecclesia precepit, modo ut quiete sint et uerecunde ostendit: ut opere pretium sit, quia uelantur . Si enim imago Dei uir est, non femina, et uiro subiecta est lege nature; quanto magis in Ecclesia debent esse subiecte propter reuerentiam eius, qui illius legatus est, qui etiam uiri caput est! Non enim permittitur illis loqui, [b 1Kb] sed esse in silentio, sicut et Lex dicit. Quid dicit Lex? Ad uirum tuum conuersio tua, et ipse tui dominabitur. . Hec lex specialis est; hinc Sara dominum  uocabat Abraham uirum suum: ac per hoc in silentio iubentur esse; ne supradicte legis sententia infirmetur, cuius memor Sara, uiro suo erat subiecta, sicut dictum est . Quamuis una caro sit, sed duabus ex causis iubetur esse subiecta; quia et ex uiro est, et per ipsam intrauit peccatum.

 Si quid autem discere uolunt, domi uiros suos interrogent; turpe est enim mulieribus in Ecclesia loqui. Turpe est, quia contra disciplinam est, ut in domo Dei, qui eas subiectas uiris suis esse precepit, de Lege loqui presumant; cum sciant illic uiros habere primatum, et sibi magis competere, ut in domo Dei precibus uacent, linguam retinentes: et aures aperiant; ut audiant quomodo misericordia Dei mortem uicit per Christum, que per eas regnauit.  Nam si audeant in Ecclesia loqui, dedecus est; quia idcirco uelantur, ut humiliate appareant: ille autem se inuerecundas ostendunt, quod et uiris opprobrium est; in mulierum enim insolentia etiam mariti notantur.

 An a uobis uerbum Dei profectum est, aut in uos solus deuenit? Arguentis uerba sunt; sic enim inflati erant, quasi ipsis promissa fuisset hec salus; et exemplo eorum cetere gentes uocarentur ad fidem, aut non essent aliqui, qui possent suscipere gratiam Dei, apostolis predicantibus. Sic enim 160 se iactabant quasi beneficium darent magis quam acciperent, accedentes ad fidem; unde dicit: Aut in uos solos deuenit uerbum Dei. Omnis enim qui uult aliquid emere, quod scit ab aliquibus non requiri,  cum quodam fastidio accedit ad emptionem, quasi beneficium prestiturus uendenti. Ideo hoc Apostolus arguit in Corinthiis, qui tales se prebebant elatione uanitatis; quasi si ipsi non obedirent uerbis fidei, nemo esset qui crederet, sicut dicit Iudeis: uobis primum oportebat loqui uerba uite huius: sed quia repulistis ea, indignos uos facientes eterne uite, ecce conuertimur nos ad gentes .

 Si quis existimatur propheta esse, aut spiritalis, cognoscat que scribo uobis, quia Domini  sunt mandata. Hoc dicens tangit supra memoratos falsos apostolos, a quibus fuerant deprauati, qui pro desideriis hominum non diuina, sed terrena docebant. Ideo hic nichil suum tradere se dicit, sed Domini; [c 1Kb] ut quibus suadet, Deo acquisiti non hominibus uideantur: qua fiducia et constanter predicat, liberam habens conscientiam; quia non hominibus placere uult, sed Deo. Unde peccatoribus non blanditur, ut crescant: sed admonet, ut desinant.

 Si quis autem ignorat, ignorabitur. Recte, quia qui nescit Domini esse, que loquitur Apostolus, et ipse a Domino ignorabitur in die iudicii, dicente Domino: Amen dico uobis, nescio uos. .

 Propter quod, fratres, emulationem habete  prophetandi. Quamuis arguat hos, et in multis reprehendat et corripiat, eo quod recesserant a traditione eius; tamen fratres eos uocat, quia dicit Esaias ad plebem Domini: Dicite iis qui non recte ambulant in uiis meis: Fratres nostri estis uos . Ut ergo consolaretur istos post correptiones, fratres illos uocat; et ad emulationem prophetie hortatur, ut assidua disputatione et explanatione legis diuine fierent instructiores; ut possent discere peruersas esse pseudoapostolorum predicationes.

Et loqui linguis nolite prohibere. Et hoc propter caritatem, ut qui possunt loqui linguis, si interpres fuerit presens, non uetentur, ne fiat dissensio.

 Omnia autem honeste et secundum ordinem fiant; hoc est, secundum ordinem supradictum. Honeste autem illud fit, [d 1Kb] quod cum pace et  disciplina fit.



CAPUT Xu.

 Notum autem uobis facio, fratres, quia Euangelium quod predicaui uobis, quod et accepistis, in quo et statis, per quod et salui efficiemini, quod et sermone annuntiaui uobis, debetis tenere; nisi forte sine causa credidistis. Ostendit illis quia si in hac causa que subiecta est, a traditione eius seducti sunt, perdiderunt quod crediderunt; omnis enim spes credentium in hoc sensu est; quia mortui resurgent. Quod autem dicit: In quo et statis, his dicit, qui firmi erant in fide traditionis huius; promiscuis enim loquitur, ut et ii qui in fide sunt, gaudeant: et qui nutant, corripi se doleant, et corrigantur.

 Tradidi enim uobis in primis, quoniam  Christus mortuus est pro peccatis nostris secundum Scripturas. Scripturas Testamenti ueteris memorat que futuram passionem Domini cecinerunt. Dicit enim Esaias propheta: Ut ouis ad immolandum ductus est . Et inter cetera: Quoniam tolletur a terra uita eius, ab iniquitatibus populi mei ductus est ad mortem : hec in Christo reperta noscuntur. Sed quia preteriti temporis significatio uidetur, non est aduersum; quia apud Deum, qui omnium prescius est, nichil futurum est; ideo sic  dicit quod futurum est nobis, quasi factum sit. Nam in Apocalypsi Ioannis apostoli dicitur: Agnus qui occisus est a constitutione mundi . Quia enim aliter non fiet, quam scit Deus, factum dicitur; nobis enim fit, non Deo, quia apud Deum nichil est, quod futurum dicatur. Et in Psalmo ait: Dominus regnauit a ligno . Et Moyses de cruce eius ita significauit, dicens: Tunc uidebitis uitam uestram pendentem ante oculos uestros, et non credetis . Idcirco enim in eadem causa et futuri temporis aliquando significantia ponitur; ne a peruersis non de Christo dictum defenderetur, si totum quasi preteritum significaret.

 Et quia sepultus est. Nulli dubium mortuum sepultum esse, sicut dicit Esaias propheta: Et  dabo malos pro sepultura eius .

161 Et quia resurrexit tertia die secundum Scripturas. Omnia in fide clausa sunt; ideo sub persona populi resurrectio Domini tertia die futura descripta est. Dicit enim Osee propheta: [a 1Kb] Post biduum sanos faciet nos, et in tertio die resurgemus, et uiuemus in conspectu eius . In Christo enim omnes resurrexisse, sicut in Adam omnes mortuos esse, nemo fidelium denegat. Simili modo in psalmo sub persona hominis etiam de Christo significat, dicens: Omnia subiecisti sub pedibus eius: gloria et honore coronasti eum .

 Et quia uisus est Cephe: id est, Petro. Hoc etiam [b 1Kb] Cleophe et socio suo dixerunt discipuli, ut in Euangelio , quod apparuit soli  Petro. Postea illis undecim . Et hoc in Euangelio continetur.

 Deinde apparuit plus quam quingentis fratribus simul. Hoc sua fide loquitur. Ex quibus plures manent usque adhuc, quidam autem dormierunt. De his quibus post resurrectionem apparuit Dominus, tunc multos dicit fuisse in corpore.

 Deinde apparuit Iacobo. Singulariter Iacobo apparuit, sicut et Petro: quod ideo puto factum, ut multifaria apparentia fidem resurrectionis firmaret. Postea apostolis omnibus. Iterum omnibus apostolis uisus est in monte, ubi constituerat illis iehsu, sicut refert Mattheus euangelista . Ante in Hierusalem post dies octo resurrectionis sue, id est Dominica die, ianuis clausis, intrauit ad  discipulos, ut Thome animus firmaretur, sicut dicit Ioannes apostolus . In monte enim intelligitur mandata illis dedisse.

 Nouissime autem omnium quasi abortiuo uisus est et mihi Apparuit illi primum in celo, post oranti in templo . Abortiuum se dixit; quia extra tempus natus in Christo, apostolatum accepit iam Christo in celos recepto cum carne.

  Ego enim sum minimus omnium [c 1Kb] apostolorum. Humiliat se, et temporis causam sibi ascribit; tempore enim minor est, non dignitate. Sed quia et persecutor fuit, inclinat se, dicens: Qui non sum dignus uocari apostolus; quoniam persecutus sum Ecclesiam Dei. Gratia autem Dei sum id, quod sum. Deo dat gloriam, qui eum elegit; et dignitatem suam non sibi defendit, sed indignum se dicit. Unde uere plus meretur, sciens dixisse Dominum: [d 1Kb] Qui se humiliat, exaltabitur .

Et gratia eius pauper in me non fuit. Hoc dicit, quia non propter quod persecutus est, minorem gratiam in apostolatu accepit. Sed plus illis omnibus laboraui. Addit ad causam, quia non solum minoratus non est, sed et amplius [e 1Kb] propter constantiam, qua uigebat  in Christo, afflictus est: quod non egre ferens, dignior factus est. Non ego autem, sed gratia Dei mecum. Ne se extulisse iactanter putaretur, statim se humiliat, cum hoc ipsum non magis sibi, sed Dei gratie ascribit; ut semper omnem gloriam reportet ad Deum, unde iure exaltandus est.

 Siue igitur ego, siue illi, sic predicamus, et ita credidistis. Hoc est, quod supra significauit, quia non inferiorem gratiam in predicatione accepit, quam ceteri apostoli, sed unam atque eamdem. Unde magis arguit perfidiam Corinthiorum, quia cum manifestata esset credulitas hec apud omnes Ecclesias, hi ab hac fide et spe desciuerant, quam subiecit, dicens:

 Si autem Christus predicatur,  quod ex mortuis resurrexit; quomodo dicunt quidam inter uos, quoniam resurrectio mortuorum non est? Si ergo resurrectio mortuorum non est, neque Christus resurrexit. Si autem Christus non resurrexit, inanis est predicatio nostra, uacua est et fides uestra. Hec a falsis apostolis erant tradita, qui Christum neque natum, neque in carne passum, neque resurrexisse asseuerabant: quos et Ioannes apostolus denotat, quod Christum in carne uenisse negabant. Unde dicit: Qui negat Christum in carne uenisse, hic est Antichristus: et qui negat Filium, nec Patrem habet . Isti ambulabant, et quorumdam fidem, ne imprudentes a mundi sapientibus iudicarentur, subuertebant; quia prudentes seculi stultum iudicant, cum audiunt resurrectionem mortuorum. Quod  si, inquit, uerum est quia Christus non resurrexit, falsi sumus predicatores, et fides uestra inanis est. Hoc enim crediderunt, Apostolo predicante, quia mortui resurgent, et hac spe attracti sunt ad fidem. 162 Quod utique ad detrimentum illorum proficere asserit, si crediderunt quod futurum non est: et pudoris est, ut aliquis profiteatur hoc se credidisse, quod falsum est. Et uerecundiam ergo illis incutit, et labores illorum dicit infructuosos; si quod a falsis  apostolis audierunt, uerum est, quia mortui non resurgent: quod nemo utique de se patitur audire; ut uidentes hoc contra se esse, reuerterentur ad primam fidem.

 Inuenimur autem et falsi testes Dei; quia testimonium diximus aduersus Deum, quod suscitauerit Christum, quem non suscitauit. Qui asserit quod Christum Deus a mortuis suscitauit, falsus est testis, si non est factum; uirtutem tamen Dei predicat, non utique ut inimicus, qui tam admirabile factum uirtuti eius ascribit. Quod si uerum est, quia excitauit Christum a mortuis, [a 1Kb] quid huic dicendum est, qui et testis contra Deum falsus est, et opus eius stultitiam asserit?

 Nam si mortui non resurgunt, neque  Christus resurrexit. Quod si Christus non resurrexit, uana est fides uestra; adhuc enim estis in peccatis uestris. Ergo et qui dormierunt in Christo, perierunt. Terret illos, ut quia nemo sibi male uult, doleat illis hoc cepisse credere, quod contra ipsos est. Quis enim peccata sibi remissa nolit audire?

 Ergo et qui dormierunt in Christo, perierunt. Addit ad terrorem, quia charorum suorum excessum [b 1Kb] nolunt estimare perditionem. Qui enim sub hac spe de seculo exierunt, siue occidi non timuerunt; quia resurgere exemplo Christi crediderunt, et non est uerum, perierunt. Hoc illis dicit, quod amore suorum defunctorum nolunt audire; ut illis amputet, quod prius per errorem uolebant audire.

 Si in hac uita tantum in Christo sperantes  sumus, miserabiliores sumus omnibus hominibus. Manifestum est quia et in hac presenti uita et in futura speramus in Christo; nec enim hic deserit seruos suos Christus, [c 1Kb] sed dat illis gratiam, et in futuro erunt in gloria eterna. Si autem future uite spes non esset, omnibus hominibus, quod dixit, miserabiliores essemus. Ut quid enim ieiunia, uigilie, exitus, munda uita, iustitia, misericordia, mors; si pro his nulla merces erit in futuro? Increduli autem uel hac uita fruuntur.

 Nunc autem Christus resurrexit a mortuis, initium dormientium; quoniam quidem per hominem mors, et per hominem resurrectio mortuorum. Hec dicens, tangit pseudoprophetas, qui Christum natum negabant, ac per hoc non resurrexisse  carnem; quia qui natus non est, nec moritur. Sic autem probat Christum a mortuis resurrexisse, quia homo fuit, ut dubium non sit hominem a Deo a mortuis excitatum; ut quia peccato hominis mors inuenta est, Christi iustitia resurrectionem meruerit mortuorum.

 Sicut enim in Adam omnes moriuntur,  ita et in Christo omnes uiuificabuntur. Hoc dicit, quia sicut Adam peccans mortem inuenit, [d 1Kb] et omnes ex eius origine tenuit, ut dissoluantur: ita et Christus non peccans, et per hoc uincens mortem , omnibus qui sunt ex eius corpore, acquisiuit uitam, id est, resurrectionem. Quamuis ergo generalem tribuerit resurrectionem, ut sicut in Adam omnes siue iusti siue iniusti moriuntur; ita et in Christo omnes tam credentes, quam diffidentes resurgant, licet ad penam increduli; tamen uiuificari uidentur; quia corpora sua recipient, iam non morituri, sed passuri penam in eis sine fine: quod credere noluerunt.

 Unusquisque autem in suo ordine. Nunc ordinem resurrectionis uult exponere, ne ideo putarent  fabulosum esse; quia factum non est adhuc in ceteris: ordines illis exponit et tempora, quando factum sit, et quando futurum est, ut resurgant mortui. Initium Christus. Sicut in Actibus apostolorum testatur scriptum esse in Moyse . Si passibilis Christus, si prior surgens ex mortuis, etc. Prior ergo resurrexit, [e 1Kb] ut forma fieret credentibus sibi. Deinde qui sunt Christi, qui in aduentum eius crediderunt. Hoc duplici modo intelligendum est; quia et in aduentu eius secundo sancti resurgent, iuxta fidem Apocalypsis Ioannis , sicut et in 163 primo aduentu cum resurrexit, multa corpora sanctorum resurrexerunt , ad protestationem uicte mortis ac spoliate. Sub una ergo significatione duplicem aduentum Domini  comprehendit.

 Deinde finis, cum tradiderit regnum Deo et Patri, cum destituerit omnem principatum et omnem potestatem, et omnem uirtutem, et omnem dominationem. Oportet enim illum regnare, donec ponat omnes inimicos sub pedibus eius; omnia enim subiecit sub pedibus eius. Nouissime autem inimica destruetur mors. Hoc dicit, quia tradito regno finis erit mundi, impleta resurrectione. Quod quidam territi asperitate sermonis, dum quasi pie uolunt sentire, a proprietate sensus declinant. Horrent enim sonum uerbi audientes: Cum tradiderit regnum Deo et Patri; [f 1Kb] putantes traditione hac regni, si iuxta sonum uerbi intelligatur, uacuum remanere; ut si tradit, iam ipse non habeat: quasi  Pater tradens omnia Filio, euacuauerit se. [g 1Kb] Nam et ipse Dominus ait: Omnia mihi tradita sunt a Patre meo ; et postea: Hec est autem uita eterna, ut cognoscant te solum uerum Deum, et quem misisti Iesum Christum . Ecce regnante Filio, regnat et Pater. Quomodo autem tradens regnum Filius euacuare se crederetur, cum  dicat angelus ad Mariam: Et dabit illi Dominus Deus sedem Dauid patris sui, et regnabit in domo Iacob in eternum, et regni eius non erit finis ? Et Daniel de eodem regno dicit inter cetera: Deus celi excitabit aliud regnum, quod numquam corrumpetur; et hoc regnum erit eternum . Nemo ergo dubitet Filium semper regnaturum cum Patre. Traditio autem hec regni est, ut cum omnia Filio fuerint subiecta, et adorauerint illum ut Deum, destructa morte; tunc Filius ostendet illis non se esse, ex quo sunt omnia, sed per quem sunt omnia: et hoc erit tradere regnum Deo et Patri, ostendere ipsum esse, ex quo omnis paternitas in celis et in terra nominatur : et tunc erit finis. Destructio tamen mortis est resurrectio mortuorum.

  Cum autem dicat: Omnia subiecta sunt ei, nimirum preter eum, qui subiecit ei omnia. Cum autem subiecta illi fuerint omnia; tunc et ipse Filius subiicietur illi, qui subiecit omnia; ut sit Deus omnia in omnibus. Idem sensus est, quem nunc aperit; ut manifestet quid sit Filium tradere regnum Deo et Patri: hoc autem addit ad sensum, quia tradens Pater Filio regnum, non se subiecerit ei, sicut Filius Patri se subiecit; incongruum est enim ut Pater subiiciatur Filio. Omnia ergo subiecit Pater Filio, ut similiter honorificetur, sicut honorificatur et Pater. Cum ergo omnia confessa fuerint Christum Deum, substrata pedibus eius; tunc et ipse Christus Dominus subiicietur Deo Patri: Ut sit Deus omnia in  omnibus. Hoc dicit, quia cum omnium principum et potestatum et dominationum fuerit pressa superbia, et adorauerint Christum quasi Deum: tunc et Christus [a 1Kb] propter unicam auctoritatem Patris, Deum quidem se ostendet, sed de Deo; ut unius principii sublimis et ineffabilis auctoritas maneat. Hoc est subiicere se Filium Patri, hoc est, Deum esse omnia in omnibus; quia cum discit omnis creatura caput suum esse Christum, Christi autem caput Deum Patrem; omnia in omnibus est Deus Pater , hoc est, ut omnis creatura unum sentiat, ut una uoce omnis lingua celestium et terrestrium et infernorum confiteatur unum esse Deum, ex quo sunt omnia. Si autem dixisset: Ut sit Deus in omnibus; intelligeretur in omnibus quidem esse, sed per affectum, aut  communem sensum; non tamen ea ipsa ex ipso esse. Sed cum dixit: Omnia in omnibus; hoc significauit, quia et ex ipso sunt, et in ipsis est: ex ipso; quia ab ipso creata sunt: in ipsis autem; quia in omnium confessione unus est Deus. Non tamen sic subiicitur Filius Patri, sicut Filio creatura.

 Alioquin quid facient, qui baptizantur pro mortuis, si omnino mortui non resurgunt? Ut quid et baptizantur pro illis? In tantum ratam et stabilem  uult ostendere resurrectionem mortuorum, ut exemplum det eorum, qui tam securi erant de futura resurrectione; ut etiam pro mortuis baptizarentur, si quem forte mors preuenisset: [b 1Kb] timentes ne aut male, aut non resurgeret, qui baptizatus non fuerat, uiuus nomine mortui tingebatur. Unde subiecit: Ut quid et baptizantur pro illis? Exemplo hoc non factum illorum probat, sed fixam fidem in resurrectionem ostendit.

164  Ut quid et nos periclitamur omni hora? Quotidie morior pro gloria uestra, quam habeo in Domino. Dicendo: Ut quid et nos periclitamur? discreuit personas, ostendens non catholicos esse, qui pro mortuis baptizabantur. Denique supra dixit: Ut quid et baptizantur pro illis? Numquid et  baptizamur pro illis? Nam et Iephte, [c 1Kb] quamuis in re, que accepta fieri non posset, fidelis inuentus est, offerens filiam suam secundum uotum suum, quod stulte uouerat , non ergo factum probatur, sed perseuerantia fidei in exemplum prefertur. Predicantium pericula et labores memorat dicens: Quid et nos periclitamur? et subauditur; nisi quia speramus futuram resurrectionem, sicut supra memorat. Securi enim quia post istam mortem uera uita sequetur, pericula non timent illata ab infidelibus, propter zelum illorum, quos quia crediderunt se perdidisse, dolent. Sollicitudinem ergo suam ostendit, quam habebat erga salutem illorum, propter gloriam promissam a Domino, sicut et in Lege dictum est: Exalta sicut tuba uocem tuam; si  te audierint, lucraberis animas illorum . Ad hoc festinabat Apostolus semper sollicitus, ut gloria illi cresceret apud Deum acquisite salutis multorum.

 Si secundum hominem ad bestias pugnaui Ephesi, quid mihi prodest, si mortui non resurgunt? Hoc est, si secundum humanum sensum  bestiis [d 1Kb] offerri, mori non timui, nichil profeci. Sed non hoc est, quia certus de promissa uita, non solum non timuit; sed et libenter bestiis offerri se passus est, sicut inter cetera ait in Actibus apostolorum: Ego enim non solum ligari, sed et mori paratus sum in Hierosolyma  pro nomine Domini Iesu Christi .

Manducemus, et bibamus; cras enim moriemur. Hoc ab Esaia propheta dictum est propter hos, qui quasi nichil futurum esset post mortem, uentri tantum studebant quomodo pecora , sicut et ii qui Corinthios deprauabant.

 Nolite seduci, corrumpunt mores bonos colloquia mala. Significat confabulatione malorum hominum [e 1Kb] euerti posse bonum propositum; assiduitas  enim praui colloquii uitiat mentem, ac per hoc ab his cauendum. Quicumque enim acceptam fidem custodire uult, maxime inter ipsa initia obstrepentes debet uitare; ut impleat, quod utile iudicauit.

 uigilate, iusti estote, et nolite peccare. uigilandum monet, ne circumuentione praui sensus capti, et a fide abducti deprauentur, mortuorum resurrectionem non credendo. Iustos esse precepit, ut non solum terrenam iustitiam excolant, sed et celestem; quia terrena iustitia meritum non facit, sicut et non facit reum. Quid enim magnum est aliena non tollere, [a 1Kb] quippe cum hoc timoris sit? Magnum est autem de proprio non habenti largiri, hec est uera iustitia. Et ut non peccent, subiecit; unde intelligi uoluit non se iustitiam temporalem seruandam  mandasse, sed diuinam; quia qui celestem iustitiam seruat, sine dubio [b 1Kb] in hac presenti perfectus est.

Ignorantiam enim Dei quidam habent, ad uerecundiam uobis loquor. Propositum Dei ignorantes ii, [c 1Kb] qui inter eos conuertebantur, mortuos resurrecturos stultum esse dicebant credere. Ideo pudorem illis incutit quasi imprudentibus; credebant enim eis, qui ignorantiam Dei habentes, contra Dei statuta docebant.

 Sed dicet aliquis: Quemadmodum resurgent mortui? Quoue corpore uenient? Hos dixit ignorantiam Dei habere, quorum deprauate sententie uerba protulit, dicens: Quemadmodum resurgent mortui? quoue corpore uenient? Cui congrue respondit, dicens:

  Stulte, tu quod seminas, non uiuificatur, nisi prius moriatur? Cum animali homine non utique Legis auctoritate agit; ut exemplis suadeat, que si reciperet, non erraret: sed physica ratione, de qua sibi blanditur, ut non credat resurgere soluta et mortua corpora. Ostendit enim mortua rursum reparari ad uitam, et multiplicata; ut confundatur error humanus.

 Et quid seminas? Non corpus quod futurum est, seminas: sed nudum granum, ut puta tritici, aut alicuius ceterorum: Deus autem 165 illi dat corpus, prout uult: et unicuique seminum proprium corpus. Si ergo [d 1Kb] nudum granum seminatur, et Dei nutu quodammodo elementorum ministerio uestitum resurgit, multa secum habens incrementa  utilitatis humane; cur non credibile sit Dei uirtute mortuum posse resurgere, meliorata tantum substantia, non numero multiplicatum? Quid ergo requiritur ab infideli, quo corpore resurgant mortui, [e 1Kb] cum exempla precedant ad fidem hanc meliorate resurrectionis, non amisse substantie? Quia proprium corpus recipiet, in quo creatus est Adam, iuxta exempla supra dicta.

  Non omnis caro, eadem caro: sed alia quidem hominis, alia uero pecoris: alia caro uolatilium, alia caro piscium. Cum ex eadem massa omnis caro sit; unde et quomodo in his tanta diuersitas est, ut una impensa faceret genera diuersa? Dicant nunc sophiste mundi et scrutatores siderum, si ualent comprehendere que extra se sunt, cum quid intra se sit, nesciant. Denique omnes mundani philosophi, qui mentem suam legi Dei humiliare, ut fidem eius susciperent, noluerunt, diuersa semper et contraria asserentes, inanissimis disputationibus inuicem se confuderunt; [f 1Kb] quia in nullo horum testificate ueritatis signum agnitum est, quod antepositum uerbis commendaret doctrinam, sicut et Deus decreuit discipline nostre, que non uerbis probatur, sed uirtute,  cui non possunt uerba resistere. Quemadmodum ergo ex una impensa diuersa animantium caro est; ita et unius carnis homines, diuersi erunt dignitate in resurrectione; ut talis unusquisque appareat, qualis fuerit meriti: quippe cum etiam hic diuersitatem corporum uideamus.

 Et corpora celestia, et corpora terrestria, sed alia quidem celestium gloria, alia autem terrestrium. Celestia corpora sunt resurgentium, terrestria autem antequam moriantur, aut resurgant; ut quia Christus celestis est, ex eo corpora celestia dicantur: ex Adam uero, quia terrestris est, terrestria corpora.

 [g 1Kb] Alia claritas solis, alia claritas lune, et alia claritas stellarum; stella enim ab stella differt  in claritate. Unius nature comparatione utitur ad indiscrete substantie reddendam rationem; quia sicut sol et luna et stelle cum sint unius quidem nature, diuerse tamen claritatis sunt: ita et homines cum sint unius generis, merito tamen dissimiles erunt in gloria; ut claritati solis illorum dignitas exequetur, qui centesimum numerum habent, qui ut perfecti essent, primi gradus emuli fuerunt, de quibus dictum est: Tunc iusti fulgebunt sicut sol in regno Patris sui . Lunari quidem claritati hi comparandi sunt, qui sexagesimum numerum bonis operibus mercati sunt; ut secundi gradus meritum haberent. Stellis autem clarioribus eorum merita comparanda sunt, qui trigesimum numerum, tertii gradus dignitatem iustis laboribus quesierunt. Sequentibus  uero stellis, que inter claras et obscuriores medie sunt, peccatores homines coaptandi sunt, qui de tribus nullius gradus adipisci honorem uoluerunt. Tetricis autem stellis, et omnium nouissimis, perfidorum resurrectio similis est; quia errorem secuti, stellis in errorem ducentibus comparandi sunt, sicut dicit in Epistola sua Iudas apostolus . Infidelitas enim non potest claram resurrectionem  habere; quia sicut carbo cinere suo coopertus obcecatur, ita et hi [a 1Kb] perfidia sua erroris tenebris circumdati, luce carebunt.

 Ita erit et resurrectio mortuorum. Exempla dat, ut non sit dubium resurrectionem mortuorum futuram; ut accepta ratione, nemo ambigat. Seminatur in corruptela, surget in incorruptela. Seminare est sepelire, ut corrumpatur: resurgere autem in incorruptela, iam exsuscitatum non posse corrumpi, sed habere claritatem immortalitatis.

 Seminatur in ignominia, surget in gloria. In ignominia seminatur; quia dum in tetrico ponitur, fit fetidum, et scatet uermibus: surget autem in gloria; quia excitatum et lumen erit, et nullam squaloris iniuriam patietur. Seminatur in infirmitate, surget in  uirtute. In infirmitate seminatur; quia immobile est, et irregibile: surget autem in uirtute, 166 quia iam totum unum erit ac uegetum.

 Seminatur corpus animale, surget corpus spiritale. Si est corpus animale, est et spiritale. Animale corpus est, dum cibis sustentatur, ut uiuat: spiritale autem, cum horum nichil indigebit, conuersum in uitam. Omnia supradicta hoc sensu [b 2Kb] clauduntur; non enim aliud continetur in superioribus, nisi quod animale corpus moritur, et resurget spiritale, quod neque iam manducet, nec bibat, nec infirmetur, nec sit fetidum, nec tetrum natura.

 Factus est primus homo Adam in animam uiuentem. Hoc in Genesi dictum est  quia accepto spiritu flatus Dei, factus est homo in  animam uiuentem; officium enim spiritus animare est corpus, ita tamen ut continuam uitam non habeat, nisi cibis et potus auxilio utatur. Nouissimus autem Adam in spiritum uiuificantem: hoc est, ut iam qui ante fuerat factus in animam, factus est in spiritum per resurrectionem; ut mori non possit, quia fiet totus uiuens.

 Sed non prius quod spiritale est; quia animale ex Adam, spiritale uero per Christum et resurrectionem mortuorum.

 Primus homo de terra terrenus, secundus homo de celo celestis: qualis terrenus, tales et terreni; et qualis celestis, tales et celestes. Primus homo Adam est de terra temporalis, cui succedit mors: secundus homo Christus est de celo, qui  resurgens mori nescit: Qualis est ille terrestris, tales et terrestres: hoc est, quia terrenus mortalis est,  mortales sunt et terreni: peccans autem Adam mortem inuenit, ut omnes ex eo mortales sint. Et qualis ille celestis, tales et celestes sint: id est quia Christus non peccauit, uincens mortem, celestis est; ita sint et credentes illi: quamuis et non credentes spiritales futuri sunt, sed sicut spiritalia nequitie, ut sint tenebrosi. De sanctis enim nunc loquitur, qui resurgent ad gloriam; sicut enim qui non credunt, iam iudicati sunt, et qui credunt, iam celestes dicuntur .

 Igitur sicut portauimus imaginem illius terreni, portemus et imaginem huius celestis: hoc est, sicut formam habuimus mortalitatis per peccatum Ade, serui peccati facti: ita et formam habeamus uite per iustitiam saluatoris, facti serui iustitie, non  mundi, sed Dei; dum ea agimus, que immortalitate digna sunt.

 Hoc autem dico, fratres, quia caro et sanguis regnum Dei possidere non possunt. Carnem perfidiam uult intelligi, sanguinem turpem et luxuriosam uitam, quia cupiditas hec a feruore sanguinis generatur; ut ostenderet non solum incredulum dignam resurrectionem non habere, uerum etiam illum qui desideriis et uitiis carnis obtemperat. Commonet ergo et instruit, qua ratione regnum celorum consequi mereamur.

Neque corruptio incorruptelam possidebit. Hoc dicit, quia corruptela et lasciuia uite penam necesse est patiatur. Passionem enim corruptionem posuit; nam constat utique omnes homines immortales resurgere.

  Ecce mysterium uobis dico, omnes quidem resurgemus; id est, tam credentes quam non credentes. Sed non omnes immutabimur. Nunc uniuscuiusque meritum in resurrectione significat, qualis in singulis futura sit.

 In momento, in ictu oculi, id est, cito, sine aliqua mora. In nouissima tuba; ideo nouissima, quia postremum bellum geritur aduersum demones, ac principes, et potestates, et ipsum diabolum. Hoc enim fiet post annos mille, quibus hic regnabit saluator, exstincto Antichristo, cum Satanas dimittetur de carcere suo ad seducendas gentes Gog et Magog, qui sunt demones, ut pugnent aduersus castra sanctorum; nec enim temporales homines poterunt aduersum eternos dimicare. Nam et Ioannes apostolus  ait: uidi Michel et angelos eius in celo pugnantes aduersus draconem et angelos eius, qui est diabolus et  Satanas . Ideoque hic nouissima tuba ait, quia non semel cum illo pugnatum est; quia et in Antichristo pseudoprophete, qui faciebant coram illo signa et prodigia, et ipse uictor, et hoc loco nouissime aduersus illum pugnabitur; ut iam mittatur 167 in gehennam. Et Saluator inter cetera ait: Nunc princeps huius mundi mittetur deorsum . Et tunc ergo et frequenter uictus est, sicut Esaias propheta dicit: Quomodo cecidit de celo Lucifer, qui mane oriebatur .

Canet enim tuba, et mortui resurgent incorrupti, et nos immutabimur. Surgentibus enim peccatoribus et impiis, sancti immutabuntur in claritate; ut caro fiat spiritalis cum gloria, quasi plumbum, si fiat aurum. Sancti enim in aduentu Domini surgent sicut superius   ait: Initium Christus: deinde hi qui sunt Christi in aduentu eius, sicut in Apocalypsi continetur; peccatores enim non sunt Christi, qui audiunt a Domino: Non noui uos . Quia et in psalmo primo scriptum est: Ideo non resurgent impii in iudicio, neque peccatores in concilio iustorum . Ab impiis enim non est quod requiratur: sed ad hoc surgent, ut pereant, uidentes uerum esse, quod credere noluerunt: perire autem est a Deo esse alienum, sicut ait ad Romanos: Quicumque enim extra legem peccauerunt, sine lege peribunt; et qui in lege peccauerunt, per legem iudicabuntur : ac per hoc peccatores iudicabunt; indigni etenim sunt resurgere cum sanctis, sicut ait: Neque peccatores in concilio iustorum.

  Oportet enim corruptibile hoc induere incorruptionem, et mortale hoc induere immortalitatem. Supra dixit, et mortui resurgent incorrupti, id est, immortales erunt, non tamen impassibiles; hi enim, quos dicit, penas patientur pro qualitatibus delictorum suorum, ita ut exeant inde soluto debito: impii autem eterna pena torquentur; ait enim: Qui non credit, iam iudicatus est . Unde et Esaias propheta ait: Ignis eorum non exstinguetur, et uermis eorum non morietur . In aduentu tamen Domini et sancti resurgent, et qui uiui fuerint inuenti, obuiam rapientur Domino in era, mortem quasi soporem passuri; in ipso enim raptu et mortem et resurrectionem habebunt, sicut ad Thessalonicenses idem Apostolus scribit   Tempore enim Antichristi aut apostate erunt, aut rei, aut in latibulis, aut in pena positi ceteri gentiles, quos Dominus iehsu cum duce ipsorum Antichristo in aduentu suo interficiet spiritu oris sui , id est, iussu eius igni exurentur per angelos uirtutis eius.

 Cum autem mortale hoc induerit immortalitatem, tunc fiet sermo, qui scriptus est: Absorpta est mors in uictoria. Ubi est, mors, uictoria tua? ubi est, mors, stimulus tuus? Post resurrectionem enim impiorum et peccatorum absorbebitur mors in uictoria. Insultantis etenim uerba sunt, dicentis: Ubi est, mors, uictoria tua? ubi est, mors, aculeus tuus? uictoria enim deuicte mortis resurrectio mortuorum  est: mors autem diabolus est, cui insultatur; et contentiosus dicitur, quia per superbiam, cum impar uiribus esset, resistebat. Cum ergo superatus perimitur et spolia illi detrahuntur; succensetur illi, qui contra se pugnauit.

 Aculeus autem mortis peccatum est. Aculeum auctoritatem significat, quia mors per peccatum auctoritatem accepit, quasi peccatum non esset, diabolus obtorpuisset, et mors non esset. uirtus autem peccatilex. Ideo uirtus peccati lex est, quia peccatum non imputaretur, si lex non esset.

 Deo autem gratias, qui dedit nobis uictoriam per Dominum nostrum Iesum Christum. Triumphum Saluatoris in nobis dicit profuisse; que enim gessit Saluator, non sibi utique gessit, sed nobis.  Quamobrem nostra uictoria est; ideo enim homo factus est, manens Deus; ut uincens diabolum, dum peccatum non fecit, nobis uictoriam acquireret, qui peccati causa detinebamur in morte; ut uictus diabolus, occiso Christo, qui peccatum non fecerat, omnes quos peccati causa detinebat, amitteret. Dum autem insultat homini, reus factus est, et sic deletum chirographum, id est, deleta sententia, qua tenebatur genus humanum in mortem, fieret ereptus, et animabus in celum inductis; ut non per potentiam illi tollerentur, sed per iustitiam a Deo per Dominum nostrum Iesum Christum.

 Itaque, fratres mei dilecti, stabiles estote et immobiles, abundantes in opere semper, scientes quod labor uester non est inanis in Domino. Omnibus  que ad doctrinam Ecclesiasticam ordinandam necessaria sunt expositis, et aut quid uitandum, quidue sequendum sit demonstratis, fixos iam illos esse hortatur in bono, et in operibus que fructum faciunt apud Dominum, semper promptos et copiosos; quia per hec que exposita sunt, de cetero accepturos se boni operis mercedem a Domino, ne prauis colloquiis possent euerti.



168 CAPUT Xu.

 De collectis autem, que fiunt in sanctos, sicut ordinaui Ecclesie Galatie, ita et uos facite. Per unam sabbati unusquisque uestrum apud se ponat, thesaurizans quodcumque uoluerit; ut non cum uenero, tunc collecte fiant. Dominico die collectam fieri precipit, sicut et ceteris Ecclesiis disposuerat; ut eo  die, quo resurrexit Dominus, plebs eius colligatur ad laudem et gloriam Dei, deuicta morte: tunc sumptus congregandos ad ministerium sanctorum, qui propter nomen Domini pressuram patiebantur zelo gentilium siue Iudeorum, qui non sinebant eos predicare gratiam Dei sub nomine Christi; ut haberent refrigerium ab iis, propter quos tribulantur. Omni ergo die dominico iubet colligi plebem, et congregari illos, prout uoluerint, in dona Dei, et hoc apud se unumquemque reponere quasi in thesauro; ut ueniente Apostolo, inueniatur ad usus necessarios preparatum; quia quod paulatim colligitur, nec graue est, et inuenitur multum.

 Cum autem uenero, quos probaueritis per  epistolas, hos mittam perferre gratiam uestram in Ierusalem. Consolatio hec duplici genere profectum habebat, sicut et nunc habet; ita ut et sanctis proficeret supra memoratis, et pauperibus in Ecclesia constitutis, que et modo et usibus maiorum natu proficit, et egenis. Per epistolam mittere se hos, quos idoneos ad dispensationem elegerint, dicit: que epistole testimonium prebent missis; ut cum gratia excipiantur.

 Quod si dignum fuerit, ut ego quoque eam mecum ibunt. Hoc dicit, si fuerit copiosa collectio, posse etiam seire; dignum enim est, et sic opus, ut si ipse eat, multum secum perferat ad refrigerium sanctorum. Hoc est, quod significat ad Romanos dicens: Si enim spiritalium eorum communicauerunt gentes,  debent hi in carnalibus ministrare eis ; ex Iudeis enim erant, de quibus dicit Dominus, quia salus ex Iudeis est, qui Ierosolymis in magna inuidia erant apud Iudeos non credentes.

 ueniam autem ad uos, cum Macedoniam transiero: apud uos autem forsitan remanebo, aut etiam hyemabo; ut me deducatis quocumque iero. Post omnem instructionem, ut letos illos faceret, aduentum suum illis promisit, pro quo et omnes admonitiones suas, quibus illos corrigit, magis firmat. Qui audit uenturum eum, a quo legem accepit, sollicitior erit, ne adueniente illo erubescat.

 Nolo enim uos modo in transitu uidere. Sciens multa se habere, que ageret cum illis, non uult illos per transitum uidere, et ne contristarentur,  multum tempus se promittit commoraturum apud eos; quia que agit, cum prouidentia agit. Spero enim me aliquantulum temporis manere apud uos, si Dominus permiserit. Si Dominus, tunc enim Dominus permittit, ut commoretur apud eos: ait permiserit; si dignos se prebeant, emendantes uitia, que in eis arguit

 Permanebo autem Ephesi usque ad Pentecosten; ostium enim mihi magnum apertum est et operosum, et aduersarii multi. Qua causa remansisset Ephesi ostendit; inuenerat enim illic sitientia pectora Dei gratiam, quibus infunderet mysterium Christi. Sed quia diabolus inquietus est semper, et his qui Deum desiderant, inuidus. Adiecit: Et aduersarii multi; quanto enim idonei inueniebantur ad fidem, tanto magis non deerant, qui zelarentur; contradicentes  et repugnantes doctrine Domini.

 Si autem uenerit Timotheus, uidete ut sine timore sit apud uos; opus enim Domini, sicut et ego, operatur. Ergo ne quis illum spernat. Quamuis enim ea predicaret Thimotheus, que ab Apostolo acceperat, et esset idoneus euangelista; tamen quia non erat auctoritatis eiusdem, commendat illum; ne ab his forte, qui dissentiebant in plebe, non, ut erat dignus, reciperetur: et nichil proficeret aduentus eius saluti illorum. Possent enim et gentiles excitari ad seditionem et discordiam plebis, accepta occasione irruendi in Timotheum; ideo ne quis illum spernat, quia opus Domini operatur, inquit, sicut et ego; hoc est, ut mea auctoritate susciperetur, qua  erat apostolus; erat enim ipse episcopus. Deducite illum in pace, ut ueniat ad me; exspecto enim illum cum fratribus. Tantum meritum Timothei memorat; ut non solum inter eos honorandum illum precipiat, sed ut apostolum Domini cum obsequio deducendum eum ostendit; ut etiam ipse illum exspectaret cum fratribus propter Euangelium Christi.

De Apollo autem fratre significo uobis, quia multum illum rogaui, ut ueniret ad uos cum fratribus; et utique non fuit 169 uoluntas eius, ut nunc ueniret. ueniet autem cum opportunum fuerit. Hoc dicens, et uoluntati illorum uel petitioni satisfecisse ostendit, cum uotum suum eis exhibuit, et Apollo excusauit: quando cur non iret ad illos, non declarauerit; ita tamen ut omnino non excusauerit, sed distulerit. Potest et sic  intelligi, ut per Apollo tangat illos, significans ideo noluisse ire ad illos Apollo, quia dissidebant; ut audito hoc, paci studerent; et ideo de Timotheo dixerit: uidete ut sine timore sit apud uos; quia aliqui missi non bene fuerunt suscepti: ac per hoc uenturum Apollo, cum concordes fuerint.

 uigilate, state in fide, uiriliter agite, corroboramini: omnia uestra in caritate fiant. uigilate, ait, ne circumueniantur in fide. uiriliter agite, hoc est monere, ut fortes sint circa ea, que sibi tradita erant: non ut pueri, qui quod sequantur, ignorant. Confortamini; ut tam uoce quam opere robusti sint; quia professio et boni actus perfectos faciunt. Ut autem in caritate hec ipsa fiant, monet; quia que cum caritate fiunt, Dei habent timorem et zelum;  quidquid enim cum offensione fratris fit, fructum non habet. Prouocandi sunt enim aliqui ad bonum, non contristandi, ut puta si misericordiam non facias dehortatione alterius, aut inhumanus sis, aut alteros notes, aut aliquid comedas, insultans ei, qui ab hoc abstinet, ut facias illi scrupulum. Omnia ita agenda sunt, ut hortatio sit ad meliora, non insultatio, et tunc est pax. Unde dicit Dominus, ex hoc cognoscitur, si discipuli mei estis, si uos diligatis inuicem : ubi autem contentio est et dissensio, amor non est.

 Obsecro autem uos, fratres, nostis domum Stephane et Fortunati, quoniam sunt initium Achaie, et in ministerium sanctorum ordinauerunt se ipsos; ut et uos subditi sitis eiusmodi, et omni cooperanti  et laboranti. Achaici Corinthii sunt; ideoque de his ad eos loquitur, per quos prouocat illos ad huiusmodi opus; sunt enim ex his. Hoc enim in christianis magnum est, quia calcata auaritia, de laboribus suis non habentibus largiuntur, imitatores facti patris Dei, qui in misericordia diues est. Cum autem dicit: Ut subditi sitis talibus, magis illos hortatur: ut emuli facti operis huius, alios habeant ipsi subditos.

 Gaudeo autem in presentia Stephane, et Fortunati, et Achaici; quoniam id quod uobis deerat, ipsi suppleuerunt. Refecerunt enim et meum spiritum et uestrum. Cognoscite ergo eos, qui eiusmodi sunt. Aliud enim esse collationem, quam dicit, fieri  in sanctos, et aliud ministris Euangelii reddere 170 uicem, sicut dicit Dominus: Dignus enim est operarius mercede sua . Domum enim Stephane in utroque significat deuotam, et in ministerio sanctorum, et in his qui deseruiebant Ecclesiis; ita ut Apostolo proficerent cum Fortunato et Achaico fratribus; ut et hi proficerent, qui erant ex his. Unde dicit: Refecerunt enim et meum spiritum et uestrum. Et cum Apostolus negat se ab his accepturum, dicit enim: Non infringetur in me gloriatio hec in regionibus Achaie; quomodo refecerunt et meum spiritum et uestrum? Sed credo, refectus est spiritus eius in his, quibus profecerant; sibi enim dicit datum, quod proficit his, quibus uoluit. Cognoscite ergo eos, qui huiusmodi sunt; hoc est, imitamini.

  Salutant uos Ecclesie Asie. Horum salutatione commonet illos, ut efficiantur similes illorum, qui unius sunt prouincie. Salutant uos in Domino Aquila et Priscilla cum domestica sua Ecclesia. Duas Ecclesias memorat, publicam et domesticam: publicam dicit, quo omnes conueniunt: domesticam in qua per amicitiam colligitur. Ubicumque presbyteri solemnia celebrant, Ecclesia dicitur.

 Salutant uos fratres omnes. Releuat animos illorum, quando omnes hos memores horum ipsorum ostendit. Salutate inuicem in osculo sancto.  Osculum sanctum signum pacis est, in quo, ut ad inuicem sibi adhereant sublata discordia, docet.

 Salutatio mea manu Pauli. Se in epistola ista subscripsisse ostendit, et que uerba sint subscriptionis, subiecit dicens:

 Si quis non amat Dominum Iesum Christum, sit anathema maranatha, quod interpretatur: Si quis Dominum Iesum, qui uenit, non amat, abscidatur. Maranatha enim Dominus uenit, significat. Hoc propter Iudeos qui Iesum non uenisse dicebant, hi ergo anathema sunt a Domino, qui uenit.

 Gratia Domini nostri Iesu Christi uobiscum. Charitas mea cum omnibus uobis, in Christo Iesu. Ideo talem subscriptionem posuit propter hos, qui dum dissentioni studebant, Dominum Iesum  non diligebant; quippe cum dicerent: Ego sum Pauli, ego Apollo, ego uero Cephe . Qui enim Christum diligit, non dat hominibus gloriam, quia nulla est spes in hominibus. Gratia Domini nostri Iesu Christi uobiscum; et subauditur, qui diligitis Dominum Iesum. Et quoniam non se inuicem diligebant, ideo hoc dicit: Charitas mea cum omnibus uobis in Christo Iesu; ut amare se discerent ea gratia, qua diligebantur ab Apostolo, non carnis affectu, sed in Christo Iesu.





IN EPISTOLAM B. PAULI AD CORINTHIOS SECUNDAM.



169 [a 1Kb] PROLOGUS.


Secundam epistolam Apostolus scribit Corinthiis, cuius hec principalis est causa. Quoniam in prima pro quorumdam peccatis doctores eorum precipue corripuerat, et multum fuerant contristati; nunc eos consolatur, suum eis proponens exemplum, et docens non debere egre ferre, quod pro aliorum sunt salute correpti; cum ipse pro aliena salute periculis quotidie et morti subiaceat.



CAPUT PRIMUM.

 Paulus apostolus Iesu Christi. Iam securus de his confidenter se apostolum Domini predicat. In prima enim epistola uocatum se apostolum, dicit, eis tamen non probatum, qui a traditione eius abducti erant. Per uoluntatem Dei. Ut ratum  probet apostolatum suum, Domini uoluntate Christi factum se apostolum dicit: ita enim Dominus ait Iudeis, quoniam que placita sunt ei, id est, Deo Patri, facio semper . Et Timotheus frater. Cum hoc scribit, per quem epistolam misit primam ad eos, id est, cum Timotheo; ut ostendat eis ab hoc se audisse de bona uoluntate eorum, qua corripiendos se subdiderunt. Ecclesie que est Corinthi cum omnibus sanctis, qui sunt in Achaia. Nunc sociat istos sanctis ceterarum Ecclesiarum, ut sciant se profecisse.

 170  Gratia uobis et pax a Deo Patre nostro, et Domino Iesu Christo. Quoniam unum donum est Dei et Christi, idcirco participes illos optat esse gratie Dei que est et Christi.

 Benedictus Deus et Pater Domini nostri Iesu Christi. Semper in omni epistola mysterii ordinem tradit de Deo Patre locuturus, et de dono eius. Pater misericordiarum et Deus totius consolationis. Ab ipsa cepit ratione, multum enim refrigerii dat eis, qui correptionis causa fuerant contristati; audientes enim Dominum non solum totius originis patrem, sed et misericordiarum, releuati sunt spe, ac certi facti ad hoc se correptos, ut conuersi Dei misericordiam inuenirent. Quare autem misericordiarum patrem dixit, nisi ut agnosceretur per misericordiam  rursum regenerare et reformare penitentes, ut non sola sit uenia, sed status pristini restauratio? Et ideo misericordiarum ait propter diuersa peccata; ut consolaretur contristatos causa delictorum: hoc est, spem non negare conuersis.

 Qui consolatur nos in omni pressura nostra. Hoc est, quod dixit: Deus omnis consolationis, qui adest in omni pressura; ut possimus et nos consolari eos, qui sunt in omni pressura per exhortationem, qua exhortamur a Deo. Duo genera consolationum induxit; unum quo consolantur, qui iniuste  pressuram patiuntur propter nomen Christi, ut liberentur: alterum eorum qui peccatorum causa contristati consolationem 171 accipiunt, dum illis promittitur spes emendantibus ab his, qui consolati a Domino, erepti sunt de pressura.

 Quoniam sicut abundant passiones Christi in nobis, sic per Christum abundat etiam consolatio nostra. Manifestum est quia pro quo patimur, ipse nobis adest, [a 1Kb] consolans nos, per liberationem, eripiens nos de pressura interuentu maiestatis sue.

 Siue autem pressuram patimur [b 1Kb] pro uestra exhortatione et salute: siue exhortationem consequimur pro uestra exhortatione, que operatur per patientiam earumdem passionum, quas et nos ipsi patimur; ut spes nostra certa sit [c 1Kb] pro uobis; quia scimus  quod sicut socii estis passionum, sic et consolationis eritis. Generaliter loquitur; ut quia causa credentium persecutiones patiebantur a perfidis, subiecti iniuriis et cedibus; sic iterum auxilio Dei liberarentur ad consolationem credentium, ne scandalum passi a fide exciderent; quia iniurie apostolorum tentationes erant credentium, sicut scriptum est in propheta Zacaria: Percutiam pastorem, et dispergentur oues gregis . Quamuis futura credant fideles, tamen inter ipsa primordia pressure nouellis faciunt scandalum: putant enim inanem esse promissionem, si ui oppressum uiderint predicantem. Sed si iam firmus est credens, compatitur cum suo magistro, fidens de spe futura; ut simul consoletur, cum quo [d 1Kb] et compatitur.

  Non enim uolumus uos ignorare, fratres, de pressura, que nobis facta est in Asia; quia supra modum grauati fuimus supra uires, ita ut desperaremus nos etiam uiuere. Ideo passiones pressurarum indicat prope usque ad mortem illatas, ut ostendat [e 1Kb] que mala salutis illorum causa patiebantur, ut non grauius ferrent, si corriperentur errores illorum ab iis, qui hec tam aspera tolerabant pro illis. Quis enim medicorum non arguat susceptum suum negligentius se tractantem; ne cura medicine eius sine effectu remaneat?

 Quin et ipsi in nobis responsum mortis accepimus; ut non essemus fidentes in nobis, sed in Deo, qui suscitat mortuos. Tantam insolentiam iniquitatis significat insurrexisse contra fidei predicatores;  ut mortem ante oculos haberent; denique erepti de ipsa pressura, resuscitatos se dicunt. Sic enim afflicti fuerant, ut desperarent de presenti uita. Sed quia Deus presidia sua non negat in necessitate  positis, maxime suis, eripuit illos desperantes de semet ipsis, fidentes autem de Deo. Nimia enim pressura deficere se profitebantur, nisi adesset Deus.

 Qui de tantis mortibus liberauit nos, et liberat: in quem sperauimus, quia et liberabit, accedente pro nobis etiam uestra oratione; ut quod multorum faciebus donum in nos collatum est, per multos in gratiarum actione celebretur pro nobis. Hoc dicit, quia gratia Dei multorum causa [f 1Kb] consolata est apostolos, id est, omnium credentium, quorum causa et pressure eis ingerebantur: ac per hoc, quia omnium causa est, cuncti Deo gratias referant, cum cessat tentatio: aut cum oritur, simul obsecrentur.

 Gloria enim nostra hec est testimonium conscientie nostre. Hoc dicit, quia de conscientia sua  presumebant, que pura erat ab omni [g 1Kb] simulatione; quamobrem de Dei auxiliis non diffidebant. Quia in simplicitate et sinceritate, non in sapientia carnali, sed in gratia Dei conuersati sumus in hoc mundo: abundantius autem apud uos. Hec est gloria conscientie, quam dixit, simplicitas et sinceritas. Et quia hec de Dei doctrina sunt, adiecit: Non in sapientia carnali, sed in gratia Dei; ut ostenderet non humane sapientie, sed euangelice predicationi liberam se conscientiam exhibuisse. [h 1Kb] Preterita refricat; hoc enim significat, quod in prima epistola arguit fucatam predicationem iuxta humanum sensum aptatam , cuius predicatores duplici genere in sapientia carnali accusat; quia et iuxta mundi sensum predicabant, ne facile offenderent homines: et questus  causa hoc agebant, propriis lucris carnalibus studentes. Unde Apostolus numquam a Corinthiis sumptus uoluit accipere; ne his occasionem daret, eo quod similis eis esset in hac re. Hinc est quod dicit: Abundantius apud uos simpliciter conuersati; 172 quia cum ab aliis acceperit, ab his noluit, [i 1Kb] ne arguendi eos auctoritatem amitteret.

 Non enim alia scribimus uobis, quam que legistis et cognoscitis. Ea se dicit scribere, que non solum litteris cernerent, sed et operibus eius manifesta haberent; ut probaret ea, que loquitur, gestis se implere, quibus uniuscuiusque mens et propositum discitur.

 Spero autem quod usque ad finem cognoscetis, sicut et cognouistis non ex parte, quia gloria  uestra sumus, sicut et uos nostra, in die Domini nostri Iesu Christi. Proficere illos sperat, ex eo quod iam ceperant meliores effici, cognito affectu circa se Apostoli, et gloriabantur in eo uelut filii [i 1Kb] in patre  carissimo. Unde et Apostolus gloriam suam uideri testatur in filios obaudientes; et tunc debere uideri, quando prodest, id est, in die iudicii Dei. Hoc dicens, perseuerandum monet.

 Et hac fiducia uolueram prius uenire ad uos, [a 1Kb] ut secundam gratiam haberetis: et per uos transirem in Macedoniam, et iterum a Macedonia uenirem ad uos, et a uobis deduci in Iudeam. [b 1Kb] Hec fiducia ex emendata est uita illorum; iam enim et desiderare illos se significat, quos ante indignum erat uidere. Plenam ergo gratiam habuissent de aduentu eius; quia imago est epistola, presentia autem ueritas. Non est itaque otiosum quia uoluerat ire, et non iit; intelligi enim uult esse aliquos inter eos, quorum causa uoluntatem suam non impleuit, ut adhibita  opera purificarentur.

 Hoc ergo cogitans, numquid leuitate usus sum? aut numquid que cogito secundum carnem cogito; ut sit apud me, Est, est, non, non? Quoniam dixit? uolueram uenire ad uos, [c 1Kb] et non iit; idcirco numquid leuitate usus sum, inquit, quia uidetur, qui dicit aliquid, et non facit, leuitate uti? Ideo ne forte istud de Apostolo arbitrarentur, hoc purgat; quia non istud leuiter, sed cum consilio fecit, ut non impleret, quod disposuerat. Aut numquid que cogito, inquit, secundum carnem cogito? Qui enim secundum carnem cogitat, tunc non implet que disponit, quando aut personis amplioribus defert; aut certe lucris aut apparatibus uincitur, quod Apostolus semper spreuit. Spiritalis autem tunc dispositum non implet, quando prouidentius  aliquid pro salute anime meditatur; sicut et Apostolus ideo non impleuit quod uoluerat, ut per hoc ipsum meliores efficerentur, scientes ideo distulisse eum, quia quidam adhuc inter eos non se purificauerant a peccatis. Ut sit, inquit, apud me, Est, est; non, non. Hoc significat, quia non aliud egit, quam sciuit agendum; quia utilitas anteponenda est uoluntati. Hic sensus spiritalis est: carnalis autem sensus sic mutatur, [d 1Kb] ut anteponat uoluntatem utilitati.

 Fidelis autem Deus, quia sermo noster apud uos non est. Est et non. Hoc est quod dicit et ad Galatas: Si que destruxi, hec eadem edifico, preuaricatorem me constituo . Ideo ergo fidelem in sedicit Dei predicationem: [e 1Kb] nam illud faciunt adulatores. Frequenter enim, ne homines offendant,  que uera sunt, pretermittunt.

 Dei enim Filius iehsu Christus, qui in uobis est, qui per nos predicatus est, per me et Siluanum et Timotheum, non fuit, Est et non: sed Est in illo fuit. Quantum ad idoneos predicatores pertinet, hoc debet esse, ut sit apud illos, Est, est, non, non; ut non aliud faciant, quam sciunt utile. Quia enim frequenter aliud uolumus, quam est utile; ne uoluntas  uincat utilitatem, ideo Apostolus uoluntati sue utilitatem preposuit, ne iret ad illos. In Christo enim Iesu non fuit, Est et Non, sed Est in illo fuit; quia numquam aliud uoluit, quam est utile. Semper enim uoluntas eius cum utilitate est: nec immutatus est, ut faceret inuitus, sicut homo, quod est utile; aut ut ambigeret de aliquibus, et mutaret uoluntatem.

 Quotquot enim promissiones Dei sunt, sunt in illo: et per ipsum amen Deo ad gloriam per nos. Manifestum est quia semper in Deo ueritas est, hoc est, amen, manifestata per Christum, post per apostolos predicata ad gloriam Dei, 173 signorum uirtutibus testimonium perhibentibus uera esse, que promisit Deus per Christum Dominum nostrum. Gloria enim Dei est, cum ab illo omnia, et per illum  [f 1Kb] et in illo esse dicuntur.

 Qui autem confirmat nos uobiscum, Christus Dominus est; et qui unxit nos, Deus: qui et signauit nos, et dedit pignus Spiritum in cordibus nostris. Christum dicit confirmare gentes in fidem promissam Iudeis; quia ipse est, qui fecit utraque unum , id est, circumcisionem et preputium, in uno nouo homine faciens pacem. Dominus ergo confirmat, et Deus qui unxit nos, id est, qui dedit regiam honorificentiam, sicut dicit Petrus apostolus: Quia sumus, inquit , genus regale per unctionem spiritalem, cuius typus fuit in regibus Iudeorum. Qui et signauit nos, dando Spiritum suum nobis pignus; ut non ambigamus de promissis eius. Si enim adhuc mortalibus Spiritum suum credidit, dubium  non est quin iam immortalibus addat ad gloriam. Unum tamen opus dicit Patris et Filii; quia et Christum dicit confirmare, et Deum. Quem enim confirmat Filius, confirmat et Pater: et cum dat Spiritum Pater, dat et Filius; quia utriusque est Spiritus Sanctus, sicut dicit ad Romanos: Si quis autem Spiritum Christi non habet, hic non est eius . Quoniam ergo de perfectione hominis locutus est, Trinitatis hoc loco fecit mentionem; omnis enim summa perfectionis in Trinitate consistit.

Ego uero testem Deum inuoco in animam meam, quod parcens uobis, nondum ueni Corinthum. Nunc manifestat qua causa, cum uoluisset ire ad illos, distulit; ut tunc iret, quando iam prope omnes emendatos inueniret. His enim nunc loquitur, qui  uidebantur se uelle corrigere, sed operam non dabant, ut hoc implerent. Quia ergo corripere illos necesse erat, [g 1Kb] iter suum in alios conuertit; ne contristaret multos, et hoc fuit illis parcere. Quod ut mentibus eorum commendet, Deum testem dat; ne putarent se indignos esse, et contemni ab illo: quo comperto, ut presentiam eius mererentur, emendarent se.

Non quod dominemur fidei uestre, sed adiutores  sumus gaudii uestri; [a 1Kb] fide enim statis. Quoniam fides non necessitatis, sed uoluntatis res est, ideo dicit: Non quod dominemur fidei uestre; dominatus enim necessitatis causa est. Sed adiutores sumus, inquit, gaudii uestri; hoc est, quia sicut in malo opere tristitia est, ita et in emendatione gaudium. Huius gaudii adiutores sumus, inquit; quia uolentibus eis emendare se, offerunt commonitiones; ut quod uelle ceperant, possint implere.



CAPUT II.

 Decreui autem hoc apud me, ne iterum in tristitia uenirem ad uos. Apertum est quia ideo noluit ire, ne forte corripiens paucos, multos contristaret, ipse etiam contristatus; compatiuntur enim omnia membra unius merori.

  Si enim ego contristo uos, et quis est qui me letificet, nisi qui contristatur ex me? Hoc dicit, quia non uult eos contristare: sed quia peccatis studuerant, necesse erat illos contristari, inuito Apostolo; ita tamen ut de cetero obaudientes facti, letificarent eos, qui contristabantur cum eis; ut qui corripiendo contristauerat eos, letificaretur ex his, dum corriguntur.

 Ideo et scripsi hoc ipsum, ne cum uenissem, tristitiam haberem, a quibus oportuerat me gaudere: certum habens, quia meum gaudium omnium uestrum est. Idcirco dicit hec se scripsisse, ut postea ueniens, non esset unde contristaretur, sublatis uitiis: sed gauderet cum eis, quasi cum karissimis filiis; ut quia ab infidelibus tribulationibus afficiebatur, ab his utique gauderet, qui crediderant. Gaudium enim Apostoli  purificatio est populi; ideo enim gaudet, quia uituperatio non est in eis, quos simul oportet gaudere.

 Nam ex multa pressura et angustia cordis scripsi uobis per multas lacrymas, non ut contristemini, sed ut cognoscatis quam caritatem habeam abundantius in uobis. Manifestum est quia quando hoc affectu quis aliquem [b 1Kb] corripit, ut plus illo doleat peccatis eius; non utique ut illum contristet, corripit: sed ut ostendat illi, quo amore diligat eum. Qui enim non hoc affectu corripit, fratrem contristat; insultat enim, qui non condolet fratri.

 174 Si quis autem contristauit me, non me contristauit, sed ex parte; ut non onerem uos omnes. Omnes hos quos hic dicit ex parte, sancti sunt; due enim partes in populo sunt, sicut in prima epistola  memoraui. Hi ergo ex parte sanctorum sunt, quos contristatos in errore fratris significat, sicut et semetipsum. Hoc autem dicens, onerauit peccantem, uel eum qui peccauerat. Plus enim fit reus, in cuius delicto multi tribulantur: ac per hoc inquit:

 Satis est ei qui talis est, obiurgatio hec, que fit a pluribus. Magnum dolorem utique patietur, qui delictum suum uidet pluribus horrere. Ita ut e contra magis donetis, et consolemini; ne quomodo abundantiori  tristitia absorbeatur, qui eiusmodi est. [c 1Kb] Afflicto homini peccati proprii causa subuenire precipit; quia penitentia, si de uero animo est, hoc est, si correptus statim in animo doleat, protinus, habet fructum. Denique in Regnorum libro habetur, quia Achab, cum arguisset eum propheta, commotus animo statim meruit ueniam . Et Dauid in causa Urie Hethei correptus quia cognouit se peccasse, delictum eius deletum est . Ita et Apostolus illum, qui incestum commiserat, habens uxorem patris, obiurgatum et abiectum, dolentem reuocari iubet; ne diu uidens se contristatum sperni, desperans de se, daret animum ad mundum fruendum, quasi qui locum apud Deum iam non haberet. Hoc est enim maiori tristitia absorberi,  desperantem de se conuerti ad admittenda peccata, quibus grauatus absorbeatur a secunda morte. Hec enim uera penitentia est iam cessare a peccato; sic enim probat dolere se sibi, si de cetero desinat.

 Propter quod obsecro uos, ut confirmetis in illum caritatem: nam ad hoc scripsi, ut probarem an in omnibus obedientes sitis. Quantum datur intelligi; obedientes hos factos in ceteris probat; emendauerant enim que ad ordinem ecclesiasticum pertinent. Unde etiam in hoc uult illos esse obedientes, ut confirment fratrem in caritate, suscipientes eum in communionem.

 Si cui autem quid donastis, et ego. Manifestum est quia quod iubet fieri, ipse facit: nec potest hoc abnuere, quod etiam obsecrans ut fiat,  scribit; cum haberet potestatem iubendi. Sed in prima epistola graue eius detulit crimen, [d 1Kb] ut horrerent illum omnes: nunc cum recipi illum uult, orat ne adhuc exulcerato animo aduersus illum, durum illis esset habere cum illo communionem Ecclesie. Neque enim tanta in eis erat, quanta in Apostolo prouidentia; ut statim intelligerent faciendum esse, quod dicebat Apostolus in causa huius dumtaxat: ideo obsecrat ut dimittant illi, significans Deum illi ignouisse; quia nichil sine Dei Spiritu agebat Apostolus. Etenim ego quod donaui, si quid donaui, propter uos donaui in persona Christi. Hoc dicto grauat illos; quia si magister petentibus discipulis donauit, cui uoluerunt, peccatum; quanto magis obaudire debent discipuli magistro? Et ut ratum ei, cui  donauit, ostenderet apud Deum, ait in persona Christi se donasse, quod donauit: hoc est, accepto tulisse Christum, cuius legatione fungebatur; ut factum Apostoli, factum sit Christi, sicut dixit: Quecumque solueritis super terram, erunt soluta et in celo . Si ergo huic pro quo petierunt per Apostolum Christus ignouit, [e 1Kb] quanto magis huic iam ignotum erat, cui ut donent ipse etiam hortatur?

 Ne possideamur a satana; non enim  ignoramus astutias eius. Hoc dicit quod supra memoraui, quia consolatio debet subsequi fratrem delictum flentem; ne diu contristatus, et contemptus a caritate Ecclesie, incipiat desperare de se, et uidens qui semper in insidiis est subtilis diabolus, mentem eius [a 1Kb] uilem effectam, accedat, et suggerat ei; ut uel presentibus fruatur, qui de spe futuri premii deiectus est; et pereat frater possessus a diabolo, cui ad hoc penitentia data erat, ut conuersus reformaret se, sicut dicit Ezechiel propheta: Nolo mortem morientis, quantum ut reuertatur, et uiuat . Et iterum: Conuertatur, inquit, et replantabo illos .

 Cum autem uenissem Troadem propter Euangelium Christi, et ostium mihi apertum esset in Domino, non habui requiem spiritui meo, eo quod  non inuenerim Titum fratrem meum: sed uale illis facto, profectus sum in Macedoniam. Troadem se perrexisse significat ad predicandum eis Euangelium 175 Christi, et cum cepisset predicare, fuisse qui caperent uerbum fidei: sed quia solatium Titi defuit, intolerabilis erat labor perstrepentium causa. Quamuis enim quidam eorum aperuerant corda sua ad recipiendum sermonem Dei; [b 1Kb] tamen impudentia infidelium non minima existebat, insurgens in Apostolum zelo credentium: et hec duo ab uno impleri non poterant, nempe et fideles instruere, et incredulis repugnare. Ideoque, uale illis facto, qui susceperant eum, profectus est in Macedoniam.

 Deo autem gratias, qui semper triumphat per nos in Christo Iesu. Hoc est Deum per apostolos  triumphare in Christo, uictores illos facere in fide Christi; ut calcata perfidia, tropheum habeat fides, dum ex perfidis fiunt fideles, et maleuoli non proficiunt in prosequendo credentes.

 Et odorem notitie sue manifestare per nos in omni loco; quia Christi bonus odor sumus Deo in his, qui salui fiunt, et in his qui pereunt. Odor notitie Dei in Christo, et per Christum est. Odorem autem idcirco dixit, quia sicut quedam res, que cum non uideantur, per odorem tamen cognoscuntur, et intelligis in loco aliquo esse, quod non uides: ita et Deus, quia inuisibilis est, per Christum se uoluit intelligi; ut predicatio Christi  Deum  Patrem [c 1Kb] insinuaret createrem, et Filium eius unigenitum. Cuius rei legatione fungentes apostoli   odorem notitie Dei et Christi per signa et prodigia manifestarent. uera hec esse de Deo et Christo predicatio uirtutis testimonio probatur: que ideo in odore significata est,  quia cum Deus non uideatur, per hanc que inuisibiliter operatur, in apostolis esse intelligitur, ut ueritas doctrine manifestetur. Qui ergo recte asserit Christum, bonus odor est Deo, laude dignus in eo qui credit, nec uituperabilis in illo qui non credit: qui uero non recte asserit Christum, malus odor est Deo, tam in his qui fidi sunt, quam in illis qui diffidunt; pro utrisque enim reus erit. Qui enim diffidit, idcirco uidetur non credere; quia peruersum est, quod audit: et qui credit, male credit. Apostolus ergo rationem Legis locutus est, ut sicut in Lege qui hostias bono uoto offerebat, bonus odor erat Deo et acceptabilis: ita et nunc predicationis uirtus doctrine odorem prestat flagrantem Deo. Quam ob causam auxiliis suis [d 1Kb] tutos prestabat Deus apostolos, ut uerba cognitionis eius infunderent patentibus  auribus, siue Iudeis, siue gentilibus, addito his sacramento natiuitatis Domini Iesu secundum uoluntatem Dei et Patris eius in unitate fidei salutaris ad salutem credentium, et perditionem diffidentium.

 Aliis quidem sumus odor mortis in mortem. Hoc dicit, quia incredulis predicatio crucis Christi odor mortis est; audientes enim uerbum Dei, sic accipiunt quasi pestem, ex qua oritur mors: et necesse est ut iuxta fidem illorum fiat eis. Aliis autem odor uite ad uitam. uerum est, quia [e 1Kb] fidis sermo auditus Dei nuntius est salutis eterne, et secundum fidem illorum continget eis. Siue ergo in his, qui pereunt, siue in his, qui salui fiunt, Christi bonus odor Deo erant apostoli; quia sinceriter  et sine adulatione predicabant. Qui enim non credebant; ipsi sibi laqueum circumdabant, his liberis, sicut dicit Dominus ad Ezechielem prophetam: Tu predica, si te audierint, lucraberis animas eorum: sin quominus, ipsi sibi uiderint; tu tamen liber eris a perditione eorum .

 Et ad hec quis idoneus? Non enim sumus sicut plurimi adulterantes uerbum Dei: sed ex sinceritate, sicut ex Deo coram Deo in Christo loquimur, Pseudoapostolos tangit hic uersus, qui corrupta doctrina, uerba Dei per malam interpretationem adulterabant, et tollentes diuinum sensum, ponebant humanum. Ex quibus quidam zelum habentes traditionis Iudaice, nec de Christo bene docebant, ideo minus idoneos hos dicit: apostolos autem sinceriter predicasse,  sicut ex Deo datum est, ante Deum, id est, quomodo Deus dedit, ipso teste, in Christo loquebantur, non suam querentes gloriam, sed Dei. Hoc est in Christo loqui eius honorem et potentiam predicare.



176 CAPUT III.

 Incipimus iterum nosmetipsos commendare. Quoniam pseudoapostolos notat, [f 1Kb] praua eoram commenta designans, se autem uerum predicatorem testatur;  uidetur iterum commendare se, sicut in prima epistola. Et ne hoc uersutia aliqua terrestris lucri gratia facere uideretur, adiecit: Numquid indigemus, sicut quidam, commendatitiis epistolis ad uos, aut ex uobis. Hoc dicens, suum sensum purgat, et adhuc pseudoapostolos notat, quos proprii honoris et questus causa circuire Ecclesias probat, ad auferendam, non ad tribuendam salutem. Ex his erant quibus dicit Dominus: Comeditis domos uiduarum et pupillorum oratione longa orantes, propterea accipietis maius iudicium . Hi enim et res eorum, et animas inuadebant: Apostolus autem nec res eorum tangebat, et ueritate doctrine animas eorum saluabat. Non ergo carnaliter sed spiritualiter se commendabat ad profectum salutis illorum, [a 1Kb] ut de illo  hoc crederent, quod erat; quia qui de bono male sentit, peccat: ac per hoc commendatio hec istis magis proficit.

 Epistola nostra uos estis, scripta in cordibus nostris. Epistola Apostoli salutis indicium est. Recte ergo ait quod salus Corinthiorum in corde erat Apostoli, et eorum qui cum illo erant; semper enim de salure eorum cogitabant. Cum ergo in corde sint Apostoli, et eorum qui cum ipso erant, epistola sunt scripta in cordibus eorum; quia qui semper alicuius memor est, scriptus est in animo eius.

 Que cognoscitur et legitur ab omnibus hominibus: manifestati quia estis epistola Christi, ministrata a nobis. Apertum est quia cum dicuntur christiani, epistola Christi sunt, indicantes salutem, quam  dedit Deus in Christo omnibus hominibus, scribentibus apostolis; dum enim docent, scribunt. Scripta non atramento, sed Spiritu Dei uiui. Quoniam que promissa sunt eterna sunt; idcirco Dei Spiritu scripta dicuntur, qui semper est: temporalia autem atramento, quod obsolescit et perdit memoriam. Non in tabulis lapideis, sed in tabulis cordis carnalibus. Nunc legem ueterem pulsat, que primum data in lapideis tabulis abolita est, fractis tabulis sub monte a Moyse. Noua autem lex in animo scribitur , hoc est in corde, non per calamum, sed per Spiritum; quia fides eterna res est, ab Spiritu scribitur, ut maneat: uetera autem precepta, deficiente mundo, cessabunt. Quomodo ergo differt lex a lege; ita differunt dispensatores illius legis a dispensatoribus legis fidei.

  Fiduciam autem talem habemus per Christum ad Deum. Quanta dignitas sit in apostolis, manifestat cum dicit: Fiduciam autem talem habemus ad Deum per Christum. Ut ostendat ueteres non hanc habuisse fiduciam ad Deum; quia minor fuit administratio.

 Non quod sufficientes simus estimare aliquid a nobis, tamquam a nobis sit: sed sufficientia nostra ex Deo est, qui et idoneos nos fecit ministros noui Testamenti, non littera, sed spiritu. Littera enim occidit, spiritus autem uiuificat. Quamuis preferat apostolicam dignitatem, in Dei tamen laudem prorumpit,  non istud meritis humanis ascribens, sed eius gratie, qui dignatus est pro uita humana salutarem predicationem ordinare, que quos lex uetus reos tenebat, saluaret, data remissione peccatorum per Iesum Christum Dominum nostrum. Littere enim ad hoc date sunt Moysi, ut contemnentes Legem occideret secundum ius nature. Spiritus autem, id est, lex fidei que non scribitur, sed animo continetur, uiuificat reos mortis; conuertentes tamen se, ut iustificati, de cetero non peccent. Recte ergo data fuerat Lex, ut timor esset peccandi: sed quia fragile est genus humanum, misericordia Dei data est in predicatione apostolis ut donatis peccatis, euaderent mortem credentes in Christo. Hec est predicatio noui Testamenti, quod promiserat Deus per prophetas.

  Quod si administratio mortis litteris formata in lapidibus, fuit in gloria; ita ut non possent intueri filii Isrel in faciem Moysi, propter gloriam uultus eius, que euacuatur: quomodo non magis administratio Spiritus erit in gloria? Manifestum est [b 1Kb] maiorem esse gratiam legis fidei, quam legis Moysi, quamuis enim ad hoc data sit lex Moysi, ut prodesset: comtempta tamen, facta est lex mortis. Ergo quia peccatoribus prouidere non potuit, uenit lex fidei, que hos saluaret, non solum ignoscens, sed et iustificans eos. Multum ergo interest 177 inter legem et legem; tunc enim maculati peccato in uultum Moysi, descendentis de monte cum lege accepta in tabulis, intueri non poterant; quia gloriosa facta erat facies eius ne a peccatoribus posset aspici,  qui digni erant morte . Que nunc gloria euacuatur per legem Spiritus, cum accepta remissione peccatorum facti iusti, digni sunt aspicere et possunt gloriam Dei, sicut uiderunt in monte Petrus et Ioannes, et Iacobus gloriam Christi .

 Si enim in administratione damnationis est gloria, multo magis abundabit administratio iustitie in gloria. Hoc dicit, quia amplius est donum iustitie Dei per fidem Christi, quam legis ueteris; quia magis gloria in salute est, quam in morte: quamuis iuste damnet, tamen ad laudem proficit magis, si indulgeat; ut possit reus corrigere se.

 Nec enim gloriosum factum est id, [c 1Kb] quod glorificatum est in hac parte, propter excellentem gloriam. Manifestum est non esse factum gloriosum,  quod uisum est in uultu Moysi gloriosum . Quando enim nulli profuit gloria uultus eius, sed magis obfuit, non habuit fructum glorie, licet non suo uitio, sed peccantium; tamen in hac parte gloria non est. Illa autem est magis gloria, que abundat in gratia; ut purificati homines dono Dei, abstersa caligine, possint uidere gloriam Christi.

 Si enim quod euacuatur, fuit in gloria, multo magis quod permanet, in gloria est. Non negat gloriam fuisse in lege, uel in uultu Moysi, sed non permansit; quia futura erat in Moyse, non ueritas. Ideo adueniente Saluatore, cessauit figura; quia apparuit  ueritas manens semper; ut quantum interest inter imaginem et ueritatem, tantum intersit inter gloriam uultus Moysi, et gloriam Christi. Ideo supra dixit: Propter excellentem gloriam. Illa enim tanta erat gloria, quanta debuit credi seruo: hec uero tanta, quanta est genitoris eius; quia Dominus iehsu Christus in gloria est Dei Patris . [a 1Kb] Sicut enim uespere stelle gloriose sunt, oriente autem sole euacuatur earum claritas; ita et Moysi gloria euacuatur, apparente gloria Christi.

 Habentes igitur talem spem, multa fiducia utamur. Spem habere nos dicit uidendi gloriam, non talem qualis fuit in uultu Moysi: sed eam quam uiderunt tres apostoli in monte, reuelante se Domino . Hinc igitur coniicere debemus,  quantum nobis contulerit diuina clementia, quantumque nos superioris gratie dono ditare dignata est, quam dederat Iudeis. Iudei enim, cum minor esset gloria uultus Moysi, eam speculari non poterant: nos uero non Moysi gloriam, que inferior est, sed excellentem Saluatoris gloriam uisuros nos credimus. Iudei ergo serui gloriam non meruerunt uidere: nos autem Domini communis gloriam sumus uisuri. Ideoque et nos uicem reddere, in quantum possumus, debemus beneuolentie Dei; ut propensiores simus in eius amore, qui nobis fiduciam dedit, abluens nos a peccatis, uidendi gloriam Dei. Nunc itaque opus est, ut crescat in nobis fiducia bonis actibus parata; tantum enim uidebimus, quantum credimus.

  Et non sicut Moyses ponebat uelamen super faciem suam, ne intuerentur filii Isrel in faciem eius, quod euacuatur. Quoniam digni facti sumus per gratiam Dei uidere gloriam Christi; idcirco ait: Et non sicut Moyses ponebat uelamen super faciem suam, ne intuerentur filii Isrel . Ideo ponebat uelamen, quoniam splendorem uultus eius ferre non poterant, causa peccati, quo sublato, potestas datur uidendi gloriam Dei usque ad finem eius; quia tamdiu non reuelatur, quamdiu relicta lege, conuertantur ad gratiam fidei, et sic euacuatur. Accedente enim dignitate per fidem, euacuatur indignitas.

 Sed obtusi sunt sensus eorum usque in hodiernum diem. Tamdiu obtusos dicit, quamdiu non  credunt. Que obtusio infidelitatis causa obuenit; ideo conuersis ad fidem acuitur acies mentis, ut uideant diuini luminis splendorem.

[b 1Kb] Hoc ipsum uelamen in lectione ueteris Testamenti manet, dum non reuelatur; quia in Christo euacuatur. Obtusio, ait, hec in lectione Exodi manet, quamdiu credant. Non enim reuelatur, nisi credant; in Christo enim euacuatur, hoc est per fidem Christi aufertur uelamen; amoto enim delicto, incipient uidere quod, obstante peccato, uidere non poterant.

 178  Sed usque in hodiernum diem, cum legitur Moyses , uelamen est positum supra cor eorum. Manifestum est, quia cum legitur hec pars Legis, sententia illorum recitatur, qui sunt sub Lege.

 Cum autem conuersus fuerit ad Dominum, auferetur uelamen. Conuerti ad Dominum, hoc est, credere in Christum; ut agnoscens Dominum, ueniam mereatur accipere. Hoc est auferri uelamen, sententiam euacuari, qua tenebatur reus sub Lege.

 Dominus autem spiritus est. Ubi autem Spiritus Domini, ibi libertas. Quoniam Deus Spiritus est, per Christum legem dedit Spiritus: non litteris utique scriptam, sed per fidem animis intimatam; non que uisibilia doceat, sed inuisibilia credi suadeat;  que animus spiritaliter colligat, non que oculus cernat. Hec lex dat libertatem, solam fidem poscens; ut quia que non uidet, credit, de conditione erui mereatur.

 Nos itaque omnes, reuelata facie gloriam Domini speculantes, [c 1Kb] ad eamdem imaginem formamur a gloria in gloriam, sicut a Domini Spiritu. Nos dicit omnes, qui libertatem sumus consecuti dono gratie Dei, gloriam Domini per fidem speculantes, ad eamdem imaginem transformari, quam speramus: id est, ut similes inueniamur, transacta hac uita, imagini glorie Christi, sicut dicit Ioannes apostolus: Scimus, inquit, quia cum apparuerit, similes ei erimus .

A gloria in gloriam, sicut a Domini Spiritu; id est,  [d 1Kb] sublati beneficio Dei a gloria Moysis, quam reatus causa cernere nequibamus, transformamur ad gloriam, quam credimus dari nobis a Domini Spiritu. Tantum enim dabitur glorie, quantum dignum est dare Deum per Spiritum suum; ideo enim dixit: Sicut a Domini Spiritu; ut ostenderet talem gloriam dari, que sublimitati congruat dantis. Moysis enim gloria nec tanta fuit, nec perennis; pro modo enim Legis et gloriam accepit; ita et pro modo legis fidei, in qua Spiritus Dei est, dabitur gloria credentibus. Tantum enim concessit Deus fidelibus, ut Spiritum suum det eis, [e 1Kb] pignus illius glorie, quam promisit.



CAPUT Iu.

 Quare habentes hanc administrationem,  prout misericordiam consecuti sumus, non deficiamus. Tantam spem dicit habere administrationis huius, ut non deficiat in pressuris, confortatus fide promissionum. Unde superius dixit: Multa fiducia utamur ; fidentes enim in his, que promissa sunt, quidquid aduersum acciderit, tolerant. Quod non humanis meritis deputat, sed misericordie Dei, que hominem primo abluit, deinde iustificat, adoptans Filium Deo; ut donet eum gloria simili glorie Filii proprii Dei.

  Sed renuntiamus occultis dedecoris. Ut illius glorie dignus sit homo, omnia turpia et polluta, que fieri et cogitari possunt, amouenda docet; ut non solum de opere, sed et de cogitatione pellantur. Inuitantis uerba sunt; sub sua enim et suorum persona ad meliorem uitam hortatur, propter supradicta uitia, [a 1Kb] que in his sepe reprehendit. Possunt et hec occulta dedecoris esse, que prauo sensu ad predicandum meditantur ut fallant; unde subiecit: Non ambulantes in astutia, neque adulterantes uerbum Dei. Ad dedecus enim et deformationem eius proficit, qui subdola mente confingit doctrinam ad decipiendum corda simplicium; turpis enim inuenietur in die iudicii Dei. Nam astutia male mentis, ut id quod sibi libitum est, expleat, uerba Dei adulterat, ut sensum inuertat.  Adulterare est autem uerum sensum per falsum uelle excludere. Sed in manifestatione ueritatis commendantes nosmetipsos ad omnem conscientiam hominum coram Deo. Hoc dicit, quia in predicatione euangelica [b 1Kb] nulli se fecit suspectum, addens amplius, cum dicit: Coram Deo; ut hoc ipsum non solum hominibus manifestum probet; sed etiam Deo, cui nichil occultum est. Testimonium ergo Dei implorat, [c 1Kb] ut uel sibi credatur, quia ita predicat, sicut datum est ab Auctore: et Deus hoc modo testis est, dum dat signa et prodigia fieri per manus eius.

 Sed et si adhuc opertum est Euangelium nostrum, in his qui pereunt. uerum est, quia increduli non uident, perfidia obcecante, splendorem uirtutis Dei; uelamen enim est supra cor eorum, et  obtusio infidelitatis, in Iudeis maxime.

 In quibus Deus seculi huius [d 1Kb] obcecauit sensus infidelium; 179 ut non peruideant lumen Euangelii maiestatis Christi, qui est imago Dei. Deum dicit secularium hominum, quia maleuoli sunt erga fidem Christi sensus obcecare, ne uideant ueritatem Euangelii maiestatis Christi. Hoc ergo illis prestat, quod uolunt. Quia enim maleuoli sunt homines, et intelligentes uerum, dicunt esse falsum, in eo ipso adiuuantur; ne possint credere, [e 1Kb] quod nolunt. Christum autem, cum sit imago Dei, corporeum tantum asserunt: et relinquentes gesta eius, solius carnis faciunt mentionem, de quibus dixit Esaias: Obcecauit oculos eorum, ne uideant; et aures, ne audiant usque in hodiernum diem .

  Nec enim nos ipsos predicamus, sed Christum Iesum Dominum nostrum. Hoc est, non nostram gloriam annuntiamus, ne quis nos dicat propter nos ipsos euangelizare; ut nobis proficiat forte ad tempus: sed Iesum Dominum nostrum annuntiamus, subiicientes nos uirtuti maiestatique eius. Quando ergo nullum grauamus, nullum concutimus, et Christum  Dominum nostrum fatemur; quid est ut elati iudicemur quasi pro nostra propria utilitate predicare, ut gloriosi appareamus? Nos autem seruos uestros propter Iesum. In tantum se seruum Christi esse probat, ut iubente ipso, ministrum se horum in predicatione testetur; ut pro utilitate horum subiecti sint in ministerio Euangelii. Seruos ergo dicens, ministros significat: sed ut humiliter loqueretur, sic dixit; ut uere ostenderet non ad suam gloriam se predicare Euangelium; [f 1Kb] sed ad claritatem Domini nostri, cui obedit, cui seruit, sicut et ipse Dominus ait: Ego sum in medio uestrum non ut ministrer, sed ut ministrem ; non merito horum quibus ministrat, sed propter imperium Domini.

 Quia Deus qui dixit de tenebris lumen  fulgere, illuxit in cordibus nostris ad illuminationem cognitionis glorie Dei in facie Christi Iesu. Hoc dicit, quia misericordia Dei factum est, ut nos, inquit, [g 1Kb] qui fuimus incredibiles in ignorantia, hoc est, in tenebris, per nos daret Deus lumen ceteris gentibus. Quantum se adhuc humiliat, ut Dei solius et Christi gloriam preferat? Illuminatur enim, ut cognitionem habeant glorie Dei per Christum. Ideo glorie Dei ait cognitionem, id est, non Dei solius, sed et Christi, qui est gloria eius; ut significaret non solum Deum cognosci, sed et opera eius et misericordiam et prouidentiam, qua condidit et saluauit genus humanum, uisus in Christo per gloriam uirtutis sue.

 [h 1Kb] Habentes autem thesaurum hunc in uasis fictilibus; ut excellentia sit uirtutis Dei, et non ex  nobis. Thesaurum sacramentum significauit Dei in Christo, quod credentibus manifestatur, incredulis uero quodam tectum est uelamine; quia sicut thesaurus in occulto ponitur, ita et sacramentum Dei intra hominem, id est, in corde humano absconditur. Hunc ergo thesaurum in animo et corpore dicit esse a Deo datum, ut eminentia uirtutis eius appareat per homines predicatores dumtaxat; ut reconcilietur omnis lingua Creatori suo, non ad honorificentiam hominum, sed Dei, qui se manifestat per homines: qui cum humiles et imperiti essent, acceperunt potestatem a Deo et loquendi magnalia, et agendi. [i 1Kb] Fictilia ergo uasa dicens, infirmitatem nature humane significat, que nichil potest, nisi a Deo acciperet uirtutem, et ad laudem suam Deus per hec  se predicet, que infirma sunt; ut gloria illi detur, non homini, qui ex luto fictus est.

 In omnibus pressuram passi, sed non coangustati. Nunc ostendit propter quod idonei erant predicatores; quia semper illis in necessitate adfuit Deus. Ideo pressuram, ait, passi, sed non coangustati: hoc est, non permisit Deus tantum nos opprimi,  ut crederemus. Inopiam passi, sed non destituti: id est, in inopia positis adfuit pastor Deus.

 Persecutionem passi, sed non derelicti. uerum est, [a 1Kb] quia consulebat eis Deus; ne satis sibi facerent de his inimici. Deiecti, sed non perimus: id est, uerberibus prostrati, sed obstante Deo non mortificati; siue enim clausi, siue uinculati, adiutorio Dei manus hostium euadebant. Denique Paulus et Silas cum essent clausi, iam cesi, et pedes eorum iam essent in neruo conclusi; alacres hymnum canebant Deo, fortiores iis facti, qui non erant cesi.

 Semper mortem Domini Iesu in corpore nostro circumferentes; 180 ut et uita Iesu in corpore nostro manifestetur. Dubium non est, quia in martyribus Christus occiditur, et in iis qui pro fide  [b 1Kb] patiuntur aut exitus, aut uincula, aut uerbera Christi passiones sunt; ut et uita eius in corpore eorum palam fiat. Passiones enim sunt, que ostendunt meritum ad futuram uitam, quam promisit Christus. Unde alio loco dicit: Cum infirmor, tunc potens sum . Et iterum: Per tribulationes oportet nos intrare in regnum Dei .

 [c 1Kb] Si ergo nos qui uiuimus, in mortem tradimur propter Iesum; ut et uita Iesu palam fiat in hac mortali carne nostra. Apertum est quod dicit, quia ideo in mortem tradi propter Iesum, inquit, non recusamus, cum possimus uiuire; ut uita qua resurrexit a mortuis Christus, huic mortali carni nostre prestetur, hoc est, non timere mori propter resurrectionem promissam.

 Itaque mors quidem in nobis operatur, uita uero in uobis. Hoc dicit, quia pro salute eorum morti subiiciebantur; gentibus enim predicantes, inimicitias sibi excitabant tam a Iudeis, quam gentilibus, usque ad mortem.

 Habentes autem eumdem spiritum fidei: hoc est, communem [d 1Kb] spiritum, per quem firmatur fides, habemus uobiscum. Ideo enim pro ipsis tanta patiebatur mala, ut inuicem sibi copularentur in fide. Secundum quod scriptum est: Credidi, propter quod locutus sum; et nos credimus, propter quod et loquimur . Exemplum ideo dedit de psalmo centesimo decimo quinto, ut ostenderet ideo se promptum esse ad omnia toleranda, quia credit futuram resurrectionem. Securus ergo de futura uita,  presentis uite non habet curam; [e 1Kb] quippe cum hoc credatur, ut tunc illa beata uita speretur, si hec contemnatur. Securus ergo quia quod credidit, uerum est, audet hoc predicare, ut ceteros spei sue participes faciat. Scientes quod qui suscitauit Dominum Iesum, [f 1Kb] et nos cum Iesu suscitabit et constituet uobiscum. Hac spe dicit laborari propter fidem, quia exemplum precedit resurrectionis Domini Iesu, quid  futuri erunt qui credunt; quia sicut in Adam omnes moriuntur, ita et in Christo omnes uiuificabuntur. Adam enim forma mortis est, causa peccati: Christus uero forma uite propter iustitiam; quia peccatum non fecit, nec dolus inuentus est in ore eius. Et quoniam participes hos communis fidei dixit, resuscitatos, inquit, constituet uobiscum; ut unius fidei in una sint domo pacis. Cum enim intelligunt quia pro ipsis patiuntur exitia, et isti solliciti sunt de passionibus horum uelut compatientes, simul et participes erunt in uita promissa; ut simul contristati, simul gaudeant. Propter illos sic loquitur, qui resurrectionem negabant, quos et in prima epistola exprobrat.

 Omnia enim propter uos, [g 1Kb] ut gratia  abundans, per multorum gratiarum actionem abundet ad gloriam Dei. A munere suo Deus nullum uoluit esse alienum: et quia non omnes capiunt uerbum fidei, Apostolus Dei uoluntatem sciens, persecutiones et pericula pati non timuit, dummodo omnibus fideliter predicaret, ut plures possent credere; ut abundans donum Dei non per paucorum gratiarum actionem minueretur ad contumeliam Dei, sed multis proficiens afflueret per multorum gratiarum actionem ad gloriam Dei. Quanto ergo hic dignus honore est, qui animam suam semper morti subiecit; ne donum Dei longe aliter proficeret, quam datum est? Numquid non magna contumelia eius est, qui cenam faciens opulentam, ac multos inuitans, paucos habet in summa?

  Quapropter non deficimus. Manifestum est hec ad superiorem sensum pertinere; ut enim deuotionem suam adhuc propensiorem in Dei rebus ostendat, hec subiecit, quibus nullo genere deficere se probat quominus id quod Deo placitum est, impleatur; securus tamen de resurrectione promissa. [h 1Kb] Et licet si exterior homo noster corrumpitur; sed interior renouatur de die in diem. Pressuris, plagis, fame, siti, frigore, nuditate caro corrumpitur, sed anima spe futuri premii renouatur; quia assiduis tribulationibus purgatur. Proficit enim in pressura, non interit, ita ut accedentibus tentationibus quotidie acquirat ad meritum; quia et corpori corruptio 181 hec proficit ad immortalitatem merito anime.

 Id enim quod in presenti est momentaneum  et leue pressure nostre, supra modum in sublimitate eternum glorie pondus operatur in nobis. Presentis temporis tribulationes, que causa fidei ingeruntur momentaneas et leues dicit, quia sunt temporales; supra modum tamen in sublimitate eternum glorie pondus operari patientibus. Paruis enim laboribus magna redditur merces, et pro leui tribulatione supra modum sublimitas glorie pensabitur perpetue.

  Non contemplantibus que uidentur; sed que non uidentur; que enim uidentur, temporalia sunt: que uero non cernuntur, eterna sunt. Desiderium celestium et spiritualium habentes, hec presentia et terrena spernere profitetur; quia ad comparationem spiritualium hec nulla sunt. Sic enim sunt hec ad superna, quomodo figura ad ueritatem: figura deperit, ueritas manet; ac per hoc exire de isto seculo non metuunt iusti, sed gaudent.



CAPUT u.

 Scimus autem quia si terrestris domus nostra huius habitationis dissoluatur, quia edificationem ex Deo habemus, domum non manufactam, eternam in celis. Hac fiducia dicit non timendum dissolui de corpore uiolentia infidelium, aut sorte  uite; quia preparata est huiusmodi hominibus habitatio in celis eterna, ut de temporali et terrena expulsi, in perpetuam domum recipiantur. Unde et hoc optandum est, si fieri potest: sed quia hoc optandum non est, ne in tua gloria alius pereat; [a 1Kb] si tamen acciderit, libenter ferendum est. Terrestrem enim domum carnem hanc dixit, quia mortalis est: ut si de hac dissoluti fuerimus, edificatam inueniemus in celis domum eternam. Hec domus corpus immortale significat, in quo resurgentes, semper erimus, cuius forma [b 1Kb] iam in celis est in Domini corpore declarata.

 Etenim in hoc ingemiscimus habitaculo nostro, quod de celo est, superindui cupientes; siquidem induti, non nudi inueniamur. Propterea dicit in  precibus ingemisci, ut gloria promissa de celis possit resurgentes induere. Hoc ergo desiderantes insistunt precibus; ne resurgentes, recepto utique corpore, nudi, id est, alieni a promissa gloria inueniantur. Hoc enim opus est, ut induta anima corpore, Dei iudicio superinduatur et gloria, que est immutatio in claritatem. [c 1Kb] Mors enim de terra est, resurrectio uero de celis; si tamen immutetur in gloriam. Alii codices sic habent: Siquidem exspoliati, non nudi inueniamur: id est, si exeuntes de corpore Christum uestiti fuerimus; [d 1Kb] quia quicumque in Christo baptizantur, Christum induunt . Itaque si in forma baptismi et traditionis manserimus, exspoliati corpore, non nudi inuenimur; quia in interiore homine habitat Christus,  quem cum induti, siue Spiritu sancto dato nobis uidebimur, erimus digni superindui promissa celesti gloria. In illum enim decidet promissa claritas, quem uiderit signum adoptionis habere.

 [e 1Kb] Nam cum sumus in hoc corpore, id est, mortali, ingemiscimus grauati; eo quod nolumus exui,  sed superindui; absorbeatur mortale hoc a uita. Idem sensus est, ideo enim dicit grauatos nos passionibus corporis, [f 1Kb] et ipsius mundi tempestatibus, postulationes ad Deum dirigere, ne immutemur uicti, et indigni efficiamur: sed ut contigerit exitus, perseuerantes in fide, induti inueniamur sancto Spiritu, qui in substantia Christus est. Tunc enim superindui promissa gloria poterimus, si exuti corpore, non despoliati a sancto Spiritu fuerimus. Sic mortale absorbetur a uita, id est, ut resurgentes superinduamur immortalitate cum gloria; ne ultra mori possit, aut passionibus implicari: et hoc est absorberi a uita; non enim dicendus est absorberi a uita, qui ad hoc surgit, ut penis agatur.

 Qui autem perficit nos in hoc ipsum,  Deus est: qui etiam dedit nobis pignus Spiritum. [g 1Kb] Hoc quod ingemiscentes poscimus, id est, non ut exui, sed ut superindui mereamur, iuxta supradictum sensum, in die iudicii Deum perficere dicit; quia promisit, et fidelis est, dans huius rei implende pignus Spiritum; ipse est enim signaculum adoptionis nostre.

 Fidentes igitur semper, et scientes quia inhabitantes in 182 hoc corpore, peregrinamur a Domino; per fidem enim ambulamus, non per speciem. Manifestum est quia per fidem cum Domino sumus, non per presentiam: ac per hoc peregrinamur non fide, sed specie. Et quare, cum idem dicat in Actibus apostolorum: In ipso enim uiuimus, et mouemur, et sumus ; hoc loco peregrinari nos a  Domino dicit? Si ubique est, quomodo hic positi, peregrinamur a Domino? Sine dubio ubique, immo omnia in Deo sunt: sed quia sedes Dei in celis est, et illic semper uidetur; ideo hic positi, ubi non uidetur, peregrinari ab eo dicimur. Quando enim non eum uidemus, licet presens sit, absentes ab eo sumus.

 Audemus ergo et consentimus magis peregrinari a corpore, et presentes esse ad Deum. Recte ait, audemus; habentes enim fiduciam promissionis Dei, [h 1Kb] et scientes multum expedire illic esse, quam in seculo, consentiunt et optant excedere de corpore; ut requiescant usque in diem resurrectionis sub altare Dei.

 Et ideo contendimus siue presentes, siue  peregrinantes placere illi. Id agendum dicit, et bonis operibus insistendum; ut siue in hac adhuc uita positi, siue ante tribunal Christi presentes, placeamus ei. Unde si disciplina seruetur, et hic et illic ei placebimus; quia qui hic placet, illic non displicebit.

 Omnes enim nos manifestari oportet  ante tribunal Christi ut recipiat [a 1Kb] unusquisque propria corporis, prout gessit, siue bona, siue mala. Igitur si iudicante Christo; unusquisque nostrum facta corporis recipiet; non utique sine corpore adiudicabitur bono aut malo. Et non dixit; [b 1Kb] facta carnis; quia carnis uitia punienda semper: sed facta corporis; spiritaliter, aliquando carnaliter operatur.

 Scientes igitur, timorem Domini hominibus suademus: Deo autem manifesti sumus. Quoniam ergo iudicium Dei futurum est per Christum ad singulorum discriminanda opera, idcirco Apostolus suadere se dicit ad bonum sensum et uitam; ut auditores eius securi sint de pena futura, et ipse glorietur, in his habens fructum laborum suorum; quia quorumdam prauiloquio dies iudicii Dei in dubium  deducitur: Corrumpunt enim mores bonos colloquia mala . Hominibus suademus, ait; ut credant, et prouideant, ne incurrant, et tunc peniteant, [c 1Kb] quando penitentia fructum non habet. Deo autem manifesti sumus; hoc enim predicabat, quod Deus iusserat: et hoc scire dicitur Deus, quod bonum est. Denique male agentibus dicit: Nescio uos. Spero autem et in conscientiis uestris manifestos nos esse . Manifesta erat puritas eorum Corinthiis; quia neque aliquando in adulatione fuerant deprehensi, neque predicatio illorum displicuerat sanctis, nec ab aliquo illorum quidquam, ut adsolet, occulte elicere tentauerant; ut foris simplices apud turbas, intus uero impostores essent. Ideo conscientiam illorum pulsat, ut ipsi sibimet testes essent de ueritate eorum.

  Non iterum nos commendamus uobis. Quoniam superius ueram predicationem suam obtestans, laudare se uisus est; idcirco nunc eadem significat, non ad laudem suam hoc dicere se, sed ad eorum gloriam; ut gaudeant integram predicationem se addidicisse, his annuntiantibus. Sed occasionem damus uobis gloriandi de nobis; ut aliquid habeatis aduersus eos, qui in facie gloriantur, et non in corde. Hoc dicit, quoniam multi per elationem gloriabantur in se de apostolis, profitentes se ab iis doctos, qui semper cum Domino fuerunt: ideoque hic dicit dare se his rationem, per quam et ipsi gloriarentur aduersus eos; quia Apostolus erat, a quo et isti didicerant. Unde in alio loco dicit: Nihil minus feci ab his, qui ualde sunt apostoli . Quod quidem coactus dicit, ne silentium eius istis obesset. Qui ergo in corde gloriatur, superbiam reprimit, sciens quia humilibus Deus dat gratiam, superbis  autem resistit ; superborum enim mens fructum non facit Deo dignum.

 Siue enim mente excedimus, Deo: siue sanum sapimus, uobis. Hoc dicit, [d 1Kb] quia si elate uel superbe putatur locutus; quia laudare se uisus est, uerum dicens, Deo hoc remittendum: si autem non superbe intelligitur, sed ad gloriam audientium esse locutus, Corinthiis proficere dicit; ut tunc sanum 183 sit dictum audientibus, si ita intelligatur, ut dictum est: si autem iactanter putetur dictum, uelut insanum Deo dimittendum; omnis enim superbia uelut insania habetur.

 Charitas enim Christi urget nos, hoc iudicantes, quod si unus pro omnibus mortuus est. Quoniam Christus diligens genus humanum, ut eos redimeret,  morti se dedit; ideo apostoli, ut uicem ei reddant, homines ex aliqua parte exhortantur ad eius obsequium: et ut eos attrahant, necesse est ut uerum se predicare testentur, aliis praua docentibus; nec suum meritum taceant, ut malorum doctorum penam designent. Non ergo elatione mentis hec agebant, sed ut donum Christi intelligeretur ab omnibus, et fideliter deuoti, ei gratiarum actiones referrent. [e 1Kb] Propter Christi ergo caritatem, que et quanta dona eius circa diligentes eum sint, non tacent: non iactantie causa, sed ut inuitent audientes ad eius deuotionem; ne mors Christi infructuosa uideretur, non ut laus apostolorum agnosceretur. Per meritum enim et gloriam apostolorum agnoscitur Christi gratia et beneficium Dei.

 Ergo omnes mortui sunt, et pro omnibus mortuus est Christus, ut et qui uiuunt, iam non sibi uiuant, sed ei qui pro ipsis mortuus est, et resurrexit. Quia omnes necesse est mori causa Ade, pro omnibus mortuus est Christus; ut eos a secunda morte liberaret; ideoque qui uiuunt in corpore, scientes Christum mortuum esse pro se, sint ei subditi, profitentes hunc Dominum. Quia enim prodest eis mors eius, testimonium perhibet resurrectio eius. Igitur hic sibi non uiuit, qui paratus est domini sui facere uoluntatem.

 Itaque nos neminem ex hoc tempore nouimus secundum carnem. Et si cognouimus secundum carnem Christum, nunc iam non nouimus. uerum est, quia Christo resurgente a mortuis, iam cessat in eo  carnalis natiuitas, cessat infirmitas corporis, cessat et [f 1Kb] passio mortis. Usque ad crucem enim suspicio fuit infirmitatis in Christo: postea autem apparuit  esse, quod non credebatur, sicut et ipse ait: Cum exaltaueritis Filium hominis, tunc cognoscetis quoniam ego sum . Hoc ergo idcirco Apostolus memorat, ut ostendat qua deuotione obsequendum est Christo. Pro salute enim hominum non solum hominem se nasci non dedignatus est: sed et iniuriis agi, et mori uoluit; ut intelligentes quam pretiosa sit mors eius, propensius illi seruiant, non quasi homini uicem reddentes, sed Deo; quia unicuique pro persona eius et meritis refundenda obsequia sunt.

 Quare si qua est in Christo noua creatura, uetera transierunt, et ecce omnia facta sunt noua. Manifestum est quia per Christum renouata sunt omnia, si animaduertant dignitatem eius. Nouus enim fit his, quibus prius homo tantum uidebatur,  cum intelligitur esse Deus: ut recedente infirmitate, agnoscatur diuinitas, et cessante errore ueteri, qui introducta multorum deorum opinione, ab unius ueri Dei fide transduxerat genus humanum, reuertantur omnia ad simplicitatis professionem, unum Deum adorantia in Trinitate.

 Omnia autem ex Deo. Quamuis Christus nos redemerit, omnia tamen ex Deo; quia ab ipso est omnis paternitas : ideoque necesse est preferri personam Patris.

 [a 1Kb] Qui reconciliauit nos sibi per Christum, et dedit nobis ministerium reconciliationis; quoniam quidem Deus erat in Christo, mundum reconcilians sibi, non reputans illis delicta ipsorum, et ponens in nobis uerbum reconciliationis pro Christo, pro  quo legatione fungimur, tamquam Deo exhortante per nos: orantes pro Christo reconciliari Deo. Eum enim qui non nouerat peccatum, pro nobis peccatum fecit, ut nos essemus iustitia Dei in ipso. Deus omnipotens genitor Christi  [b 1Kb] Christum Dominum nostrum de sacris sedibus ad terrena uenire dignatus est, 184 et factum carne in specie hominis; ut forma esset hominibus quemadmodum sibi Deum creatorem suum pacificum facerent. Deus ergo erat in Christo. Quomodo? Quasi in uicario aut legato, sicut fuit in prophetis, aut aliter? Non sicut fuit in prophetis sic intelligi potest fuisse et in Filio? Filius enim [c 1Kb] naturaliter legatus est Patris Dei. Unde dicit: Quia Pater in me est, et ego in  Patre ; Pater enim per id intelligitur esse in Filio, quod una eorum sit substantia. [d 1Kb] Ibi enim est unitas, ubi nulla est differentia: ac per hoc inuicem sunt; quia et imago et similitudo eorum una  est; ut uidens Filium, uidisse dicatur Patrem, sicut et ipse Dominus ait: Qui me uidet, uidet et Patrem . Recte ergo dicitur: Deus erat in Christo; hoc est, Pater in Filio, mundum reconcilians sibi; non reputans illis delicta eorum; quoniam creatura peccauit in Deum, nec penituit, ut reuerteretur ad eum: Deus opus suum nolens perire, misit Filium suum, per quem predicata eis remissione peccatorum, reconciliaret eos sibi per ipsum, per quem nos creauerat. [e 1Kb] Siue ergo per Filium, siue per seruos Deus exhortatur populum; quia ad ipsum omnis summa referenda est, cuius uoluntate et prouidentia Christus incarnatus est ad salutem hominum redimendam: qui cum reuerti uellet ad Patrem, dispensationem acceptam a Patre dedit discipulis.

 Orantes pro Christo uos reconciliari Deo. Hoc est, quod dixi, qui pro Christo uicarios dedit apostolos; ut pro ipso predicarent reconciliari Deo.

 Eum qui non nouerat peccatum, pro nobis peccatum fecit. Deum dicit Patrem peccatum fecisse Filium suum Christum, eum utique qui peccatum nesciebat, id est, qui non peccauerat; quia factus caro non immutatus, sed incarnatus factus est peccatum; sicut qui fit prefectus, non amittit quod erat: sed assumit utique quod non erat. Homo ergo factus est Christus causa peccati, quem non tangebat sors, neque dignitas nasci hominem. Propter quod autem omnis caro sub peccato est, ideo factus caro, factus est etiam peccatum. Et quoniam oblatus est pro peccatis, non immerito peccatum  factus dicitur; quia et hostia, in lege, que pro peccatis offerebatur, peccatum nuncupabatur. Ut nos essemus [f 1Kb] iustitia Dei per ipsum, qui peccatum nesciebat, dicente Esaia: Qui peccatum non fecit, nec dolus inuentus est in ore eius , quasi peccator occisus est, ut peccatores iustificarentur apud Deum in Christo. Zelum enim passus est Satanas aduersus Saluatorem, uidens eum docere homines quomodo sibi propitium facerent Deum, abrenuntiantes diabolo: et propter hoc occidit eum, nesciens futurum aduersus se; Christus enim post crucem descendens ad inferos, deuicta morte; quia qui peccatum nesciebat, teneri a morte non poterat; quia mors [g 1Kb] per peccatum inaniuit infernum, ut mors iusti peccatoribus proficeret; ut de cetero mors eos,  qui signum crucis habent, tenere non possit.



CAPUT uI.

 Adiuuantes autem et obsecramus, ne in uacuum gratiam Dei recipiatis. Duplici genere Apostolus  humane salutis [a 1Kb] curam subire contendit; ut ei Dei prouidentie deuotus existeret, et hominibus caritatis officium exhiberet.

 In tempore accepto exaudiui te, et in die salutis adiuui te : hoc scriptum est in Esaia propheta. Predestinatam docet gratiam Dei in tempore Christi; sic enim decreuit Deus affluere misericordiam suam, [b 1Kb] ut in nomine Christi poscentibus auxilium largiretur.

 Ecce nunc tempus acceptabile, ecce nunc dies salutis; nemini dantes ullam offensionem, ne uituperetur ministerium nostrum. Tempus adesse dicit, quo possint ad indulgentiam proficere peccatores: tempus adesse dicit, quo morbis mortalibus medicina possit infundi; et ideo se sollicitum esse 185 circa  egrorum salutem, ne forte negligentia aliqua medicine gratia [c 1Kb] effectu careret bone uoluntatis sue. Fide ergo et uigilantia sua omnem offensionem negligentibus amputat; ne horum forte segnitia offensionis occasionem pareret discipulis: ac per hoc liberos se significant; quia quod salutare est simpliciter omni instantia predicant. Unde subiecit: Ne uituperetur ministerium nostrum; uituperaretur enim ministerium ipsorum, si ea que uerbis docebant, operibus suis, ut fierent, exempla non darent.

 Sed in omnibus commendemus nosmetipsos ut Dei ministros. Dei ministri sine adulatione docent, ut ei cuius ministri sunt, placeant, non sicut pseudoapostoli, qui scientes non se a Deo missos, [d 1Kb] presenti utilitati studebant. In multa patientia. Patientia  est, que saluat homines; nisi enim patientia abusus esset, quomodo saluasset Corinthios, quos post predicationem suam tantis uitiis morum, et erroribus diuersarum sectarum inuenerat inuolutos, quos patientia sua paulatim ad ueram doctrinam reuocat? In pressuris. Pressuras pertulit, sciens quid a Deo pro his sit promissum. In necessitatibus. Necessitas erat etiam in pressura positum docere; quia a Domino erat missus. In angustiis. Spe futuri angustiatus, perfidorum oppositionibus non cessit.

 In plagis. A Iudeis et gentibus cesus frequenter, non tacuit gratiam Christi. In carceribus. Sepe in carcerem missus contempta salute sua, etiam illic donum Dei predicauit. In perturbationibus. In tantum Deo deuotus erat; ut nec perturbatio  fiduciam, quam in Deo habebat, minueret. In laboribus. Laborare non destitit manibus suis; ne cui grauis esset, certus hoc sibi proficere apud Deum. In uigiliis. Tam sollicitus erat circa officium sibi delegatum, ut nec nocte cessaret. In ieiuniis. Aliquando  uoluntaria, aliquando necessitatis ieiunia pertulit causa penurie, et Deo gratias egit spiritaliter se pascenti; quia ideo contentus erat, ne uentris causa inclinaretur.

 In castilate. Castitatem siue corporis, siue Euangelii uindicans, non paucos fecit inimicos. In scientia. [e 1Kb] Legis et Euangelii scientiam non in sapientia humana, neque in simulatione asserens Deo se fidelem dispensatorem Christi exhibuit. In magnanimitate. Grandis animi erat in baiulandis infirmitatibus fratrum, et in contemptu mundi huius; unde alio loco dicit: Mihi mundus crucifixus est, et ego mundo . In benignitate. Benignus erat, quia sicut arguebat, ita et blandiebatur; ut post correptionem leni exhortatione consolaretur. In Spiritu sancto. Spiritus sanctus effugit fictum . Quoniam ergo sinceriter docebat, in Spiritu sancto Dei donum tradebat. In caritate non simulata. [f 1Kb] Simulata caritas in his est, qui in necessitate deserunt fratres; unde hic semper necessitates fratrum suas faciens, simplex erat in caritate . Compatiebatur enim omnibus, sicut alio loco dicit: Quis scandalizatur, et ego non uror ? Hec enim uera caritas est, si sua utilitate contempta, eius curam agat, quem diligere se profitetur: quod semper fecit Apostolus.

 In uerbo ueritatis. uerbum ueritatis erat in eius doctrina; quia non aliud tradebat, quam a Domino acceperat. In uirtute Dei. uirtus in eo Dei erat, que per signa atque prodigia hunc idoneum ministrum probabat. Per arma iustitie a dextris et sinistris.  Liberum se significat fuisse a fidelibus et incredulis. Arma enim iustitie perimunt iniquitatem.

 Per gloriam et ignobilitatem. His qui Euangelium Dei gloriam estimabant, manifeste integrum se et fidelem predicatorem dicit. Simili modo et eis qui uerba diuine doctrine ignobilitatem et deformationem putabant, fidelem se Dei ministrum exhibuit; dum non terretur, neque pudorem patitur ea illis loqui que horrent audire. Per infamiam et bonam famam Etiam his integrum se Dei dispensatorem prebuit, qui fidei bonam opinionem faciebant, et qui malam; dum non metuit hanc inuidiam, sed constans est.

Ut seductores, et ueraces. Increduli seductores eos uocabant: fideles e contra ueraces eos et simplices pronuntiabant. 186 Nec hoc odio cedit, ut superducat  fucum ueritati. Ut ignoti, et qui cognoscimur. Malis ignoti erant, bonis noti; agnoscebant enim in his ueritatem.

 Ut morientes, et ecce uiuimus. Odio illos habentes, quotidie putabant non euadere minas iniquitatis:  isti autem, quia Deo propitio docebant, auxilio Christi tuti prestabantur a morte presenti et futura. Quasi tentati, sed morti non traditi. Tentati uidebantur, quando sic tractabantur, ut cedere putarentur: et quia non uincebantur, morti non addicebantur. Hic enim addicitur morti, qui in fide non permanet; et morti non huic, sed future. Potest et de presenti morte intelligi; tentari enim eos patiebatur Deus, ut pressuris crescerent merito: non tamen permittebat eos occidi.

 Ut tristes, semper autem gaudentes. uerum est, [a 1Kb] quia tristitia hec gaudium operatur, et qui eos iniuriis contristabant, gaudium eorum exaggerabant. Ut pauperes, multos autem ditantes. Quantum ad presentem uitam pertinet, pauperes  uidebantur: sed spiritales diuitias credentibus largiebantur; egeni in terris, in celis diuites. Ut nichil habentes, omnia autem possidentes. Hoc fuit in apostolis gloriosum, ut sine sollicitudine et nomine possidendi non solum ea, que in possessionibus erant, sed et ipsos eorum dominos possiderent; omnia enim necesse erat ante eorum poni pedes causa uirtutum, sicut legimus in Actibus apostolorum .

 Os nostrum patet ad uos, o Corinthii. Hoc libertatis causa loquitur, et pure conscientie; male enim sibi conscia mens loqui trepidat, sensum perdit, in uerbis errat. Cor nostrum dilatatum est. Eorum cor dilatatur, qui fiducia bone conuersationis gaudent in sese, [b 1Kb] aut certe futuri spe premii in tribulatione non angustantur; quia sicut in hac uita nisi precesserit  labor, redditus non sequitur: ita et in rebus diuinis si non exitia anteierint, premium non sequetur.

 Non angustiamini in nobis, angustiamini autem in uisceribus uestris, eamdem habentes mercedis retributionem. Hoc dicit, quia non oberat magistris, si discipuli male uerterentur, contemnentes uigorem doctrine; quia unusquisque pro operibus suis mercedem accipiet; quia quod ad magistros pertinet, non tacuerunt, dicente Domino ad Ezechielem prophetam: Exalta uocem tuam, et loquere ad plebem; si te audierint, lucraberis eos: si quominus, tu animam tuam saluabis .

 Sicut filiis dico, dilatamini et uos, et nolite iugum ducere cum infidelibus. Ad bonam conuersationem et spem eos hortatur; ut fidentes et  purgantes conscientias suas, possint in semetipsis gaudere, habentes fiduciam pure mentis, sicut et eorum magistri, separantes se ab infidelium societate in operibus malis. Et bene ergo agendo, et futura sperando, dilatari uult illos animo; [c 1Kb] qui enim laborat, et futura non credit, sicut infidelis, angusti animi est desperatione futuri.

 [d 1Kb] Que enim participatio iustitie  cum iniquitate? aut que societas lumini cum tenebris? queue consensio Christi cum Belial? aut que pars fideli cum infideli? uel que conuentio templo Dei cum idolis? Manifestum est hec que enumerat, esse contraria; ac per hoc fugiendum ab his docet, quia dicit Dominus: Nemo potest duobus dominis seruire . Lex enim iustitiam predicat, ut fugiatur iniquitas: lumen ostendit, quod est ueritas; ut ab ignorantia, que tenebre sunt, recedatur: Christum in Dei mysterio annuntiat; ut a diabolo, qui se Deum mentiri uult, abscedatur: credentibus uitam pollicetur eternam; ut perfidia exuti, ab omni infidelium errore sint alieni: idola prohibuit coli; quia templo Dei sunt inimica. uos enim templum estis Dei uiui. Nihil tam inimicum homini, quam  idola; quia ab unius Dei fide cogunt eum recedere.

 Sicut dixit Deus : Quoniam inhabitabo in illis, et inter eos ambulabo, et ero illorum Deus, et ipsi erunt mihi populus. Quapropter exite de medio eorum, et separamini, dicit Dominus , et immundum nolite tangere; et ego suscipiam uos, et ero uobis in patrem, et uos eritis mihi in filios et filias, dicit Dominus omnipotens. Interim prime cause sensum explicemus; 187 ut cuius persone uerba sint, declaremus dicentis: Quoniam inhabitabo in illis, et inter eos ambulabo, et ero illorum Deus, et ipsi erunt mihi populus. Hec uerba Christi sunt; hoc est enim, quod inter cetera Hieremias testatus est dicens: Post hec in terris uisus est, et inter homines conuersatus est ;  hic enim habitauit in nobis, dicente Ioanne apostolo: Et uerbum caro factum est, et habitauit in nobis . Et quia Deus noster est, dicit iterum Hieremias: Hic est Deus noster . Et quia populus eius sumus, dubium non est; Ecclesia enim Christi est. Ideoque separari nos uult ab omni contaminatione; ut suscipiat nos in filios, sicut dicit: Filioli, adhuc modicum tempus uobiscum sum . Et quia omnipotens est, puto ambigi non debere. Si enim, sicut [e 1Kb] ipse dicit, quecumque facit Pater, eadem et Filius facit similiter ; hoc est Filium omnia posse, que potest et Pater. Si quid non potest Pater, non potest et Filius. Sed idoneus est Filius, qui dicit de Patre: Apud Deum autem omnia possibilia sunt . Hoc  testimonio et nos ad puram uitam exhortatus est, et Dominum nostrum Iesum iam olim Dominum nostrum, et suscepturum nos in affectu caritatis sue, predestinatum ostendit.



CAPUT uII.

 Hec ergo habentes promissa, karissimi, mundemus nosmetipsos ab omni inquinamento carnis,  perficientes sanctitatem Spiritus in timore Dei. Manifesta sunt, que dicit; inquinamentum tamen carnis multifarie intelligendum est. Ideo etenim non dixit, ab inquinamento carnis: sed ab omni inquinamento; ut tota uitia carnalia fugiamus; omne enim quod lex prohibet, carnale est. Ut perficiamus sanctitatem spiritus in timore Dei. Sanctitatem sic perficimus spiritus, si in timore Dei recta sequamur; ut sub nomine Christi a peccatis nos abstinentes sancti simus. Qui enim sine professione Christi a uitiis se cohibere uidentur, sanctificati sunt iuxta mundum, non secundum Dei spiritum; quia secundum Deum hi mundi sunt, qui fideles sunt: ceteri uero qualesuis sint, immundi sunt. Quidquid enim sine Christo est, immundum est, sicut dicit ad Titum: Quia infidelibus  nichil est mundum; inquinata est enim eorum mens et conscientia .

 Capaces estote nostri. Nemini nocuimus, [a 1Kb] neminem grauauimus, neminem circumuenimus. Considerare uult illos, que dicit; ut receptis his in animum, conferant secum uera esse, que loquitur: et spernentes hos quos tangit, omnem animum transferant ad eos, quos uident uero affectu se diligere. Pseudo enim apostoli erant, qui et nocebant illis, corrumpentes sensus illorum, et grauabant sacculos eorum circumuentione serpentine astutie.

 Non ad condemnationem uestri hoc dico. Hoc est, non uos abiicio, sed ut corrigatis moneo; qui enim aliquem condemnat, non illi dimittit. Predixi enim iam uobis, quod in cordibus nostris estis ad  commoriendum et ad conuiuendum. Ex predictis uult illos cognoscere, quo animo loquatur ad eos. Quos enim participes uult habere et ad presentes passiones pro Christo, et ad futuram uitam, non utique illos abiicit; sed ut participatione dignos se faciant exhortatur.

 Multa mihi fiducia apud uos, multa mihi gloriatio de uobis: repletus sum consolatione, superabundo gaudio in omni pressura nostra. Fiducia hec de prime epistole correptione est, quam quia non aspere susceperunt, fiduciam dederunt admonendi se; uisi sunt enim uelle corrigere se, unde gloriatur. Pro his animum etiam suum consolatum ex hac parte pronuntiat, in tantum ut in omni pressura superabundare se gaudio obtestetur; uidens enim esse spem in his, pro quibus angustias patitur, gaudet,  cum tribulatur; certus mercedem se a Deo accepturum acquisite salutis eorum.

 Etenim cum uenissemus in Macedoniam, nullam requiem habuit [b 1Kb] caro nostra. Pressuras et cedes memorat, quas patiebantur causa credentium, ut magis prouocet eos ad caritatem. Nullam, inquit, requiem habuit caro nostra; ut compaterentur eis,  certi quia pro salute fidelium animas suas traderent usque ad mortem. Antequam digereretur enim tribulatio et corporalis iniuria, altera ueniebat; ut requies patienti non esset. Nam quoniam sensu bruta est omnis caro, idcirco 188 nullam requiem hanc hahuisse uel habere in passione significat: animam autem, quamquam ipsa patiebatur in corpore; ex hac tamen parte requiem habere, qua sperat pro tribulationibus his, que pro fide irrogantur a perfidis, daturum Deum mercedem. Denique in ipsa pressura Deo hymnos canebant.

 Sed in omnibus afflicti fuimus. Iuxta historiam, Domino uocante, intrauerunt in Macedoniam: et cum non pauci credidissent, inuenissentque solatium Lydie mulieris, que cum omnibus  suis credidit; tunc factum est ut spiritum pythonem, id est, diuinum fugaret de ancilla quorumdam, qui uidentes perdidisse se non minimum questum, quem puella referebat diuinando, concitauerunt seditionem Paulo et Sile, et traxerunt eos in forum ad magistratus: qui multas eis plagas imponentes, miserunt eos in ima carceris, ita ut pedes eorum in neruo concluderent. Hec est pressura, quam passi sunt in Macedonia. Et hinc est unde dicit: Nullam requiem habuit caro nostra.

Foris pugne, intus timores. Pugne erant corpori, dum cedebatur: animo timores. Illic enim timor est, ubi intellectus est: sed timor hic propter eos erat, qui crediderant, ne passione eius scandalizarentur. Nam sibi quid iam timeret, qui patiebatur?  preterea cum dicat in Actibus apostolorum, non solum ligari, sed et mori paratum se pro nomine Iesu Christi . uidetur ergo totum hominem afflictum in carne [c 1Kb] significasse, ut ex parte spiritus, qui homini datur, ut maneat, quia impassibilis est, affligi potuisse minime intelligatur: sed ut homo totus ex parte corporis et anime afflictus in carne dicatur; ex parte uero spiritus impassibilis. Potest et sic intelligi, ut foris pugne, id est, in publico a perfidis fierent contra fidos, dum furore pleni resistebant ueritati: cuius rei nuntius intus timore generabat, ubi erat Apostolus. Quis enim homo non timeat angustias? Sed quia in Dei rebus propensior erat, timorem hunc spe superabat.

  Sed qui consolatur humiles Deus, consolatus est nos in aduentu Titi. Quoniam Deus suorum non est immemor, sed semper dat eis in tribulatione solatium, accelerauit aduentum Titi, ut refrigerio esset positis in feruore. Magna enim consolatio est patientis, si secum habeat condolentem.

 Et non solum, ait, in aduentu eius, sed  etiam in consolatione, qua consolatus est ipse in uobis. Plus addit ad consolationem; quia audisse se a Tito significat [a 1Kb] conuersionis eorum promptam uoluntatem, in tantum ut Titus qui dolorem habebat inobauditionis eorum, consolationem acciperet de penitentia illorum. [b 1Kb] Quantum affectum haberet circa eos, ostendit Apostolus; ut nec ima carceris, nec plagarum dolorem computaret scissi corporis, neque neruuum, quo pedes eius conclusi erant: sed audita correctione eorum, letaretur, et immemor factus passionum, Deo gratias ageret pro eorum salute, sic hoc estimans quasi remunerationem tribulationum. Annuntians nobis uestrum desiderium. Nuntiauit Titus desiderium habere illos emendandi se; addiscentes enim que promissa sunt bene uiuentibus, incitati sunt  ad desiderium horum. uestrum fletum. Correpti flebant, dolentes quia peccauerunt, nec excusare nisi sunt; unde Apostolus gloriatur in his. uestram emulationem pro me; addiscentes enim caritatem Apostoli erga se, ceperunt illum defendere contra aduersarios.

 Ita ut magis gauderem; unde etsi contristaui uos in epistola, non me penitet. Manifestum est non debere peniteri ex hac re, quam secutus talis effectus est; quoniam seuerius in prima epistola corripuit errores eorum. Non, inquit, me penitet asperius scripsisse; quia hoc causa poposcit.

 [c 1Kb] Et si peniteret, uideo quod epistola illa, etsi ad horam contristauit uos, nunc gaudeo. Hoc dicit, quia si me peniteret, inquit, propter caritatem; quia uos contristaui, consolatio succederet gaudii; quia  profuit quod uos contristaui. Non quia contristati estis, sed quia contristati estis ad penitentiam; contristati enim estis secundum Deum. Idcirco 189 gauisum se dicit; quia cum pudore contristati sunt, non cum ira. Qui enim reprehensus pudorem patitur, corrigere se promittit: qui uero irascitur, peiorem se futurum ostendit. Ut in nullo detrimentum patiamini ex nobis. Ut omnia, inquit, nostra effectum habeant in uobis, etiam quod contristauimus uos, pro uobis est.

 Que enim secundum Deum est tristitia, penitentiam ad salutem stabilem operatur. Manifestum est quod qui tristis est, quia peccauit, secundum Deum tristis est; dolet enim quia fecit quod odit Deus. Hoc ad stabilitatem salutis pertinet. Tristitia autem huius mundi mortem operatur. Hoc dicit, quia sicut  secundum Deum tristitia uitam operatur; penitet enim, et sperat Dei misericordiam: ita secundum mundum tristitia mortem operatur. Detectus enim peccator tristis est quasi puniendus, non habens a quo speret misericordiam: et si forte ad presens defuerit, qui uindicet; Dei tamen iudicium euadere non poterit.

  Ecce enim hoc ipsum secundum Deum contristari quantam in uobis perficit sollicitudinem. uerum est quia qui penitet, sollicitus est, ne denuo peccet. Sed excusationem. Recte, quia penitentia non habet excusationem, sed confessionem. [d 1Kb] Sed timorem. Ostendit timorem in peccatore, qui delicti causa ueniam postulat. Sed desiderium. Desiderat reformari se, qui se scit factum per peccatum deformem. Sed emulationem. Zelum incipit pati bonorum operum perficiendorum, qui intelligit pro se esse, quod corripitur. Sed uindictam. Necesse est ut quis uindicet eum, cuius erga se sentit affectum: et in seipsum uindicat, qui se causa delicti affligit. In omnibus castos uos exhibuistis esse in eo negotio. Quando omnia que ad profectum melioris spei  pertinent, meditati uidentur, zelum habentes Apostoli et preceptoris sui in omnibus officiis humane conuersationis, [e 1Kb] duce fide, probos se uideri contendunt.

 Igitur et si scripsi uobis, non propter eum qui inique uersatus est. Inique uersatum dicit illum, qui incestum admiserat: nec non etiam hos tangit, quos iniuria et fraudes fratribus in prima epistola fecisse significat. Sed neque propter eum, qui inique tractatus est . Hi inique tractati sunt; quia fratribus contraria passi sunt. Hic sensus est, quem in capite epistole memorat, ubi dicit: Si cui aliquid donastis, et ego . Ostendit enim non magis horum causa, qui peccauerunt, scripsisse se remitti illis debere, sed magis propter Ecclesiam; quia in uno male agente multi  sunt, qui confundantur: et in uno contumeliam aut fraudem patiente, multi sunt, qui indignentur; quia si patitur aliquid unum membrum, compatiuntur omnia membra. Sed ut manifestaretur sollicitudo nostra, quam pro uobis habemus coram Deo. Emendando iniustos, et pollutos sanctificando, et Ecclesie reconciliando, totius populi sollicitudinem se habere demonstrat, secundum quod supra memoraui.

 Ideo et consolationem accepimus. Accepisse se, ac per hoc et dare dicit consolationem. Accepit autem, [f 1Kb] cum didicit corrigere se uelle, quos arguebat, ut per penitentiam se reformarent: dat autem, dum eos reuocat ad Ecclesiam; ne diu contristati desperarent de se, et ad publicam et funestam uitam declinarent. In consolatione autem  nostra, magis magisque [g 1Kb] gauisi sumus super gaudio Titi; quia requieuit spiritus eius in omnibus uobis. Correptos per primam epistolam audiens se uelle corrigere, consolationem accepit. A Tito autem addiscens quia dolorem paterentur erroris sui, auctus est in consolatione, gaudio repletus; quia uoluntas  eorum in opere ceperat approbari, Tito hoc idoneo teste cum letitia animi referente.

 Quoniam in quibuscumque de uobis gloriatus sum, non sum confusus. Antequam pergeret Titus ad Corinthios, audiuit ab eis, id est, ab Apostolo, et qui erant cum eo, bonam uoluntatem esse Corinthiorum in emendandis uitiis; ac per hoc regresso, et eadem referente, non utique confusus est Apostolus, sed alacer factus est; quia non aliter inuenerat Titus, quam audierat ab eis.

Sed quemadmodum omnia uobis in ueritate locuti sumus, ita et gloriatio nostra apud Titum ueritas facta est. Exsultans in spiritu hec scribit Apostolus, sic gaudens in his; ut efficaciam eorum tam ueram probet, quam est et predicatio eius 190 [a 1Kb] ad eos  in correptione dumtaxat. ueritas enim arguentis in eo ipso tunc uidetur esse manifesta, si ii qui arguuntur, incipiant emendare se; dum enim correpti immutantur, testimonium perhibent arguenti.

 Et uiscera illius abundantius in uobis sunt. Animum et affectum Titi dicit esse in eis; quia uidit profectum illorum; sancti enim animus in omni bono est. Reminiscentis omnium uestri obedientiam, quomodo cum timore et tremore exce pistis illum. Scientes Corinthii ab Apostolo esse missum Titum ad se, qui in tantis uitiis ab ipso iam fuerant correpti, territi sunt in aduentu eius. Et quia uitam suam ceperant emendare, solliciti erant obaudire preceptis eius; ut regressus, animum Apostoli mitigaret eis: quamobrem Titum laudasse significat, nam in Tito  Apostolum reueriti sunt.

 Gaudeo quod in omnibus confido in uobis. Non solum in bona uoluntate eorum letatus est, sed et in operibus bonis, quibus que peccauerant, emendabant. Ideo, in omnibus, inquit, confido in uobis.



CAPUT uIII.

 Notam autem uobis facimus, fratres, gratiam Dei, que data est in Ecclesiis Macedonie, quod in multa probatione pressure abundat gaudium ipsorum. Quoniam Macedones deuoto animo perceperunt uerbum fidei, idcirco eis gratiam datam a Deo dicit; ut in tribulatione Pauli et Sile, quam supra  memoraui, scandalum non paterentur: sed in exsultatione mentis acciperent confidentes de  spe promissa, ut probatos se horum passionibus demonstrarent. Et quod profunda paupertas illorum abundauit in diuitiis simplicitatis eorum. uotum eorum predicat, quia cum [b 1Kb] tenui essent substantia facultatum, animus ipsorum diues inuentus est in ministerio sanctorum; pura enim conscientia operati sunt, non ut hominibus, sed ut Deo placerent.

 Quia testimonio illis sum, quod pro uiribus, et supra uires uoluntarii fuerunt. Quantum dignum fuit, et Deo placitum, qui uires illorum sciuit, in facultatibus dederant, ad ministerium. Et quia ex  toto corde Deo se dederant, amplius uolebant offerre, quam eorum uires admittebant.

 Cum multis precibus orantes suscipi in gratiam et communionem ministerii, quod fit in sanctos. Tam simpliciter et deuoto animo obtulisse illos ministerium, quod ultra uires eorum erat, predicat; ut cum lacrymis deprecantes offerrent, ut uel sic cogerent accipi a se, quod accipiendum non uidebatur: quia plus erat, quam poterat eorum substantia; ne forte eis postea egestas boni operis penitentiam suaderet. Sed quia tales se ostenderunt, ut puro animo iam presentia postponentes, futuris se promissionibus confidentia fidei confirmarent, accipi ab eis uisum est; ne boni cordis gratia fructum mitteret.

 Et non ut sperauimus; quin immo semetipsos  primum dederunt Deo, deinde nobis per uoluntatem Dei. Idcirco, inquit, [c 1Kb] ab his accipi debuit; quia prius emendantes errores pristinos et uite uitia ac morum, ultra quam sperabatur, Deo se deuouerunt. uisum est enim simpliciter illos hoc agere, ut nec timeret, cui offerebatur, accipere; quia non utique hoc animo offerebant, ut redimentes prepositos suos, uitia eorum paterentur, nec arguerent; quia munera excecant oculos, et uim auctoritatis inclinant. Dantes ergo se Deo, dum emendant uitia: deinde fratribus, dum offerunt sumptus; contristari debuerunt, qui ante prope quam inciperent, perfecti esse uoluerunt. Horum igitur exemplo inuitat Corinthios, ut ea que ceperant, hac exhortatione aucti, mente sedula consummarent.

  Ita ut rogaremus Titum, quod quemadmodum cepit, ita consumet in uos etiam gratiam istam. Quoniam Titi affectum sciebat sincerum circa istos, nec non hos obedientes ei; idcirco per ipsum etiam ad hoc opus exhortari illos facilius posse significat; ut quomodo in ceteris rebus exhortationis sue habuit fructum in eis, haberet etiam in hac gratia; ut ad ministerium sanctorum promptos eos faceret: ut quia iam uitia emendabant, huius largitatis fructum haberent. Qui enim ad hoc dant, ne arguantur, nullum fructum huius rei habebunt.

191  uos autem quemadmodum in omnibus abundatis fide, et sermone, et scientia, et omni sollicitudine, [d 1Kb] et insuper illa que ex nobis et uobis est, caritate, facite ut in hac quoque gratia abundetis  magis. Exhortatur illos, ut glorietur de his apud ceteras Ecclesias. Hec est enim probatio emendationis eorum, si prompti sint ad ministerium sanctorum.

 Non secundum imperium dico, sed propter aliorum sollicitudinem, et uestre caritatis bonum animum comprobans. Manifestum est quia non imperat, sed exhortatur; ut penuriam patientibus mittant sumptus, et releuent sollicitudinem illorum, bonum animum suum Deo et hominibus ostendentes, pro qua re sine dubio mercedem accipient.

 Nostis enim gratiam Domini nostri Iesu-Christi;  quia propter uos pauper factus est, cum diues esset ut illius inopia uos diuites essetis. Pauperem Christum dicit factum; quia Deus nasci dignatus est homo, uirtutem potestatis sue humilians, ut hominibus diuinitatis diuitias acquireret; ut sicut dicit Petrus apostolus  diuine essent consortes nature. Homo ergo factus est, ut hominem in Deum assumeret, sicut scriptum est: Ego dixi: dii estis . Hoc modo exhortatur, ut largiendo quasi pauperes fiant; prosit paupertas eorum, sicut Christi paupertas profuit nobis: et Christus quidem nostri, non suit causa pauper factus est, nos autem, ut nobis proficiat.

 Et consilium in hoc do; hoc enim uobis utile est, qui non tantum facere, sed et uelle  cepistis ab anno priore: nunc ergo etiam facere consummate; ut quemadmodum prompta est uoluntas in uobis uelle, ita sit et perficiendi ex eo quod habetis. Hoc dicit, ut uoluntas illorum in opere appareat, si uera est, secundum uires; ut tantum det, quantum potest et uult animus, ut munda fiat conscientia: non in simulatione, ut hominibus placeat, et mercedem apud Deum non habeat.

 Si enim uoluntas prompta est, secundum facultatem acceptabilis est, non secundum quod non habet. Quoniam Corinthii ad hoc opus ministerii prouocantur, hoc eis indicitur, ut non plus tribuant, quam possunt; ne plus forte offerentes coacti, non uolontarii, grauati uiderentur sine mercede futuri; quia qui coactus aliquid facit, mercedem non habet. Ecclesie  enim Macedonie ultro obtulerunt cum precibus, ut probarent tota se uoluntate hoc facere, ut plus offerrent, quam poterant; ideoque acceptabile fuit. Quanto enim amplius obtulerunt, tanto plus [a 1Kb] accepturi sunt. Nam si tantum quis det, quantum uult, aut potest, acceptum est; iudicio enim uidetur hoc facere: ac per hoc tantum det, quantum potest et uult animus; ut rei huius possit habere mercedem.

 Non enim ut aliis [b 1Kb] refrigerium sit, uobis autem angustia. uerum est, quia sic dandum est, ut non egestatem prestet dantibus. Sed ex equalitate in hoc tempore. Dicit hoc, ut quantum habet, ad tempus diuidat cum sanctis; non enim plus exigitur, quam sibi debet retinere. Quia, Diliges,  inquit, proximum tuum sicut te ipsum . Unde Zaccheus: Ecce dimidium, inquit, bonorum meorum do pauperibus .

Ut uestra abundantia ad illorum inopiam, et illorum abundantia fiat ad uestram inopiam. Hoc est quod dicit, ut quia iuxta tempus sancti inopiam patiuntur, deserentes omnia mundi, et se in diuinis solis operibus constituentes, ut doctrine atque orationi insisterent ad profectum multorum; ii qui crediderint, quique  artibus aut negotiis insistunt, aut certe facultates paternas habent, ministrent sanctorum inopiis: et iterum sancti illic ubi diuites sunt, et isti inopes, communicent eis, quasi uicem rependentes ministerio illorum, sicut dicit Dominus: Quandiu fecistis uni ex minimis istis, mihi fecistis .

Ut fiat equalitas, sicut scriptum est. Hec est equalitas, ut quia isti in hoc tempore ministrant sanctis, reddantur illis uices in futuro; debitores enim sibi faciunt sanctos.

 Qui multum habuit non abundauit: et qui modicum, non minorauit. Hoc in Exodo legitur . Plus enim sancti habent in spe futuri seculi, et magis quam ii, qui in hoc tempore uidentur diuites; et tamen equabuntur illic utrique; ut sicut  beneficio horum sanctorum inopia sustentatur, ita et beneficio sanctorum diuites fiant hi in futuro seculo, in quo uidentur pauperes. Non enim totos se dederunt Deo, 192 ut hic pauperes, illic essent diuites; sed ex hac parte quia hic diuites sunt, illic pauperes, sanctorum suffragio, qui hic positi, iam illic mente sunt, ditabuntur. Non enim qualecumque meritum est de iustis laboribus ministrare sanctis.

 Gratias autem Deo, qui dedit hanc ipsam sollicitudinem pro uobis in corde Titi, quoniam [c 1Kb] consolationem quidem accepit. Deus qui iustus est, sciens Corinthios uelle proficere, Titi affectum incendit circa eos; ut adimpleret exhortatione sua uoluntatem illorum in opere bono: qui uidens profectum illorum consolatus est, letatusque in eis. Cum  sit autem sollicitior, uoluntarius profectus est ad uos. Hoc est, uidens proficere illos circa bonos actus, sollicitior factus est circa affectum illorum; ita ut uoluntarius proficisceretur ad eos, qui prius etiam rogatus se excusarat ab eis propter uitia illorum.

 Misimus autem cum illo fratrem nostrum, cuius laus est in Euangelio per omnes Ecclesias: non solum autem, sed etiam ordinatus est ab Ecclesiis comes peregrinationis nostre in hanc gratiam, que ministratur a nobis [d 1Kb] per Domini gloriam, et sollicitudinem nostram. Istum commendant, quia ignorabatur ab his; ut scirent in quanta iam essent boni opinione, ad quos tales uiri mittebantur; ut congauderent cum eis, augentes eos in fide operationis Dei, ad cuius gloriam sollicite hoc agebant uicarii  Christi, ut conditor Deus celi et terre agnosceretur in his.

 Deuitantes hoc, ne quis nos uituperet in hac plenitudine, que ministratur a nobis. Quoniam de ministerio agebatur, ideo hoc subiecit; ne negligens circa curam pauperum uel sanctorum iudicaretur, si hoc segnius ageret. De hac enim re constituerant inter se apostoli, ut memores essent pauperum, quod ad Galatas significat. Cum ergo inuituperabilis  esset in omnibus Apostolus ; ne in hac causa indiligens iudicaretur; idcirco hoc se premonere significat, ut hoc opere impleto, in omnibus sollicitudo eius et prouidentia appareret.

 Prouidemus enim bona non solum coram Deo, uerum etiam coram hominibus. Prouidet bona coram Deo, dum quod iubet Deus circa ministerium sanctorum uel pauperum, fieri docet: coram hominibus uero prouidet bona; quia tales mittit ad hoc opus exhortandum, qui probitate sua non faciant eis scandalum: sed prouocent eos, ne bona doctrina Apostoli per improuidos ministros eius in uituperationem caderet.

 Misimus autem cum illis et fratrem nostrum, quem probauimus in multis sepe sollicitum  esse, nunc uero multo sollicitiorem, multa fiducia uestri, siue per Titum qui est socius meus, et adiutor in uobis, siue per fratres nostros apostolos Ecclesiarum glorie Christi. Titum ideo socium suum uocat, quia et ipse episcopus erat, cui ministrum dedit notum in omnibus Ecclesiis ipsius prouincie: quibus addit et Tertium fratrem, probatum in multis operibus bonis atque sollicitum. [a 1Kb] Per Titi autem relationem referentis bonam uoluntatem Corinthiorum et ceterorum missorum, quos apostolos Ecclesiarum glorie Christi appellat, sollicitiorem se factum ostendit uidendi illos, et exhortandi ad ministerium sanctorum. Fiduciam enim accepit, audiens meliores esse factos Corinthios. Unde satagebat ad eos, certus quia obaudirent bona opera facere.

  Ostentationem ergo caritatis uestre, et nostre pro uobis exsultationis demonstrate in ipsis in facie Ecclesiarum. Commonet eos, ut in his quos mittit, dilectionem suam ostendant; ut bona que de ipsis audierant, uera probarent. Sic enim ostendebant profecisse se monitis Apostoli, si missos ab eo cum honore exciperent; ut cetere Ecclesie agnoscerent uera esse bona, que de eis dici ceperant. Prouocat ergo animos eorum, quia de quo bene sentitur, [b 1Kb] solet se meliorem prebere.



CAPUT IX.

 Nam de ministerio quod fit in sanctos, superuacuum est mihi scribere uobis; scio enim promptam uoluntatem uestram, pro qua de uobis glorior apud Macedones. Et hec oblectantis uerba sunt. Superfluum  enim esse dicit scribere se de ministerio, quod fit in sanctos, ut de his bene 193 sentire uideatur: superfluum est enim si commoneas eum, quem scias facturum. Sed ut diligentiam suam ostendat, necessarium est ut scribat, et ut hos promptiores faciat, et quid de eis ceteris predicet, manifestet. Superflua enim solent maiorem parere sollicitudinem; nam et Dominus non dubitans de amore erga se Petri apostoli tertio dicit ei: Simon Ioannis, amas me ? Que trina repetitio quasi superflua uidetur, sed prodest ad perfectionem monitionis; ut sciat magna  se cum diligentia debere curare, quod frequenter mandatur. Quoniam Achaia parata est ab anno priore. Post Macedones Achaia, id est, Ecclesie prouincie Achaie  preparauerant se emulatione ducti Macedonum, ut ministrarent sanctis. Quo dicto plus exhortatur Corinthios, cum dicit illos paratos ab anno priore, sed exspectare iam hoc, ut diuideretur ministerium illorum pro uniuscuiusque necessitate. Et uestra emulatio prouocauit plures. Post Macedones Achaiam paratam dicit, deinde ut et Corinthii fiant parati secundum promissum suum, cetere uero Ecclesie emulatione Corinthiorum, dum audierunt illos prius multis erroribus fuisse implicatos, post autem corrigentes se [c 1Kb] bone uoluntatis effectos, incitati  sunt ad bonum opus; quia si ii qui post acceptam fidem male uersati sunt, hanc ceperant habere uoluntatem; quanto magis isti, in quibus hec uitia non sunt reperta.

 Misi autem fratres; ne gloria nostra, qua uos preferimus, inanis fiat in hac parte; ut quemadmodum dixi, parati sitis. Hos fratres memorat, quos supra, id est, Titum, et quos ei adiunxit adiutores, qui impensius exhortarentur eos ad promissionem implendam in ministerio sanctorum; ut non solum litteris, sed et facie ad faciem oblectarent eos crebris admonitionibus; ne exsultatio apostoli, qua in splendore animi eorum gloriabatur, euacuaretur. Sepius ergo hoc memorans, sollicitudinem suam circa eos ostendit, nolens illos confundi.

  Ne cum uenerint mecum Macedones, et inuenerint uos imparatos, erubescamus nos, ut non dicam omnes uos, in hac parte. Manifestum est quia si non hoc inuentum fuerit, quod testificatus est de his, et ipse erubescat, de ipsis et ipsi amplius confundantur; qui nec propterea quod testis eis exstitit Apostolus, id agere nisi sunt, quo uerum illud facerent uel propter tanti uiri personam.

 Necessarium ergo existimaui rogare fratres, ut precederent ad uos, et prepararent promissam [d 1Kb] benedictionem hanc uestram paratam esse: sed sic quasi benedictionem, non quasi circumuentionem. Ut sollicitudinem suam adhuc manifestet, rogasse se dixit fratres, per quos admoniti adimplerent, quod promiserant, et non implebant. Cum supra Titum  dicat uoluntarium profectum, hoc est, non illi fuisse extortum, sed mox ut audiuit, libenter amplexus est; ut uideatur uoluntarius ad illos profectus propter spem illorum: nunc non ideo se rogasse hos significat, quasi nolentes ire; sed suum affectum probat circa illos, quando uolentes ire insuper rogat; ut sine aliqua mora fiat, quod et illi uolunt, et hic precatur. Hoc ergo agit cum his, ut in promissione sua fideles sint, et se ideo commonere propter existimationem illorum, non circumuenire; sed ut tantum offerant, quantum non peniteat.

  Hoc autem dico: quia qui parce seminat, parce et metet. Parcum auarum significat, cui extorquetur, ut inferat; penitet enim quia promisit. Hoc de tarditate illorum colligit, qui olim promiserant, et diu deliberabant. Huic parco parua messis est; quia cum dubitatione seminat; nescit enim prodesse quod facit. Qui autem in benedictione seminat de benedictione et metet. Hic in benedictione seminat, qui bona uoluntate sub spe future retributionis hoc agit. Unusquisque secundum propositum cordis, non ex tristitia aut necessitate; hilarem enim datorem diligit Deus. Docet illos tunc prodesse hoc in futurum, si leto animo fiat. Ex his enim qui inferunt, hunc elegit Deus, cui retribuatur, qui deuoto corde operatur, quasi thesaurizans apud Deum quia  qui inuitus facit propter presentem pudorem, ne aliis inferentibus turpis inueniatur, mercedem non habet.

 Potens est Deus omnem gratiam abundare facere in uobis. 194 Dei potentiam adesse illis exoptat, ut sicut in emendandis uitiis et doctrine ueritate compungit corda illorum; ita et in hoc faueat ceptis illorum, ut abundent in omni opere bono per gratiam Dei. Ut in omnibus semper omnem sufficientiam habentes, abundetis in omni opere bono. Hoc dicit et optat, ut in omni re semper sufficientes sibi sint Dei nutu, nec indigeant iis, que ad salutem necessaria sunt. Si ergo sufficientiam solam sibi eligant, poterunt in Dei opere abundare; illud enim sibi retinendo quod sufficit, cetera in usus sanctorum  uel pauperum impendant necesse est: et hoc erit abundare in omni opere bono. Licet enim exigui hominis paruum sit, quod tribuit, abundat tamen, quia recto iudicio fit, et non solum queritur quantum; sed et de quanto, et quo animo detur. Denique illa uidua in Euangelio  de paruo laudata est, et qui multa mittebant, laudati non sunt. Illius enim paruum multum est; quia plus misit, quam poterat: diuites autem minus miserunt, cum plus possent; ac per hoc modicum illius, que ultra uires suas misit, plus inuentum est, quam diuitum multum; quia de eo quod abundabat eis, miserunt. Qui ergo tantum dat, quantum potest, recte facit: uiduam tamen illam ante se habet; quia hec omne quod habuit, misit.

  Sicut scriptum est: Dispersit, dedit pauperibus, iustitia eius manet in eternum. Hoc in psalmo scriptum est centesimo decimo primo, et per exemplum addit ad curam pauperum; ut in omni opere bono abundent. Si enim huius qui pauperibus largitur, iustitia manet in eternum; quanto magis eius, qui ministrat sanctis? Pauperes enim possunt dici, qui [a 1Kb] publice egeni sunt: sancti enim discernuntur  ab his; quia hi serui Dei sunt, insistentes orationibus et ieiuniis, puram uitam agentes, sicut et Anna prophetissa , que non discedebat de templo, ieiuniis et orationibus seruiens die ac nocte, omnem mundi curam postponens. Misericordia ergo hec, iustitia appellata est; quia sciens qui largitur, omnia Deum communiter omnibus dare, quia sol eius omnibus oritur, et pluit omnibus, et terram omnibus dedit: idcirco diuidit cum iis, qui copiam terre non habent; ne beneficiis Dei priuati uideantur. [b 1Kb] Iustus ergo est, qui sibi soli non detinet, quod scit omnibus datum: et iustus non solum hoc in tempore, sed et in eternum; quia in seculo futuro hanc habebit secum in perpetuum.

 Qui autem subministrat semen seminanti:  et panem ad edendum ministrabit: et multiplicabit semen uestrum, et amplificabit fructum iustitie uestre; ut in omnibus locupletemini in omni simplicitate. Omnia Dei sunt, et semina et nascentia Dei nutu crescunt, et multiplicantur ad usus hominum: Deus ergo qui hec dat, ipse et iubet de his communicari eis, qui indigent; ac per hoc non poterit, qui tribuit iuxta Dei uoluntatem, Dei nutu non augeri incrementis huiusmodi ad amplificandum fructum iustitie; danti enim [c 1Kb] addit, ut eo amplius habeat, unde largiri possit. Hec est iustitia, ut quia Deus dat, retribuat ex eo et homo ei, cui deest. Hos enim uult ministros esse eorum, qui potiora eligentes, copias presentis temporis spernunt, totos se Dei rebus obligantes. Unicuique enim secundum bonam uoluntatem  Deus prestat auxilium; sancti enim qui nichil uolunt hic possidere, nisi uictum habere et uestitum, hos qui hec habere uolunt, tutores illorum Deus esse disposuit; ut qui bene et simpliciter eis ministrauerit, amplificetur Dei nutu; ut habeat, unde largiatur semper, et ad presens locupletatus, et in futurum. Semel enim seminans, bis metet; ita ut si [d 1Kb] futuris consulit spebus, nolit eos subiectos habere, sed magis se eis inclinet; quia a Deo huius rei accipiet mercedem. Si enim ad presens humiliari eos sibi uoluerit, spem futuri amittit; hic enim accipit mercedem operis sui, hoc non simpliciter agens, sicut dicit Dominus: Amen dico uobis, perceperunt mercedem suam .

  [e 1Kb] Que operatur per nos gratiarum actionem Deo. Quoniam ministerium officii huius non solum supplet ea, que desunt sanctis: sed et abundabit per multorum gratiarum actiones in Deo, per probationem ministerii huius, magnificantes Deum in subiectione confessionis uestre in Euangelio Christi, et in simplicitate [f 1Kb] communicationis in illos, et ipsorum orationes pro uobis desiderantium uos uidere, propter superabundantem gratiam 195 Dei in uobis. Gratia autem  Deo super inenarrabili dono eius. Hoc dicit quia quicumque operatur per dispensatores doni Dei hoc opus unde gratie agantur Deo, ab iis qui necessarios sumptus accipiunt sub nomine Christi, non mendicitati subiecti, sed Deo, de cuius bonis ali se norunt: non tantum ab eis gratie illis referuntur, sed a reliquis fratribus, qui pro his gratias agant Deo commendantes factum ipsorum Domino; ut paucis tribuentes, multorum obsecrationibus Deo, commendentur. Probantes enim mentem eorum in hoc opere, magnificant in eis Dominum, cuius spe firmati, obediunt Euangelio Christi in subiectione mentis: ne uelint eos sibi humiliari, ut prebeant que necessaria sunt sanctis. Et hoc erit in simplicitate gratias agere communicationis illorum, commendantes se orationibus illorum, et desideriis eorum. Quis enim non  cupiat oculis uidere necessitatibus suis propter Dei nomen subiectos? Denique Dei dona uocantur; Deo enim dat, qui his ministrat; quia qui iubet fieri, ipsi imputatur, quod datur. [a 1Kb] Gratias autem Deo in his agentes, et super ineffabili dono eius. Donum enim Dei est, quod incitat homines ad bonum opus; spes enim promissa lacessit ad ministerium supra dictum.



CAPUT X.

 Ipse autem ego Paulus obsecro uos per mansuetudinem et modestiam Christi, qui ad faciem quidem humilis sum in uobis: absens uero confido in uobis. Hoc est, quod nunc dicit, quia talis est absens, qualis et presens. Nec enim humilis erat ad faciem adulatione aut subiectione alicuius rei, qui  constantiam suam sic zelabatur, ut aliquando etiam a licitis temperaret, ne inclinaretur. Unde dicit in alia epistola: Omnia mihi licent, sed ego sub nullius redigar potestate. Esca uentri, et uenter escis: Deus autem hunc et has destruet . Ideo ergo absens obsecratur, et modestiam Christi interponit; ne presens durior inueniatur causa uirorum eorum, quam est in epistola; ut componentes se, qui adhuc non emandauerant, mollirent sibi rigorem Apostoli; ut moderatos eos inueniens, pressa seueritate letaretur in eis. Confidentiam itaque fiduciam seueritatis significauit, quam forte in epistola tantum habere putabatur, non tamen presens facie; quia in prima epistola seuerus, et nimis rigidus uidetur: et ideo commonet ne eadem seueritate presens utatur, sicut  non sperabant.

 Rogo autem ut non presens audeam per eam fiduciam, qua existimor audere in quosdam, qui arbitrantur nos secundum carnem ambulare. Idem sensus est, quem ut dilucidet, repetit; orat enim ut tales illos inueniat, ne cogatur irasci, sed ut requiescat cum eis. [b 1Kb] Hic ergo aperuit, quod supra significauit et adhuc in subiectis plenius manifestat,  hanc esse confidentiam, quam hic fiduciam dixit, date sibi potestatis a Christo, cuius uicarius est; ut uindicet in eos, qui sub nomine Christi agentes, non obaudiunt, ut corrigant in quibus reprehenduntur. Hos dicit qui non recipiendo spiritalia, que ab Apostolo dicebantur, sic eum existimabant, quasi carnalia loqueretur, que recipienda non essent. Ideo dicit: Qui arbitrantur nos secundum carnem ambulare; quia qui spernit spiritalia, [c 1Kb] putat illa carnalia.

 Nam in carne ambulantes, non secundum carnem militamus. Hoc est, in corpore positi spiritaliter uiuimus; spiritaliter enim uiuit, qui facit quod placet Deo. Hic ergo secundum carnem militat, qui desideriis carnis obtemperat; omnis enim error caro dicitur. Christo autem ipse militat, qui obaudit ei  in fide et disciplina.

 Arma enim militie nostre non carnalia sunt, sed fortia Deo. Ideo fortia, quia incorrupta; omnia enim carnalia corrupta sunt. Arma ergo ideo, quia repugnant uitiis, signum habentia imperatoris sui Christi, qui hostis est uitiorum; sicut enim imperator per milites suos uindicat suum regnum: ita et Saluator per nos seruos suos defendit unius Dei professionem et disciplinam.

 Ad destructionem munitionum, cogitationes destruentes, et omnem altitudinem extollentem se aduersus cognitionem Dei. Arma spiritalia fides est incorrupte predicationis. Per hec Deus uincit principes et potestates, quos constat ut sibi usurpent imperium, extolli contra fidem Christi, cogitationibus  se hominum inserentes, ut auocent eos a Dei 196 dominio, quas cogitationes destruit ueritas fidei. Munitiones ergo principes dicit et potestates, et spiritalia nequitie, qui se extollunt, et armant infidelium animos ad contradicendum Christo: contra quos pugnat Dei lex, dissipans consilia eorum. Et captiuitatem redigentes omnem [d 1Kb] intellectum, et perducentes ad obedientiam Christi. Captiuat intellectum, dum contradicentem ratione uincit; et ad fidem Christi, cui prius repugnauerat, humilem et mansuetum inducit.

 Et parati in omnibus uindicare omnem inobedientiam, cum impleta fuerit [e 1Kb] obauditio uestra. Manifestum est quia uindicat inobedentiam; cum illam condemnat per obedientiam, tunc illam destruens,  quando eos qui resistunt, perducit ad fidem; ut perfidia ab iis a quibus defendebatur, damnetur.

 Que secundum faciem sunt, uidete. Nunc uult eos que palam sunt, considerare, id est, ea que dicturus est; quia sunt aperta diiudicare. Dicit ergo: Si quis [f 1Kb] confidit se esse seruum Christi, hoc cogitet iterum apud se, quia sicut ipse Christi est, ita et nos. Iis loquitur, quorum tangit superbiam, qui de se  presumentes inflatione animi, minus quam dignum erat, de Apostolo sentiebant, quasi non egerent preceptis eius. Quos commonet; ut si de se confidederent, quia erant serui Christi, non utique deberent de Apostolo dubitare; sed et de eo, quamuis impar sit, uel similiter sentire; cum utique magis preferre sibi deberent magistrum gentium. Sed hic illos humilitatem in se docet, equans se illis; cum esset uas electionis, et magister gentium in fide et ueritate. Hoc uult ergo illos considerare, quod utique clara luce uidetur; quia de Apostolo nemo credentium non plus estimet, quam de se: quanto magis nemo minus quam de se debeat estimare? Hoc ergo contestatur et docet; ne elatione mentis bone uite meritum perderent. Qui enim scit se aliquid  esse, humiliet se, ut amplior fiat.

 Nam etsi aliquid amplius gloriatus fuero de potestate nostra, quam dedit nobis Dominus in edificationem, non in destructionem-uestri, non erubescam. Nunc significat, quia superius se humiliauit, ipsis se comparando; [a 1Kb] cum si se erigat, non erubescat; quia a Domino accepit potestatem predicandi, ut saluet, non ut perdat obaudientes. Si ergo hic qui a Domino missus est, inclinat se, comparat se inferioribus; quanto magis ii, qui nullius erant testimonii, comparare se non deberent, non dicam preferre, maioribus?

 Ut autem non existimemur quasi terrere uos per epistolas. Ille potest uideri terrere per epistolas, qui neque auctoritatis alicuius est, neque  presens fiduciam habet arguendi: absens autem ideo audet, quia presens timet.

 Quia epistole quidem graues et fortes sunt, presentia autem corporis infirma, et sermo contemptibilis. Hoc estimet qui eiusmodi est, quia quales sumus uerbo per epistolas absentes, tales sumus et presentes in opere. Ideo non se alium esse absentem, quam presens est, probat; quia non erat presumptor. A Domino enim potestatem acceperat; cui enim non est data potestas, absens potest audere, presens autem pudorem patitur. Ideo Apostolus non erubescit, dum corripit; quia fiducia potestatis hoc agit. Hec propter hos loquitur, qui non missi predicabant adulantes; quia se ipsos commendare uolebant.

  Non enim [b 1Kb] audemus coniungere aut comparare nos ipsos quibusdam, qui se ipsos commendant. Hi sunt, qui se ipsos commendant, qui non accepta potestate, dominari uolunt, nomini suo uindicantes auctoritatem. Qui enim mittitur, non sibi, sed ei a quo mittitur, uindicat potestatem: per quod etiam ostendit se a Domino dispensatorem electum. Sic ergo non coniungit se, aut comparat iis, qui non missi predicant, dum nichil [c 1Kb] ultra concessum presumit.

  Sed ipsi in nobis nosmetipsos mensurantes, et comparantes nosmetipsos nobis, non immensum gloriabimur: sed secundum mensuram regule, quam partitus est nobis Deus, mensuram pertingendi usque ad uos. Tanta se uti dicit potestate, quanta concessa est ab Auctore, nec mensuram egredi. Idcirco non superba erit, inquit, gloriatio nostra; quando non transgredimur terminum date potestatis. Gloriam pro auctoritate posuit, qua utebatur in correptionibus 197 peccatorum; ut saluos eos faceret. Nec tamen gloriari se dicit in extollentia potestatis, sed ad edificationem illorum. Ostendit enim potestatem, de qua si gloriari uellet, [d 1Kb] non illum puderet; quia data est illi a Domino. Sed hic sic illa utitur, ut non glorietur, nisi in profectu credentium, corripiens  constanter uitiosos; ut glorietur in salute illorum, ut potestas data saluti proficiat, non elationi. Duplici ergo genere non se in immensum gloriari testatur; et quia secundum datam potestatem, sicut dixit, et quia non ultra quod predicatio eius personet, uindicabat sibi auctoritatem. De his enim confidebat, quos ipse fundauerat in fide Christi. Partitum enim dicit unicuique, ad quos in predicatione dirigeretur; ut singuli proprias aliquas ciuitates haberent, de quorum fide gloriarentur. Dei enim nutu Macedonibus predicare aduocatus est hic Apostolus: et ut Corinthiis euangelizaret, a Domino admonitus est. Iis ergo audenter loquitur, quos ipse fundauit, et ad quos Dei nutu peruenit: ceteris non tali fiducia; quia in aliena regula erant, hoc est, in parte alterius  Euangeliste.

 Non enim quasi non pertingentes usque ad uos, superextendimus nos: hoc est, [e 1Kb] non quasi non peruenerimus usque ad uos, superextendimus nos in predicatione, sed destinati, Deo mittente nos, ad uos peruenimus. Superextendi autem est ultra extendi, quam conceditur, sed non ultra; quia mensuram dedit Deus, quam seruarent euangeliste eius, quam hic se custodire testatur. Ideo enim hoc ostendit, ut sciant quoniam a Deo ad hos directus est; ac per hoc obaudire illos debere monita eius; ne contemnentes, Deo a quo missus est, resistere uiderentur.

 Nam usque ad uos peruenimus in Euangelio Christi, non in immensum gloriantes in  alienis laboribus. Hic manifestius apparet, quod dicit, quia ipse illos fundauerat. Ideo tanta fiducia ad hos loquitur; nec enim labore alterius acquisiti fuerant ad fidem, sicut in alia epistola ait: In Christo enim per Euangilium ego uos genui  Non ergo extra mensuram gloriatur, qui in labore suo gloriatur.

Spem uero habentes crescentis fidei uestre in uobis magnificari. Quia fructum laboris sperat quesite fidei eorum, idcirco non negligenter hoc agere se  profitetur, ne tediis et molestiis cederet; quia magnificari se credidit apud Deum, si augeantur in fide auditores eius, sicut dicit Dominus: Pater sicut misisti me in hunc mundum, et ego misi eos in hunc mundum, et pro eis sanctifico me ipsum  Hoc dicit, quia testimonium magistri est in discipulis obaudientibus; unde ait:

 In uobis magnificari secundum regulam nostram in abundantia, et ut etiam in regionibus, que ultra uos sunt, euangelizem. Letior de fide eorum, ultra eos predicaturum se necessario profitetur ad augendam gloriam predicationis; ubi adhuc non fuerat predicatum. Ut non in aliena regula preparatis gloriemur. Manifestum est quia uir prudens non in his confidit, neque gloriam sperat, [a 1Kb] que in  aliorum laboribus constant. Ideo et Apostolus non audet in hos, qui aliis predicantibus crediderunt; ne in alienis laboribus gloriari uideretur; sed hoc innititur, ut eis predicet, quibus non erat annuntiatum, ut gloriam [b 1Kb] labore suo querat.

 Qui autem gloriatur, in Domino glorietur. Hoc dicto significauit ipsam confidentiam et gloriam Domino dandam, cuius gratia est; ut qui in potestate euangelica confidit, Deo auctore confidat; ut questus omnis negotii diuini Domino in lucrum ueniat. Sed qui non accipit potestatem a Deo, non potest in Domino gloriari; quia gloriam suam querit.

 Non enim qui se ipsum commendat, et probatus est: sed quem Dominus commendat. uerum est, quia illum Dominus commendat, et ille probatus  est, quem dignum habet, ac mittit, ut predicet donum eius; quem autem non mittit, non illum commendat. Ipse autem se commendat, qui non missus predicat; ac per hoc idoneus non est, sed presumptor et reprobus.



CAPUT XI.

 Utinam sustineretis pusillum imprudentiam meam! sed et patimini me. Incipiens uera de se ipso narrare, 198 insipientem se dicit; quia ad laudem eius uidetur pertinere. Propter quod dictum est: Non te laudent labia tua, sed proximi tui . Sed hic dolore compellitur propter hos, qui cum de eo bene pre ceteris sentire deberent, indigne sentiebant.

 Zelans enim uos Dei zelo; paraui enim  uos uni uiro uirginem castam assignare Christo. Que locuturus est, amore eorum dicturum se ostendit; ut non magis ad laudem eius proficiat, sed ad profectum horum: ut discant quemadmodum parenti suo in Euangelio faueant; quia uituperatio patris detractio filiorum est, et laus filiorum gloria patris est . uirgines ergo uult eos esse in fide; unde et  corruptores fidei zelatur ab his, ut in die iudicii incontaminatos eos assignet iudici Christo. Hinc est, unde et in Apocalypsi Ioannis legitur: Hi sunt, inquit, qui cum mulieribus non sunt coinquinati; uirgines enim permanserunt. Hi sequuntur Agnum, quocumque uadit . In mulieribus errorem significauit; quia error per mulierem cepit, sicut et Iezabel mulierem dicit propter uxorem Achab, que zelo Baal Dei prophetas occidit ; cum intelligatur idololatria, qua corrumpuntur mores, et fidei ueritas. Nam si mulieres intelligas, ut ideo putes uirgines dictas, quia corpora sua incontaminata seruauerunt, excludis ab hac gloria sanctos; quia omnes apostoli, exceptis Ioanne et Paulo, uxores habuerunt. Et uide an conueniat accusare  Petrum apostolum, qui primus inter apostolos est, quanto magis inter ceteros?

 Timeo autem, ne sicut serpens Euam seduxit astutia sua, sic sensus uestri [c 1Kb] corrumpantur a castitate, que est in Christo Iesu. Ostendit qua causa cogitur uera de se protestari; ad hoc enim gloriam sibi datam profitetur, non ut se laudet: sed ut illos deformet, qui sub nomine Christi contra Christum predicabant, a quibus Corinthii seducebantur; et ueritas hec his magis, quam ei proficeret. Hoc enim egit, ne audiantur seductores, quos diabolo comparauit propter astutiam malitie eorum; quia corrumpere fidelium corda a ueritate Christi conantur. Hoc ergo timens, semper sollicitus de eis est, ne uiolentur.

 Nam si is qui uenit, alium Christum predicat,  quem non predicauimus: aut alium Spiritum accipitis, quem non accepistis: aut aliud Euangelium, quod non recepistis; [d 1Kb] recte pateremini. Quare ait: Recte pateremini, si alius uobis Christus predicatus fuisset, aut si alius Spiritus uel aliud Euangelium traditum uobis fuisset cum dicat Galatis: Si quis uobis annuntiauerit, preterquam quod accepistis, [e 1Kb] anathema sit ? Si Galatis peruersum erat aliud accipere, quam ab apostolis fuerat traditum; quomodo Corinthiis rectum erat, si alius Christus predicatus illis fuisset? Sed sciens Apostolus numquam alium Christum quam hunc, qui crucifixus est, predicari; idcirco ait: Recte pateremini, si uobis alius potior Christus ab iis, qui ueniunt, predicatus fuisset. Galatis autem anathema dixit, si aliud audirent,  quod non utique maius esset, sed contrarium. Porro autem, inquit, si ipse Christus predicatur ab iis, qui a nobis annuntiatur, et hoc Euangelium; qui cause est, ut nos inferiores habeamur, cum nichil amplius ab illis addiscatur? Superius de pseudoapostolis loquitur fidei corruptoribus, hoc loco autem de ueris predicatoribus; quia plebs  Corinthiorum uariis erroribus fluctuabat, ut aliqui fauerent pseudoapostolis, quidam eis a quibus compositis uerbis eadem audiebant, que ab Apostolo audierant: alii autem apostolis fauebant, quia cum Domino fuerant, apostolum suum Paulum deformantes, quia in carne non uiderit Dominum.

 Existimo enim me in nullo inferiorem fuisse iis, qui ualde sunt apostoli. Non uult gratiam Dei inferiorem in se uideri; quia similiter docuit, et eadem fecit, que faciebant apostoli, [a 1Kb] qui propensiores uidebantur; quia priores ceperant docere, et fuerant cum Domino: unde maioris auctoritatis esse putabantur; cum huius apostoli [b 1Kb] electio insigni probata fuerit testimonio, et ipse amplius ceteris laborauerit, et Dominum in templo orans uiderit,  et locutus sit ei.

 Sed et si imperitus sermone sum, non tamen scientia. 199 Hoc non ad apostolos pertinet; quia non erant eloquentes, ut pote sine litteris, pleni tamen Spiritu sancto: sed hos tangit, quos preferebant Corinthii, causa accurati sermonis; cum in religione uis sermonis necessaria sit, [c 1Kb] non sonus dulcis. Quomodo tamen se humiliat, ut imperitum se esse dicat in sermone? Et ubi est illud, quod Festus ait: Paule, inquit, Paule, multe littere [d 1Kb] te faciunt excordem ? Hoc ergo dicens, non se loqui nescire uoluit intelligi: sed propter eos qui non per fidem, sed per eloquentiam commendari uolebant. Et in eo tamen se dixit imperitum, quod non habet crimen: in eo autem [e 1Kb] quod  acquirit salutem, et cuius ignorantia non caret crimine, non se imperitum pronuntiauit; quia qui imperitus est in sermone, reus non est apud Deum: qui autem scientiam Dei non habet, reus est ignorantie; quia non licet ignorare, maxime quod pertinet ad salutem. Quamobrem Apostolus, spreta eloquentia, id agebat, ut fides teste uirtute acceptabilis esset; ut non fidem eloquentia commendaret, sed uirtus, cui cedit eloquentia. In omnibus autem manifestus sum uobis. Manifestum se dicit esse Corinthiis in omnibus; quia non ignorabant etiam loquendi habere illum peritiam, et hoc scientes alii fauebant in eo, quo istum inferiorem nesciebant: ideoque commotus loquitur, quia hoc peius erat; ut cum scirent illum in nullo deesse, humiliarent illum ceteris; cum  uidissent per eum non solum impleri predicationem; sed et signa et prodigia fieri apostolica.

 Aut numquid peccatum feci, me ipsum humilians, ut uos exaltemini; quoniam gratis Euangelium Dei predicaui in uobis. Quoniam inflati erant, eo quod sumptus ab eis accipere noluit, et propter hoc alios ei proponebant; idcirco numquid peccaui, ait; quia me humiliaui, ut me indignum ad accipiendum  iudicarem; quia inde mihi irascimini, cum hoc non peccati sit, sed glorie? Itaque sic se humiliauit, cum id quod sibi debebatur, non exegit. Debitum enim erat, ut sumptus ab iis acciperet, quibus predicabat Euangelium Dei, sicut Dominus instituit, dicens: Dignus est operarius mercede sua : sed ut ad utilitatem eorum proficeret, refutauit. Duabus enim ex causis oblatos sumptus refutauit; ne et pseudoapostolis similis inueniretur, qui non ad gloriam Dei, sed ad suam utilitatem predicabant, ut non occasionem acciperent depredandi, alio enim non accipiente, non potest alter multum expetere: et ne uigor euangelice potestatis torpesceret; qui enim a peccantibus accipit, arguendi auctoritatem amittit. Sic ergo exaltantur, cum ideo ab eis non  accipitur, ut correpti emendentur, a morte eleuati ad uitam.

 Alias Ecclesias exspoliaui, accepto stipendio ad ministerium uestrum. Et cum apud uos essem, et egerem, nulli grauis fui. Onerat eos; ostendit enim non solum noluisse se accipere ab eis, sed et ab aliis accepisse, et eis ministrasse. Et ut multum hoc ostendat fuisse, non parum, ait: Alias exspoliaui Ecclesias ad ministerium uestrum. Non parua ergo significat se in eos impendisse; cum enim dicit, exspoliaui, multa accepta et data significat, non extorta. Unde subiecit: Accepto stipendio; stipendium est enim, quod militans accipit ad sumptus, uice mercedis. Ruborem ergo incussit eis; quia non utique dolo refutauit, quando ispe eis ministrauit, et  ut per hoc ministerium, quod promiserant, facilius implerent, scientes se esse debitores; ut non ualde gloriosum iam sit ministerium eorum, sed debitum; ne uel inde se iactarent.

 Et cum apud uos essem, et egerem, nulli grauis fui. In tantum eis proficere uoluit, ut egestatem suam consolaretur propter eorum salutem. Passus enim egestatem contentus fuit, ne illi aliquod scandalum paterentur. Qui enim dat, putat se exaltari, [f 1Kb] et iam se non patitur argui. Nam indigentiam meam suppleuerunt fratres, qui uenerunt a Macedonia. A Macedonibus semper accepit; quia prius uitia sua correxerunt. Et sicut a Corinthiis accipiendum non erat, ne illis in scandalum proficeret; sic iterum a Macedonibus accipiendum erat,  ne bene seminantes fructum amitterent.

 Et in omnibus sine onere uestro me ipsum seruaui, et seruabo. In eo semper se permansurum dicit, ut sic se corrigant, propter pseudoapostolos, qui occasionem querebant depredandi eos.

200 Est ueritas Christi in me, quoniam gloria hec non infringetur in me in regionibus Achaie. Hortatur omnem Achaiam, ut ministrent sanctis: sibi autem  non permittere, ne ceptam gloriam non impleret; gloria est enim a licitis abstinere, maxime ad aliorum salutem. In Achaie ergo regionibus noluit uti, in ceteris usus est: et amplius promittit sub testimonio Christi, dicens in eo se mansurum; ne aliquando ab Achaie regionibus acciperet.

 Quare? Quia non diligo uos? Deus scit. Reddita ratione etiam Dei scientiam testem dat dilectionis sue, quam habebat erga eos; quia non ideo nolebat accipere, quia non illos diligebat; sed ideo magis, quia amabat eos, ut hoc ipsum prodesset illis, sicut dixi.

 Quod autem facio, et facturus sum; ut amputem occasionem eorum, qui uolunt occasionem, ut in eo quod gloriantur, inueniantur, sicut et nos. Gloria  pseudoapostolorum in pecuniis erat accipiendis. Ideo Apostolus hoc refutauit, ne illis similis uideretur; quia nisi hoc ab Apostolo fuisset uitatum, maior occasio illis data fuisset accipiendi, aut magis extorquendi; quando in hac re formam ab Apostolo datam ostenderent.

 Huiusmodi enim pseudoapostoli sunt operarii, subdoli, transfigurantes se in apostolos Christi. Subdoli sunt, quia auaritie causa, non religiosa mente neque missi predicabant Christum, nomen sibi apostolicum usurpantes.

 Nec utique mirum, ipse enim satanas transfiguratur uelut Angelus luminis. Manifestum est quia frequenter multos fallit Satanas, ostendens se illis quasi angelum Dei; ut decipiat eos. Unde iehsu  Naue sollicitus, que siuit quis esset, qui ei apparuit. . Et Apostoli in naui perterriti putabant phantasma esse. Unde Petrus apostolus dicenti Domino: Nolite timere, ego sum ; non facile credens, ait: Si tu es, iube me uenire ad te super aquas , ut si firmiter posuisset pedem super aquas, sciret uerum esse quia non erat phantasma, quod apparebat.

 Non ergo magnum, si et ministri eius transfigurantur, sicut ministri iustitie. Ministri iustitie apostoli sunt, quorum se hi socios mentiebantur, ut deciperent audientes. Quorum finis erit secundum opera eorum. Sine dubio, quia iudicabuntur huiusmodi secundum animi sui nequitiam; quia non propter Deum, sed propter suum uentrem simulant  se ministros Dei. Finem tamen illorum secundum opera illorum dicit: ut sicut opera et cura uentris interit, ita et hi interire intelligantur.

 Iterum dico ne quis existimet me insipientem, alioquin uelut insipientem accipite me; ut et ego modicum aliquid glorier. Supra  iam dixit: Utinam sustineretis pusillum imprudentiam meam, hoc nunc repetit; semper enim proponit quod postea multis interpositis prosequatur. Quod  ergo supra proposuit, modo incipit enarrare, nam uera dicturus, uelut insipientem se dicit, quia uidentur ad laudem eius pertinere. Ut et ego modicum, inquit, glorier. Modicum hoc dixit, quia in uerbis, non in sensu est. Non ergo uere ad gloriam suam hec loquitur, sed uult illis ostendere, quia quos putant gloriosos, nichil plus ab hoc habent: ac per hoc si putantur hi gloriosi, et ego inquit. Ideo insipientis hoc esse dicit, ut ad laudem suam aliquid prosequatur, se autem coactum hoc loqui. Dolet enim ei, ut illos [a 1Kb] putarent sublimes hoc contempto, qui nichil plus ab eo haberent.

 Quod loquor, non loquor secundum Deum. Secundum Deum non loquitur; quia ad carnis tumorem hec pertinent, nec de inflatione apud  Deum surgit gloria; quia apud Deum humilitas gloriosa est. Sed quasi in insipientia in hac substantia gloriationis. Non plenam dixit insipientiam, sed ex parte; ueritas enim est. Sed quia eleuatio uitiosa res est; ideo quamuis uerum sit, quod dicitur; quasi insipientia tamen est unumquemque laudare se. Plena autem insipientia est, [b 1Kb] si se falsis quis laudet: ille enim superbus de uero est, hic stultus de falso; substantia tamen gloriationis in hac causa carnalis est; quia sicut flos feni, ita decidit gloria ista.

 Quia multi gloriantur secundum carnem, et ego gloriabor. Hoc dicit, quoniam aliqui ex Iudeis credentes presumebant sibi, quod essent filii Abrahe. Hoc est secundum carnem gloriari, nobilitatem sibi carnis uindicare. Inde enim sibi defendunt generis  prerogatiuam; quia filii eius dicuntur, qui 201 Deo crediderint: Cum anima que peccauerit, ipsa moriatur . Si ergo hec gloria est, inquit, et ego gloriabor; quia et ego filius sum Abrahe. Sed nichil prodest filium esse Abrahe apud Deum; quia fides est que saluat, non propago generis Abrahe. Ideoque gloria hec carnis est gloria, ut puta si dicatur, nobilis filius hominis.

 Libenter enim [c 1Kb] sustinetis, insipientes, cum sitis ipsi sapientes. Insipientes appellat, qui de carnis circumcisione gloriabantur: et quia a Corinthiis portabantur, ut gloriosi uiderentur; ideo Apostolus etiam se sustineri ab his uult; ut et ipse hoc se esse ostenderet, quod erant hi, et non tamen gloriari ex hac parte secundum Deum; unde gloriam hanc insipientiam  uocat. Gloriari enim se dicit secundum carnem; sed hoc stultum esse profitetur, ut et gloriam hanc inaniret, et se coactum in laudem carnis erupisse docet. Igitur ironia est hec. Nam quomodo prudentes sunt, qui sepe reprehenduntur? nonne plus sapit insipientia Apostoli, quam horum prudentia? Hic enim sapiens sustinet imprudentes, [d 1Kb] qui patientia sua suffert eos, ut possint proficere; ne prouocans eos, aut abiiciens, peiores illos faciat,  aut certe si in illis proficere non potuerit, suam modestiam custodit. Horum in Corinthiis nichil est. Quomodo ergo libenter sufferunt imprudentes, cum ipsi sint sapientes; nisi quia non sic uult intelligi, sicut sonant uerba? Hoc in sensu et pronuntiatione est; quia eadem quidem uerba non eumdem [a 1Kb] habent sensum, aliter pronuntiat; ut aliquando confirmet, aliquando neget, quod dicit. Hi enim ut prudentes, insipientes sufferebant falsos apostolos. Sustinetis enim, si quis uos in seruitutem redigit. Hoc uerum est; quia redigebantur in seruitutem, non per prudentiam; sed per stultitiam; ut famularentur pseudoapostolis. Si quis deuorat. Nec hoc falsum est; quia contenti erant deuorari res suas a falsis doctoribus. Si quis accipit. Accipere est aliquem  dolo capere; ideoque significat hos capi a dolosis magistris, [b 1Kb] et ferre quod non expedit. Si quis extollitur. Extollentia superbia est. Hos ergo tangit, qui superbi erant, male taxantes Apostolum; et his non displicebant. Si quis in faciem uos cedit. In faciem ceditur, in cuius os iniuria irrogatur. Nunc hos significat, qui eo quod essent de genere Abrahe, obrectabant eis, quod essent incircumcisi, se preferentes, hos humiliantes.

 Secundum ignobilitatem dico. Ignobilitatem dicit hoc, quod supra ait: Et ego gloriabor secundum carnem . Non enim dicit ad laudem pertinere, quia infirmus non erat, in quo se iactabant, quos occulte tangit. Unde et adiecit: Quasi nos infirmi fuerimus in hac parte. Manifestum  est quia non erat in hac gloria infirmus, [c 1Kb] in qua se preferebant credentes Iudei, quos hi patiebantur. quasi Apostolus eorum in hac re esset dissimilis; quia et ipse erat de semine Abrahe. [d 1Kb] ac per hoc infirmus non erat in hac gloria carnis. Infirmi autem hi iudicabantur, qui applicati fuerant generi Abrahe. Isti enim quasi infirmi in eo quod ille se preferebant, eo quod essent Isrelite, in hoc ipso uolunt se sufferri. Ut [e 1Kb] ostenderet in hac gloria carnis non se esse dissimiles et infirmos, cum de sua causa loquitur, subinducit et Barnabe personam socii sui. Unde et in prima dicit epistola: Aut ego solus et Barnabas non habemus potestatem hoc operandi  Hebrei sunt, et ego: Isrelite sunt et ego: semen Abrahe sunt, et ego. In his parem se eorum, de quibus supra significauit, ostendit; ut detractiones eorum, quibus indignus ab his iudicabatur, falsas ostenderet.

 Ministri Christi sunt, et ego uelut insipiens dico, plus ego. uera de se dicens, insipientem se pronuntiat, ut intelligatur coactus in laudem suam prorupisse. Nam qui sponte ea refert, 202 que ad laudem eius proficiant, imprudentem se non dicit. Ostendit ergo que sint, que faciant illum ministrum Christi magis esse, quam sunt reliqui predicatores. Occasione enim inuenta, omnium tangit personas, etiam apostolorum, dolens quia Dei gratia minor in hoc iudicabatur; cum eadem operaretur, que ceteri apostoli, et fidei causa maiora exitia  toleraret. Unde et in alia epistola dicit: Plus illis omnibus laboraui .

In laboribus plurimis. Ideo in pluribus ait laboribus, quia et illi laborauerunt, sed non tantum. Hic enim a mane usque ad quintam horam uictum manibus querebat, et ita exinde usque ad decimam horam disputabat publice tanto labore, ut contradicentibus suaderet. In carceribus abundantius. Apertum est frequentius istum missum fuisse in carcerem, quam illos. In plagis supra modum. Ideo supra modum, quia ultra quam oportuit. Nam et illi cesi sunt, sed non tantum. In mortibus sepius. uerum est, quia hic frequentius pericula sustinuit, quam ceteri.

  A Iudeis quinquies quadraginta, una minus accepi. Hoc dicit, quia quinquies flagellatus est a Iudeis secundum legem Moysis, accipiens plagas triginta nouem, sicut scriptum est in Deuteronomio . Quod per quinque ergo uices factum est, hic summatim refert.

 Ter uirgis cesus sum. Hoc a gentibus passus est. Semel lapidatus sum. A Iudeis lapidatus est in ciuitate Lycaonia . Ter naufragium feci. Qui omni tempore legitur nauigasse, aduersis procellis facile fuit ter naufragium facere. Nocte et die in profundo maris fui. Hoc factum est, quando missus est Romam, cum appellasset Cesarem. . Tunc desperatione uite in alto, hoc est, in profundo maris fuit, mortem ante oculos  habens. Sic enim scriptum est in ipso loco: Ita ut desperaremus nos etiam uiuere .

 In itineribus sepe. Nunc alia memorat pericula, ut terra marique pro Christo uexatum se secundum carnem ostendat. Periculis, ait, fluminum. Si itinerum pericula recitat, quid est ut dicat. Periculis fluminum? Sed hyeme iter faciens; quia utique imbres assidui sunt, egredientibus fluminibus incurrebat periculum. Periculis latronum. Cum in ciuitate  diabolus eum occidere non posset, latrones illi excitabat in uia, cum nichil ferret, que latrones cuperent. Periculis ex genere. Iudeorum dicit persecutiones, qui fratres eius erant secundum carnem; dolebant enim, [a 1Kb] quia deserta Lege ad Euangelium Christi se conuerterat. Periculis ex gentibus. A gentibus persecutiones passus est propter mysterium incarnationis Domini nostri Iesu Christi, et unius Dei predicationem. Periculis in ciuitate. Usque adeo periculum fuit in ciuitate, ut per fenestram effugeret manus insidiantes sibi . Periculis in deserto. Periculum hoc a Iudeis fuit procuratum, quando eum, factis insidiis, in uia uolebant occidere . Periculis in mari. Iam superius dixit: Ter naufragium feci, nocte et die in profundo  maris fui; quod aliud fuit periculum in mari? Sed hoc est periculum, quando in mari, hoc est, in naui, milites cogitauerant omnes custodias occidere; ne quis enatans effugeret. Quod periculum centurio prohibuit inferi ne, Palus occideretur, ut eum uiuum Romam perduceret. Periculis in fictis fratribus. Falsi fratres ii sunt, de quibus dicit ad Galatas: Propter subintroductos autem falsos fratres, qui subintrauerunt explorare libertatem nostram, quam habemus in Christo Iesu . Hi enim partim christiani erant, partim Iudei, in neutro perfecti, qui zelo Legis Apostolo inuidiam excitabant, eo quod, predicato Christo, Legem iam cessare dicebat. Denique his perurgentibus, Timotheum compulsus est circumcidere. Fictus ergo christianus est, qui emulatione Legis  persequitur christianum: et hic est falsus frater. Si enim tantum Iudei erant hi, et propter Iudaismum fratres eos falsos appellat, quid opus erat iterare? Iam enim superius dixit: Periculis ex genere. Sed secundum carnem non sunt falsi fratres, in Christo autem falsi sunt; quia non tota mente christiani sunt . Fuerunt et alii falsi fratres, sicut Demas et Hermogenes .

 In labore [b 1Kb] et molestia. uerum est quia potest esse labor sine molestia: sed hic ideo addidit: Et molestia, ut laborem 203 ipsum exitiosum ostenderet. In uigiliis multis. Multe fuerunt eius uigilie: sed alie uoluntarie, altere ex necessitate; in pressura enim positus, necesse erat, ut uigilaret Dei querens auxilium: et non solum diebus, sed et noctibus  doceret, sicut dicit in Actibus apostolorum. In fame et siti . Fugatus frequenter a Iudeis persequentibus, necesse erat ut famem pateretur et sitim per inopiam. In ieiuniis sepe. Sepius ieiunauit, ut Dei adminiculo protegi mereretur: ieiunat enim, [c 1Kb] qui dum habet quod edat, abstinet. In frigore et nuditate. In frigore fuit et nuditate, quando  naufragium passus est. Denique ignem fecerunt, ait et refecerunt nos propter pluuiam imminentem et frigus Barbari in insula Melite .

 Preter illa que extrinsecus sunt instantia mea, quotidiana sollicitudo omnium Ecclesiarum. Sollicitudo hec, quam dicit quotidianam, [d 1Kb] de traditionis usu descendit, ut omnibus diebus commissum sibi populum instruat: illa autem que supra memorat, superindicta sunt, necessitate cogente. Dies enim ad opera datus est, nox ad requiem: sed quia instabat necessitas, ut omnibus succurreret, etiam noctu docebat. Se enim affligere non dubitabat; ne Dei gratia esset in otio.

 Quis infirmatur, et ego non infirmor? Compati se dicit omnibus, et condolere eo affectu,  quo prouideat uulneri medicinam. Hoc autem ideo prosequitur, ut ostendat qua cura commissam sibi Ecclesiam tueatur et regat, ac per hoc in nullo se minorem debere iudicari ceteris apostolis; quippe qui [e 1Kb] secundum quod declarauit, plus illis omnibus laborauerit, Maiore enim inuidia laborabat apud Iudeos pro ceteris apostolis; quia cum persequeretur Ecclesiam subito immutatus, factus est defensor eiusdem, testificans atque confirmans quod Christum, quem prius ut hominem mortuum estimabat, de celo secum locutum audierit . Cuius testimonium necessario multi sequerentur, scientes eum de persecutore non utique sine ratione factum defensorem. Hac causa excruciabantur Iudei, et querebant eum semper interficere. Quis  scandalizatur, et ego non uror? Scandalizari est carnis pati desiderium, quantum ad hunc locum pertinet. Et quia etiam inuiti solent scandalizari, illecti forma aut pulchritudine corporis, aut proprie carnis calore: Apostolus necessitatem humane nature considerans, uri se dicit; ut consulat talibus, compatiens infirmitati eorum: nec hos condemnans, sed commonens in humilitate sermonis; ut spe promissi premii repugnent stimulis carnis; ne quis eorum, qui eum audiunt, desideriis carnis uicti, desperantes de se, putantes iam non accepto ferre Deum, si corrigant, et in iisdem manentes, depereant.

 Si gloriari oportet, in iis que infirmitatis mee sunt, gloriabor. Hoc dicit quia si gloriandum est christiano, in humilitate gloriandum est qua  crescitur apud Deum. Unde alio loco dicit: Cum infirmor, tunc potens sum , hoc est, cum humilior [f 1Kb] pro fratrum salute, tunc exaltor. Hinc gloriandum est, non de carnis progenie, quia est quis ex semine Abrahe.

 Pater Deus et Domini nostri Iesu Christi qui est benedictus in secula, scit quod non mentior. Deum  testem dat, ut que dicit, facile credantur; et propter eos duntaxat qui eum non ut uerum apostolum honorificabant.

 Damasci princeps gentis Arethe regis custodiebat ciuitatem Damascenorum, ut me comprehenderet: et per fenestram in sporta demissus sum per murum, et effugi manus eius.



CAPUT XII.

 Si gloriari oportet, [a 1Kb] sed non opus est mihi. Princeps Damasci uidens Iudeos insidias tendentes Apostolo, implere uoluit per potentiam, malam cogitationem eorum, ut ipse si posset, eum comprehenderet, et ut Iudeis placeret, et ut diligens in officio sibi credito uideretur, si eum quem publice [b 1Kb] perturbatorem audiret, causa quietis interficeret. Hoc inter  ipsa primordia, tunc quando apparuit illi in uia Dominus eunti Damascum, incensi sunt Iudei, uidentes eum, qui uinctos credentes in Christum uenerat 204 perducere in Hierusalem, predicare sectam, quam uenerat condemnare : et sic factum est ut a discipulis per fenestram per murum in sporta demissus effugeret. Quod quidam indigne factum dicunt; quia non Dei auxilio liberatus est. Sed quod ab hominibus fieri potuit, quid opus erat, ut Dei suffragio liberaretur; cum Dei suffragium tunc sit necessarium, si humanum auxilium deficiat? Quo facto non sibi dicit expedire gloriari, quia presentis uite gaudium fragile est; si enim non euasisset, martyrium fecerat. Sed quia fugiendum in persecutione mandatum est ,  data opera effugit, nec enim debet aliquis exspectare ut in semetipsum peccetur. Ergo gloriandum dicit, quia euasit: sed non expedit, inquit, propter superbiam: quia de humilitate crescitur, et auxilium Dei mitibus proficit, non elatis. Preterea quia gloriatur mortem se euasisse, que pro fide infertur, [c 1Kb] inane uideri significat pati pro Christo; ideo non expedit gloriari.

 ueniam autem ad uisiones et reuelationes Domini. Nunc ostensurus est, quo sublatus est: ut proinde quanta et qualia sint, que illi ostensa et dicta sunt, possint intelligi: ne, sicut quibusdam uidebatur, minor ceteris apostolis crederetur. Scio, inquit, hominem in Christo ante annos quatuordecim, siue in corpore, nescio; siue extra corpus, nescio, Deus  scit, raptum huiusmodi usque ad tertium celum. Utrumque confirmauit, quia utrumque posse fieri non negauit: ut et sine corpore rapi potuisset, et in corpore. Et forte quibusdam uideatur non magnum esse, si homo Christi raptus est usque ad tertium celum; [d 1Kb] cum in tertio circulo dicatur luna esse. Sed non ita est, quia ultra omnia mundi sidera raptus intelligitur: et ideo magnificum et mirabile est  quod narrat; significat enim supra firmamentum, in tertium numero celum de spiritalibus celis raptum semetipsum.

 Et scio talem hominem, siue in corpore, siue extra corpus, nescio, Deus scit, quia raptus est in paradisum, et audiuit arcana uerba, que non licet homini loqui. Pro huiusmodi gloriabor. Bis se raptum dicit, id est, primo hinc usque ad tertium celum, deinde in paradisum celestem, in quo latroni dixit Dominus, quod futurus esset cum eo [e 1Kb] in paradiso, inquit , Patris: illic ubi et ciuitas Dei dicitur esse Hierusalem mater nostra. Quid ergo mirum, si post resurrectionem corpus iam expiatum atque tenuatum factum, immortale futurum credatur in celis ; quando non dubitat Apostolus  adhuc mortale corpus potuisse leuari in celos, et tolli in paradisum Dei Patris celestem? Pro huiusmodi homine, id est, qui tam dignus est Deo, ut hoc experiretur, gloriari se dicit: et non uult aperte dicere, quia de se loquitur, ne laudare se uideatur. Et Ioannes apostolus, cum de se sciatur loqui: Hic est, ait, discipulus, quem diligebat iehsu, qui et recubuit in cena supra pectus eius ; ne gloriose de se effari uideretur. Pro me autem non gloriabor, nisi in infirmitatibus meis. Sic de se non gloriatur, dum non aperte de se profitetur. In infirmitatibus sane inquit, meis gloriabor. Exponere enim pressuras passionum, et infirmitates angustiarum non uidetur gloriosum, [f 1Kb] sed flebile. Idcirco se in his gloriari dicit, sciens tamen quia ad profectum  perducunt [g 1Kb] remunerationum celestium. Quid enim tam gloriosum in futurum christiano, quam exitia pro Christo illata sibi narrare?

 Nam et si uoluero gloriari, non ero stultus; nam ueritatem dicam. Hoc dicit, quia si meritum suum profiteatur, quod habet apud Deum, non erit imprudens; uera enim loquitur. Ergo si quis pro meritis suis, que sibi ostensa sunt, loquitur, non est utique stultus: si autem taceat, est etiam prudens. Sed qua causa hic non palam glorietur, nunc subiicit dicens: Parco autem, ne quis me existimet supra id, quod uidet in me, aut audit aliquid ex me. Ostendit igitur qua causa non aperte glorietur: Ne quis me existimet, inquit, ultra, gloriam meam tendere, quam limes meritorum admittit. Hos significat,  quos obtrectatores habebat causa Legis, sicut supra memoraui. Nam utique meritorum gloriam bonum est non tacere; ut inuitentur credentes.

205  Et ne sublimitate reuelationum extollar, datus est mihi stimulus carnis, angelus Satane, [h 1Kb] ut me colaphiset, ne extollar. Deum bonis meritis prouidere testatur; dum permittit tentationibus bonos deprimi, non solum ne laborum suorum fructibus  abdicentur, uerum etiam ut augeantur his ad cumulum possessionis eterne. Hoc ergo remedium datum est Apostolo, ut iniuriis pressus, animo non possit extolli pro magnitudine reuelationum; quia otiosum pectus necesse habebat in iis, que uiderat, extolli.

 Propter hoc ter Dominum rogaui, ut discederet a me; et ait mihi: Sufficit tibi gratia mea; nam uirtus [a 1Kb] in infirmitate perficitur. Stimuli diaboli, quos perfide mentibus inferens ad nocendum Dei seruis instigat, ut cessarent ab eo, ter Dominum deprecatum se fuisse, et non impetrasse testatur: non quia despectum se dicit, sed quia inscius contra se petebat, ut cessarent ab eo tentationes, per quas perfectior se fiebat. Ideo ad Romanos dicit: Nam  quid oremus, sicut oportet, nescimus . Unde hoc dicit sibi responsum, ut sufficeret sibi gratia Dei, qua aut uires tolerandi addebantur, aut tempus pressure abbreuiabatur; ut deuotio dum infirmitate pressure accidentis non frangitur, probata uideatur. Libentissime itaque magis gloriabor in infirmitatibus meis, [b 1Kb] ut inhabitet in me uirtus Christi. Apertum est quia tunc gloriandum docet, quando iniuriis humiliatur. A Christo autem uirtus tolerandi prebetur; ut quia prius aspere, ac per hoc fastidiende iniurie uidebantur, postea libenter suscipiende; ut Christi auxilio lenirentur. Libenter ergo cedi se dicit, dummodo a Christo curetur, sciendo plus addere medicinam Christi ad salutem, quam infirmitas detrahit sanitati.

  Quapropter placeo mihi in infirmitatibus, in contumeliis; cum enim infirmor, tunc potens sum. uerum est, quia tunc uincit Christianus, cum perdere putatur: et tunc perdit perfidia, cum se uicisse gratulatur. Plaudit ergo, cum illi insultatur; et surgit, cum premitur.

 Factus sum insipiens, uos me cegistis. Compulsum se dicit, ut quid esset, ostenderet. Et non utique stultus est, qui de se uera locutus est: sed inclinat se, ut manifestet quia non uoluntate merita sua ostendit. Ego enim debui a uobis commendari. Manifestum est, quia hi debuerant testimonium ei perhibere aduersus obtrectatores eius, apud quos Ecclesiam constituit, et signorum prodigia apostolatus ostendit; ut hoc tacente, illi eum defenderent,  quem patrem habebant in Euangelio Christi. Nihil enim minus feci, quam illi ualde apostoli. ualde, hoc est nimis, sicut quibusdam uidebatur; nam hoc erant, quod et apostolus Paulus. Hoc ergo dicit, quia minor non est neque in predicatione, neque in signis faciendis, apostolis precessoribus suis, non in dignitate,  sed tempore. Nam si de tempore prescribendum putatur, ante cepit Ioannes predicare, quam Christus; et non Christus Ioannem, sed Ioannes Christum baptizauit. Num ergo sic iudicat Deus? Denique prior secutus est Andreas Saluatorem, quam Petrus: et tamen primatum non accepit Andreas, sed Petrus. Quare ergo apostolus quibusdam non uidebatur; cum eadem posset per Dei gratiam, que et apostoli? Ideo dolet, et compulsus ostendit, [c 1Kb] quid a dignatione Domini mereatur. Hinc est unde non solum minorem se non esse coactus est profiteri, sed et plus omnibus laborasse. [d 1Kb] Illis ergo displicebat, et non uidebatur esse apostolus, qui emulatione paterne legis predicationem eius respuebant, quasi inimici traditionis Moysis; quia  eam iam cessare dicebat, apostolis magis fauentes, et istum his humiliantes; quia illi non tam constanter contra Legem aliquid asserebant.

 Et si nichil sum, signa tamen apostoli facta sunt in uobis in omni patientia, signis, et prodigiis, et uirtutibus. Sic se humiliat, ut erigat; patientiam tamen primam memorat, quia diu illos portauit quasi impatientes egros; ut adhibita medicina signorum atque uirtutum, curaret uulnera erroris illorum.

 Quid est enim quod minus habuistis ceteris Ecclesiis, nisi quod ego ipse non grauaui uos? Donate mihi hanc iniuriam. Adhuc per humilitatem [e 1Kb] se commendat; ostendit enim non 206 minus illos aliquid habuisse ceteris Ecclesiis, sed et amplius;  Euangelium enim Dei gratis his predicauit, quod nullis concessum est Ecclesiis, dicente Domino: Dignus est enim operarius mercede sua . Si ergo pro bono opere [f 1Kb] iniuria, inquit, dignus sum, ignoscite mihi: omnis enim stultus boni accusator est. Ut hos ergo imperitos ostendat, ueniam ab his postulat eius facti, de quo laude dignus est.

 Ecce tertio hoc paratus sum uenire ad uos, et non uos grauabo. Ne forte hoc inter initia fecisse putaretur ad commendationem suam, post autem mercedem euangelice predicationis uelle accipere, ostendit in ea se uoluntate durare; ne factum suum postea emendare uideretur, et esset quod ab obtrectatoribus reprehenderetur. Non enim quero que uestra sunt, sed uos. Ostendit ideo se  nolle accipere ab eis, ut illos ipsos lucraretur; ut intelligentes quia pecunie preponit eos, tandem cognoscerent affectum illius erga se. Nec enim debent filii parentibus thesaurizare, sed parentes filiis. Patrem se eorum significat, sicut in prima epistola dicit: Per euangelium ego uos genui .  Carnales tamen parentes sunt, qui filiis thesaurizant; nam spiritales a filiis dignum est ut accipiant sumptus ad sustentandam uitam presentem. Non enim magnum est ut spiritalia tradentes, consequantur carnalia. Hic autem in tantum probat se nolle accipere, ut transferat causam carnalis patris ad spiritalem; ut non solum non ab his accipiat, sed et si potest fieri, ipse illis tribuat, sicut iam supra dixi. Alias ecclesias exspoliaui, accepto stipendio ad ministerium uestrum . Hoc dicto tangit eos, ut intelligant quantus sit et quid ii mereantur, qui tanti apostoli prouidentiam neglexerunt.

 Ego uero libentissime impendam et super impendam, et ipse impendar pro animabus uestris. Nunc aperte affectum et caritatem, quam circa eos  habebat, ostendit; quando non solum sua pro eis impendere, et propensius impendere paratum se dicit, sed et seipsum pro salute animarum eorum etiam mori, sicut et apostolus Ioannes dicit: Quia exemplo Saluatoris pro fratribus etiam animas nostras debemus ponere  Plurimum uos diligens, minus diligor. Prouocat eos ad amorem; quia ipsi plus illum deberent diligere, maxime per quem didicerunt uiam salutis, per quem et acquisiti sunt Deo, ex perfidis facti fideles, et ex contaminatis purificati.

 Sed esto, ego uos non grauaui; sed ut astutus dolo uos cepi. Omnia que possent ex aduerso proponi, non tacet, ut se purget per omnia; quia nichil per circumuentionem egit apud eos, sed in simplicitate, sibi semel prospiciens, his duplici genere;  ut et apud Deum prouideret eis, et hic censum illorum non quereret: sibi autem hoc sufficere quod a Deo promissum est in futurum. Forte enim suspicarentur ideo illum contempsisse, quia parua erant, que offerebantur, ut maiora consequeretur; ut circumspiciens merita sua, non pecuniam refutaret, sed [a 1Kb] numerum indignum sibi estimans contemneret.

 Num per aliquem eorum, quos misi ad uos, circumueni uos? Hoc est, quod dicit, quia quos misit, non illis hoc intimarunt, ut si uellent, pacatum habere Apostolum, dignam quantitatem persone illius offerrent; quia ideo noluisset accipere, quia minus quam dignum erat, offerebatur. Quod compositum Apostoli astutia intelligerent; ut quod egit,  non per contemptum, sed per auaritiam egisse probaretur.

 Rogaui Titum, et misi cum illo fratrem. Numquid auarus in uos fuit Titus? Nonne eodem spiritu ambulauimus? nonne iisdem uestigiis? Apertum est quia quando ab iis quos misit, nichil tale dictum aut factum est; una eorum sententia probatur in bono, exclusa suspicione auaritie.

 Iterum putatis quod excusemus nos  apud uos? Hoc est, quod dicit: Olim de nobis [b 1Kb] dubitatis, arbitrantes quia non simpliciter agamus uobiscum. A pseudoapostolis enim exagitabantur, quia uolentes depredari eos, tergiuersatione hoc agere Apostolum asserebant, quasi ut plus possit accipere. Coram Deo in Christo loquimur: omnia autem, karissimi, pro uestra edificatione. Sic cupit illos uerum et bene sentire de se, ut et ratione et testificatione satis illis faciat; quia non ut sibi prosit, talem se probet: sed ut ad edificationem eorum 207 proficiat; ut uel sic amorem illorum circa se prouocet, dum non grauat censum illorum et auctoritatem potestatis in arguendis uitiis non inclinat. Sine dubio enim prodest ei, qui corripitur, ut emendet: si prepositus ideo oblata refutet, ut libere  arguat.

 Timeo enim, ne cum uenero, non quales uolo, inueniam uos. Quoniam non omnes adhuc quos in prima epistola corripuit emendauerant se, in quibus fuerant uitiis reprehensi; ideo cum auctoritate uult uideri iturus ad illos, ut territi corrigantur; ut tales illos inueniat, quales uult. Et ego inueniar a uobis, non qualem uultis. Hoc dicit, ut tales se prebeant, ut conueniat eis cum Apostolo, ut inuicem congaudeant sibi. Ille enim inuenit aliquem, qualem non uult, qui se talem facit, ut discordet ab illo. Ne forte sint inter uos contentiones, emulationes, animositates, dissensiones, detractiones, susurrationes, tumores, seditiones. Nunc errores memorat, quos in superiore epistola reprehendit; quando personis deferentes,  et alterum alteri preponentes dissidebant ab inuicem.

 Ne iterum cum uenero, humiliet me Deus apud uos, et lugeam multos ex iis, qui ante peccauerunt, et non egerunt penitentiam super immunditia et fornicatione, et impudicitia, quam gesserunt. Hoc premonet, ut non illos tales inueniat, quales dudum inuenerat cum uitiis diuersis operum immundorum, uel magis nominum; [c 1Kb] quia omne opus sine crimine est, sed inordinationis nomen facit crimen. Tunc enim est illicitum, cum aliter fit, quam concessum est. Illis ergo peccantibus, se humiliari dicit; quia incipit, ut pius pater peccata filiorum deflere. Quis enim pater non gaudeat, bene agentibus filiis? Sic iterum necesse est lugeat, [d 1Kb] si praue uersentur.  Ideo admonet, ut si qui preteritarum fornicationum, aut alterius immunditie, uel impudicitie non egerunt penitentiam, sicut quidam [e 1Kb] quos significat non egisse, nunc agerent; ut ueniens sine tristitia esset cum eis. Cum enim dicit: Et lugeam multos ex iis, qui ante peccauerunt, et non egerunt penitentiam, probat quosdam ex his egisse penitentiam, quosdam non egisse. Quod Nouatiano aduersum est, qui dicit fornicatores non posse peragere  peragere penitentiam, et recipi in communionem. Hic probat peregisse, ac per hoc receptos esse in pace Ecclesie. Tres ergo formas peccatorum probat, cum fornicationem, et impudicitiam, et immunditiam nominat.



CAPUT XIII.

 Tertium hoc uenio ad uos. Superius preparatum se dixit, nunc iam uenturum significat. In ore duorum uel trium testium stabit omne uerbum. Hoc secundum Legem dixit , ut aliquis duobus aut tribus testibus, aut purgetur, aut condemnetur: ita et hi tertio aduentu Apostoli, ut purgati inueniantur, commonet.

 Predixi enim et predico, ut presens  secundo aduentu, et absens nunc scribo iis, qui ante peccauerunt, et ceteris omnibus, quia si uenero iterum, non parcam. Pridem se dixisse significat presentem, ut corrigerent se; ne cum pudore corriperentur: et nunc iterum absentem se eadem dicere contestatur; ut post secundam correptionem, si se non emendauerint, parci eis non debeat.

 Quomodo probationem queritis eius, qui in me loquitur Christus? Probationem querunt Christi loquentis in Apostolo, dum preceptis non obediunt, uolentes probare, si ausit uindicari; ut per id intelligatur [a 1Kb] esse fide auctoritatis, ut de cetero timeatur. Qui enim magistrum contemnit, emendari se querit. Qui in uobis non infirmatur, sed potens est in uobis. Potens est in his Christus; quia uiderunt in  nomine eius mortuos excitatos, demones fugatos, paralyticos conualuisse, surdos audisse, mutis redditum affatum, claudos cucurrisse, cecos uidisse. Hec omnia uirtutis sunt, non infirmitatis: denique hac causa attracti ad fidem sunt.

 Nam etsi crucifixus est ex infirmitate nostra, sed uiuit ex uirtute Dei. uerum est, quia propter peccata nostra crucifixus est Christus; ut mortem destruens, credentes sibi liberaret ab ea. Infirmari ergo se passus est propter nos, ut mortem uinceret nobis. Descendens enim ad inferos, qui omnino peccatum nesciebat, et quasi peccator occisus, chirographum Ade deleuit; ut de cetero defuncti sub eius nomine, 208 a morte non tenerentur, sed haberent fiduciam eundi ad celos. Propter infirmitatem ergo  nostram occisus reuixit uirtute Patris; ut discipulis probaret que docuerat esse uera, exemplo in se ostenso. Etenim nos infirmamur in illo. Hoc ad apostolorum personam pertinet, qui eum, id est, Christum predicantes, infirmabantur; dum iniuriis agebantur, claudebantur, cedebantur. Sed uiuimus cum eo ex uirtute Dei erga uos. Manifestum est quia si a perfidis infirmabantur apud credentes: non erat hec infirmitas, sed profectus; quia hinc potentiores fiunt fideles, dum infirmantur. [b 1Kb] Illata ergo mors a perfidis,  uita est erga credentes; uirtute enim Dei resurgent, ut uiuant cum Christo.

 uos ipsos tentate, si estis in fide: ipsi uos probate. Inuicem ut se fratres discutiant, precipit; sollicitiores fiunt enim, si secum inuicem conferant. Tentationem ergo hanc probationem uoluit intelligi; quia omnis probatio tentatio est; non tamen omnis tentatio probatio. Si enim Deus tentare dicitur, probatio est: [c 1Kb] si autem diabolus tentare dicatur, tentatio est; quia euertere nititur. Et homo aliquando tentat, ut probet; aliquando, ut capiat. An non cognoscitis uos, quod Christus iehsu in uobis est, nisi reprobi estis? Hoc dicit, quia si probare uos inuicem nescitis, non cognoscitis quia iehsu Christus est in uobis, et hoc est reprobum esse, nescire religionis  et professionis sue fidem. Qui enim fidei sue sensum in corde habet, hic scit Christum Iesum in se esse.

 Spero autem cognituros uos quia non sumus reprobi. Prouocat eos ad scientiam fidei, et recte uite. Cum enim ceperint scire apostoli sui certam auctoritatem et meritum apud Deum, poterunt et circa se esse solliciti.

 Oro autem Deum, ne quidquam mali faciatis: non ut nos probati appareamus, sed ut uos quod bonum est, faciatis: nos autem, ut quasi reprobi simus. Eo affectu quo semper orat pro eis, ut a malis temperent. Non ut nos, inquit, probati appareamus, id est, non ut in auctoritate uideamur, uobis peccantibus. Sed ut uos quod bonum est, faciatis: nos autem,  ut quasi reprobi simus. Quid est hoc? Orat Apostolus, ut reprobus sit? Non sane: sed hoc orat, ut his bene agentibus, dum non auderent corripere, quasi humilientur, et humiliati uel reprobi appareant. Probati enim a Deo uidentur, dum iudicant peccatores, auctoritate concessa. Si ergo quos iudicent, non sint, cessante in his auctoritate, quasi reprobi uidentur.

 Non enim possumus aliquid aduersus ueritatem, sed pro ueritate. Hoc dicit, quia potestas non est data contra ueritatem, ut arguant bene uiuentem: sed pro ueritate, ut uindicent in eum, qui inimicus est legis. Ideoque cessabit potestas, si quod bonum est fecerint. Unde et ad Romanos ait: uis non timere potestatem? Bonum fac, et habebis laudem  ex illa . Cum ergo non timet bonum operando, euacuata est apud eum potestas: hoc est quasi reprobum esse; quia hoc in eo cessat, unde probatur potestas.

 Gaudemus enim, cum nos infirmamur; uos autem fortes estis. Hoc est infirmari, non exercere potestatem: hos autem optat fortes esse; ut bene agentes uitia uincant, et prohibeant a se uindictam aut correptionem. Hoc et oramus et uestram consummationem. Petit orans, ut in eo perficiantur,  nec peccent consummati in uirtute bone uite, et incorrupta fide.

 Idcirco hec absens scribo, ut non presens durius agam. Apertum est quia ideo absens commonet, [a 1Kb] ut correctiores illos inueniat, et non illic positus increpet cum pudore; ut erubescat, qui peccat, in cetu fraterno. Secundum potestatem quam Dominus dedit mihi in edificationem, et non in destructionem. Hec potestas est, quam superius optat esse otiosam, his bene agentibus: si quo minus, exercere se in hac, ut edificentur correpti, non mortificati peccatores. Non enim destruuntur, qui arguuntur, ut corrigantur: sed edificantur ad uitam.

 De cetero, fratres, gaudete, perfecti estote, consolationem percipite, idem sapite, in pace  agite; et Deus pacis et dilectionis erit uobiscum. Gaudium hoc de emendatione erit, unde et poterit prouenire perfectio: sed ante erit consolatio, ut spe futurorum deserant presentem oblectationem. Idem sapite: hoc ait, propter ueterem discordiam; ut iam 209 unum sentiant. In pace agite. Si concordes fuerint, habebunt pacem. Et Deus pacis et dilectionis erit, inquit, uobiscum. Deus pacis est Christus, qui dixit: Pacem meam do uobis, pacem relinquo uobis . Ipse est et Deus dilectionis; quia iterum ait: Nouum mandatum do uobis, ut diligatis  inuicem. Et in hoc, inquit, cognoscent omnes quia discipuli mei estis, si dilectionem, qua dilexi uos, habueritis inuicem . Alia tamen pax Dei, alia mundi est; quia et maligni [b 1Kb] et spurici habent pacem, sed ad damnationem; Christi enim pax libera est a peccatis. Perfidiam ergo fugit, dolum spernit, factis malis repugnat. Hec Deo placita est et amica, diabolo autem inimica. Hanc qui habuerit, habebit et dilectionem simul et Deum eorum ad tuitionem perpetuam.

Salutate uos inuicem in osculo sancto. Hec salutatio ecclesiastica est; 210 quia oscula hec non carnalia, sed spiritalia sunt, que complexu corporum animos copulant non desiderio carnis, sed spiritus. Salutant uos sancti omnes. Prouocat eos ad sanctitatem, ut et  ipsi audeant reddere uicem sanctis in salutatione; ideo enim a sanctis salutantur, ut illos imitentur.

Gratia Domini nostri Iesu Christi, et dilectio Dei, et communicatio Spiritus sancti sit cum omnibus uobis. Amen. Trinitatis hic complexio est, et unitas potestatis, quia totius salutis perfectio est. Dilectio enim Dei misit nobis Saluatorem Iesum, cuius gratia saluati sumus. Ut possideamus hanc gratiam salutis, communicatio facit sancti Spiritus: hic enim dilectos a Deo, et saluatos gratia Christi tuetur; ut trium perfectio consummatio sit hominis in salutem.





IN EPISTOLAM BEATI PAULI AD GALATAS.



209 PROLOGUS.


Omnis credens in Christum, et obseruans Legem factorum, male intelligit Christum: sicut et Symmachiani, qui ex Phariseis originem trahunt, qui seruata omni Lege, Christianos se dicunt, more Photini Christum non Deum et hominem, sed hominem tantummodo definientes. Si enim Deum intelligerent Christum, nichil de Lege factorum sperarent, id est, de neomeniis, sabbato, circumcisione, et discretione  escarum; quia qui Deum et Dominum Legis colit, supra Legem est: nec potest iudicari a lege, qui cum legislatore concordat. Denique non illorum causa Lex data est, qui Deum colebant: sed eorum qui male et credebant et agebant ad contemptum Creatoris. Unde dicit ad Timotheum: Nec enim iusto lex posita est, sed iniustis, et male uersantibus.  Et Moyses sic inquit: Timentes facietis filios Isrel. . Unde et Galate, uel ii qui eos subuertebant, adhuc erroris nebula contectum cor habentes, non cernunt sensum Esaie prophete inter cetera dicentis: uerbum enim consummans et breuians in equitate; quia uerbum breuiatum faciet Dominus super terram. .  Si ergo hec dicta intelligerent; a Lege recederent, scientes, a predicatione Ioannis Baptiste Legem iam cessare; ut sola fides sufficiat ad salutem, abbreuiata ex Lege. In Lege enim et de Deo Patre, et de Christo Filio eius, et de Spiritu sancto continetur predestinatum in tempore, quod manifestatum est in predicatione; nam si signaculi causa circumcidebantur filii Isrel, ut exinde apparerent filii esse Abrahe iuxta carnem, rite cessare debet circumcisio;  quia signum habent credentes mortis deuicte, quo dignoscuntur filii esse Abrahe, sed secundum fidem; Abrahe enim promissus est, qui ueniens uinceret mortem. Denique hunc exspectabat Abraham, quem in spiritu sentiens natum, gauisus est, sciens se in breui introduci in celos. Unde dicit Dominus ad Iudeos: Abraham cupiuit uidere diem meum: et uidit, et gauisus est ; tempore enim quo simul adhuc erant filii Isrel in eremo, antequam uicini essent gentilium, non sunt circumcisi. At ubi commisceri habebant gentibus, tunc a Iesu Naue [a 1Kb] circumcisi sunt de petra , que significat Christum: Quia petra, inquit, erat Christus , ut designaret per Christum futuram  circumcisionem cordis, sicut dixerat Moyses, et Hieremias propheta: Circumcidite uos Deo, et circumcidite preputium cordis uestri ; ut amputata caligine per remissionem acceptam peccatorum digni fierent uidere gloriam Dei, quam sub Lege positi uidere nequiuerant causa peccati. Ut ergo et Christum Deum signaret, et non se ab homine ea didicisse que docebat, assereret, ita incipit:



CAPUT PRIMUM.

 Paulus apostolus non ab hominibus, neque per hominem, sed per Iesum Christum, et Deum Patrem, qui suscitauit eum a mortuis. Apostolum se non ab hominibus electum, et missum ad  predicandum testatur, sicut erant quidam, 210 qui electi ab apostolis mittebantur ad Ecclesias roborandas; neque sicut alii, qui a Iudeis mittebantur ad disturbandas Ecclesias, quos pseudoapostolos uocat: sed a Filio Dei missum se, quem in hac causa idcirco hominem negare uidetur; quia precepta quasi Deus dedit, non quasi homo [a 1Kb] et quem elegit, diuino iudicio elegit. Per quod idoneum et firmum se predicatorem significat; quia multo utique melior est, quem Deus elegit, quam quem homo. Neque, inquit, per hominem, sicut arbitrabantur de Christo, qui hos cogebant circumcidi; sed per Dominum Iesum Christum, id est, per eum, qui Deus et homo est. Quod statim aperit, cum dicit: Et Deum Patrem,  qui suscitauit eum a mortuis. Hoc dicto, duas hereses damnauit, et Manichei, et Photini; quia Manicheus Christum hominem negat, et non negat crucifixum: et Photinus Christum Deum esse non concedit; et tamen ipsum se, hoc est, corpus suum excitasse a mortuis negare non audet: ut Manicheus cum crucifixum non negat, stulte eum hominem non fateri uideatur: et Photinus impietate quadam Deum negare, quem se ipsum a mortuis excitasse fatetur. Legit enim dixisse Dominum: Soluite templum hoc, et ego tribus diebus excitabo illud. Hoc autem dicebat de templo corporis sui . Igitur ipse excitans se a mortuis, corpus suum significat se a mortuis excitasse; et nichilominus tamen a Patre suo dicitur excitatus, propterea quod omnis uirtus Filii de Patre est; ut gesta Filii facta sint Patris, ex quo  sunt omnia.

 Et qui mecum sunt omnes fratres, Ecclesie Galatie. Postquam auctoritatem suam commendauit, adhuc auget ad causam; ut ceteros qui secum erant, omnes commotos aduersus eos ostenderet. Quamuis sufficeret auctoritas eius, ne posset refutari; tamen ut grauet factum illorum, quo a prima a fide destiterant, multos secum accensos ad errorem illorum arguendum designat. Facile enim poterit quis intelligere errare se, si a multis se uideat reprehendi.

  Gratia uobis et pax a Deo Patre nostro, et Domino Iesu Christo. Utriusque beneficio tam Patris, quam Filii genus hominum subleuatum ostendit. Nec minorem Filium significat, cum eum Dominum nostrum uocat: neque Patrem maiorem, quia eum Deum nostrum appellat; quia non erit uerus Deus Pater, nisi et Dominus sit: neque uerus Dominus Filius, nisi et Deus sit. Si ergo una gratia Patris et Filii erga nos est, quid est, inquit, [b 1Kb] ut de Filio minus sentientes, Legem illi equetis, ut partim Christo, partim Legi seruiatis, cum legeritis Dominum dicentem: Quia Dominus est Filius hominis etiam sabbati ? ut per hoc uideant quanta contumelia ab eis Domino irrogetur, quando comparant Dominum famule.

  Qui dedit semetipsum pro peccatis nostris. Aperte ostendit nichil prodesse Legem, quando Christum dicit obtulisse se, ut pro nobis pateretur, ut nos iustificaret, quos Lex reos tenebat; ut eruti a Lege per fidem Christi, iam non peccatores essemus; sed iustificati secunda natiuitate, filii Dei appellati. Cum enim [c 1Kb] in ditione diaboli genus hominum 211 teneretur, Saluator obtulit se uolenti diabolo; ut illudens eum potestate uirtutis sue  auferret ei, que malo iure tenebat obnoxia. Exspoliatis itaque inferis, tropeum animarum pertulit ad Patrem, ex quo sunt omnia; quod Lex utique facere non potuit. Quamquam profutura data sit, nobis tamen peccantibus conuersa est, ut fieret inimica;  et cepit occidere, non uiuificare. Christus autem donans delicta, non solum uiuificauit nos, sed et sibi sociauit; ut filii Dei uocemur facti per fidem. Quantus ergo error est post gratiam reuerti sub Lege, hoc est, post acceptam libertatem uelle seruire; ut ereptus gladio immemor beneficii denuo se uendat laniste? Accusator est enim emptoris, qui relicto eo, rursum ad priorem dominum redit. Ut liberaret nos de presenti seculo maligno. Hoc dicit, quia ideo morti concessit se Dominus, ut nos ab errore seculi liberaret, id est, ut ab intelligentia huius seculi, quod curriculis senescente etate deuergit in finem, alieni facti, futuri seculi quod occasum nescit, participes simus in sensu unius Dei. Presentis enim seculi hec est malignitas, quia non reddit  congruam reuerentiam creatori Deo, et restauratori Christo; dum multos sibi deos confingit error humanus, aut dum Christo a credentibus debita honorificentia non reseruatur.

 Secundum uoluntatem Dei et Patris nostri, cui gloria in secula seculorum. Amen. Ut firmum sit et plenum auctoritate, quod dicit quia Christus nos liberauit; addit quia istud Patris fecerit cum uoluntate.

 Miror quod sic tam cito transferimini ab eo, qui uocauit uos per gratiam Christi in aliud Euangelium. Euangelium bonum nuntium est, ac per hoc  et lex uetus Euangelium est [a 1Kb] excepta Lege factorum: sed hoc potius in quo, quod promissum est, solutum est, per quod peccatores ad indulgentiam conuocantur. Mirari ergo ideo se dicit, quia de optimo et maximo beneficio decidentes, manciparunt se Legi factorum; ut perderent quod fuerant consecuti, ut de accepta libertate ruerent in seruitutem, cito euersi: cum mos sit ut paulatim aliquis de malo transeat ad bonum, hi autem de bono facile traducti sunt ad opera carnis, que sunt grauia. Raro enim contingit, ut quis de letitia confugiat ad exitia: ac per hoc admiratur hebetudinem illorum, qui in securitate positi, labori se subiecerunt inani. Tale est, si nauta insanus stans in portu, de tempestate securus, laxet nauim in altum; ut perturbetur diuersis  procellis: ita et hi per stultitiam subiecerunt se; ut dolores paterentur pudoris desecti, et iugum seruitutis Legis susciperent, nulla huius rei spe predicata. In aliud ergo euangelium uocati fuerant, quam quod hi predicabant, qui eos subuerterant; non tamen aliud ab eo, quod apostoli annuntiabant, quod hi pseudoapostoli aliud esse asserebant ad inuidiam Apostoli, qui eos instruxerat. Et ut Galatas per hanc fallaciam circumuenirent, necesse erat ut Euangelium Apostoli aliud esse dicerent, quam quod ratio Saluatoris docebat: hoc autem esse uerum, quod ab eis cum legis ueteris concordia predicabatur. Hi sunt qui questiones fecerunt Paulo et Barnabe de hac re, sicut continetur in Actibus apostolorum ; isti enim docebant ex gentibus credentes  quia nisi circumciderentur more Moysis, et iudaizarent, salui esse non possent.

 Quod non est aliud, nisi aliqui sunt, qui conturbant uos, [b 1Kb] et uolunt conuertere Euangelium Christi. Apertum est quia hoc agebant, ut conuerterent Euangelium Christi immutantes traditiones; ut sub nomine Christi essent Iudei: et hoc est conuertere Euangelium Christi in Legem.

 Sed et si uos, aut angelus de celo euangelizauerit uobis, preterquam quod euangelizauimus, anathema sit, sicut prediximus, et nunc iterum dico: Si quis uobis euangelizauerit, preterquam quod accepistis, anathema sit. Nemo miretur Apostolum, qui feritatem morum mansuetabat, sic esse commotum; pro Galatarum enim salute indignatur  aduersus inimicos discipline christiane. Indignatio enim hec ostendit non leue peccatum esse post acceptam fidem conuerti ad Legem: nam tam firmum atque uerum Euangelium, quod eis predicauerat, asserit; ut etiam seipsos, id est, apostolos, immutati forte aliter predicarent, non audiri doceret, quorum utique fama quod essent apostoli Christi, peragrauerat omnem locum. Aut si forte diabolus angelum 212 Dei se fingens, ut facile possit audiri, de celis appareret contra hec predicans, sciretur esse contrarium, et ut abominatio haberetur. Si ergo  apostolos Christi, quorum tam preclara opinio in signis et prodigiis erat faciendis, et Angelum de celo, quem possit spiritalis ratio commendare, aliter docentes, quam ab apostolo Paulo edocti erant, anathematizari precepit; quanto magis quos nullum testimonium ad seducendum potest commendare? Ideo autem iterat contestationem, ut confirmet eos in prima traditione; iterata enim lex sollicitiores reddit negligentes.

 Modo enim hominibus satisfacio, aut Deo? hoc est, numquid hominibus satisfacio, suadendo uobis reuerti ad gratiam Christi, an Deo? Non hominibus utique, sed Deo; ut per satisfactionem reuertantur ad Deum, quem spreuerant. Denique statim subiecit: Aut quero hominibus placere? Si adhuc  hominibus placerem, seruus Christi non essem. Significat igitur hos a quibus fuerant euersi, non Deo, sed hominibus placere in Galatarum subuersione, sicut et semetipsum iamdudum, quando Ecclesiam, ut Patrum traditionem uindicaret, persequebatur. Ut enim a Iudeis laudari possent, secundum uoluntatem illorum, Legem seruandam dicebant; ne si uerum Euangelium Christi predicarent, inimicos eos facerent. Hic autem apostolus Paulus, qui omni deuotione Deo placere docebat, non timebat homines offendere, dummodo Dei gloriam commendaret; omnia enim presentia postponens futuris, [c 1Kb] se commendabat spebus, ut Christi idoneus seruus: idonei autem serui esse non possunt, qui sub nomine Domini propriis lucris student. Sed forte contra aliquis dicat:  Ergo qui Legem predicabant, quam Deus dicitur dedisse, hominibus seruiebant. Quomodo ergo idonea Lex esse dicitur, cuius predicatio secundum hominum uoluntates narratur temperata? Ante aduentum Domini Lex iuxta Dei uoluntatem predicabatur; tempus enim ei debebatur, ut seruaretur: at ubi uenit Dominus promissus in Lege, cessare oportuit Legem, iuxta predictam sententiam prophetarum. Unde dicit Dominus: Lex et prophete usque ad Ioannem ; nec enim dignum erat ut presente Domino Legis auctoritas seruaretur. Ideoque si quis de cetero Legem seruandam putat, iam non Domini uoluntati obtemperat, sed repugnat; similibus enim suis satisfacit.

 Notum autem uobis facio, fratres,  Euangelium, quod predicatum est a me, quia non est secundum hominem; neque enim ego ab homine accepi illud, aut didici: sed per reuelationem Iesu Christi. Nunc principia epistole aperit; ipsum enim sensum uult manifestare, quia ea que docebat, non ab homine didicerat; ne forte dubitaretur de iis, que docebat. Neque secundum humanum iudicium aptata erat eius precidatio: ut indigna diuina auctoritate uideretur: sed a Dei Filio dicit se didicisse per reuelationem, cum iam post resurrectionem esset in celis, sicut prememoraui; et ea que didicit, conuenire  uoluntati maiestatique eius, a quo se didicisse testatur. Spiritalia enim sunt, que seruata meritum collocant apud Deum: illa enim carnalia sunt, que tempore suo seruata, nec meritum nec immeritum prestiterunt apud Deum: non seruata obfuerunt; quia et qui non fecerant Legem, sub maledicto erant: et qui fecerant, non iustificabantur apud Deum, quia iustus ex fide uiuit. Illa enim ut oneri essent, seruanda mandata sunt, non dignitati.

 Audistis enim conuersationem meam aliquando in Iudaismo, quia supra modum persequebar Ecclesiam Dei, et expugnabam eam, et proficiebam in Iudaismo super multos cetaneos meos in genere meo, abundantius emulator exsistens paternarum mearum traditionum. Propositum suum, quo prius iuxta  carnem uigebat, repugnans Ecclesie, breuiter memorat: sed ut famulus Christi esset, hoc se reliquisse dicit. Magis enim se deuotum, quam illos in uindicando Legem fuisse designat; non tamen propter hominum fauorem, sed hoc putans utile apud Deum. Per ignorantiam enim, cum humanitati placeret, Deo se seruire putabat, liberam habens conscientiam; nesciebat enim [a 1Kb] iam tempus asserende Legis non esse, doctrinam secutus patrum, aut in errore, aut in maleuolentia constitutorum; et omni industria et feruore mentis id agebat, ut ceteris cequalibus sibi emulatione Legis prestantior uideretur, sic insaniens contra disciplinam Christi, ut nulli hominum parceret fidei federa assecuto. Sed cum Dei reuelatione laborem hunc 213 inanem esse didicisset, et  magis contrarium; destitisse ab eo, et se fidei gratie subdidisse; ut profectus ei esset apud Deum, memorat. Si ergo hic qui Isrelita est, et qui dignitate doctoris fultus erat apud Iudeos, eruditus a Gamaliele, uiro prudentissimo, locum habens cum optimis uita hominibus, reliquit Legem; quanto magis ii, qui extra Legem erant, Legi se subiicere non debuerant? Et si hic gaudet exisse se de sub iugo seruitutis, quid est ut libertatem suam obligauerint uinculis Legis?

 Cum autem placuit ei, qui me segregauit de utero matris mee, et uocauit per gratiam suam reuelare Filium suum in me, ut euangelizarem eum in gentibus; continuo non acquieui carni et sanguini. Cum in Lege haberet fiduciam, inscius iam  tempus Legis seruande non esse, et omni auiditate contenderet, putans Dei se uoluntate hoc agere, ut resisteret Euangelio Christi; uidens Deus emulationem eius bonam, sed scientiam ei deesse, placuit ei uocare illum ad gratiam suam, sciens iam idoneum hunc esse ad predicandum Euangelium Filii eius in gentibus; quia si in re minima tam uelox et fidus erat audacia conscientie, non adulatione cuiusquam; quanto magis in predicando dono Dei futurus esset constantior spe promissi premii? Prescientia ergo Dei segregatus est de utero matris sue, id est, antequam nasceretur, uel statim natum sciuit Deus futurum  bonum, sicut dicit ad Hieremiam prophetam: Priusquam te formarem in utero, noui te, etc. : ita et apostolum Paulum, sciens quis esset futurus, preuenit eum; ut antequam conuerteretur, uocaret eum, quia erat necessarius. Denique statim suscepit dispensationem doni Dei, omni postposita cura carnali; nec enim consilium cuiusquam petiit, aut ad aliquem retulit quid esset acturus: sed protinus predicauit Christum, quia hic est Filius Dei. Nam sicut futuri mali frequenter ante sunt boni; ita et solent futuri boni prius esse mali.

 Neque ueni Hierosolymam ad precessores meos apostolos, sed abii in Arabiam, et iterun regressus sum Damascum. Non fuisse dicit necessitate electum se a Deo pergendi ad precessores suos apostolos,  ut aliquid forte disceret ab eis; quia Deus ei reuelauit per Filium suum quomodo doceret. Hoc ideo loquitur, ut ostendat non aliud tenendum esse, quam quod docet: nec hominibus credi, sed Deo, a quo se didicisse testatur; ac per hoc eos, qui illos in Legem induxerant, esse doctores falsos; quia non a Deo traditum erat, quod docebant. A Damasco ergo in Arabiam profectus est, ad predicandum, ubi nullus erat apostolorum; ut ipse illic fundaret Ecclesias [b 1Kb] ne subrepentibus pseudoapostolis, Iudaismus seminaretur. Et inde iterum regressus est Damascum, ut uisitaret quibus rudis predicauerat Euangelium gratie Dei.

 Deinde post annos tres ascendi Hierosolymam uidere Petrum, et mansi apud eum dies  quindecim. Dignum fuit ut cuperet uidere Petrum; quia primus erat inter apostolos, cui delegauerat Saluator curam Ecclesiarum: non utique ut aliquid ab eo disceret; quia iam ab auctore didicerat, a quo et ipse Petrus fuerat instructus: sed propter affectum apostolatus, et ut sciret Petrus hanc illi datam licentiam, quam et ipse acceperat. ueniens ergo ad eum, hospitio receptus est, et apud eum mansit dies quindecim, quasi unanimus coapostolus. Hec ideo manifestat, ut ostendat concordiam se cum apostolis habuisse, nec in aliquo dissensisse, sicut susurrabant de eo pseudoapostoli; ut eum apud Ecclesias gentium deformarent, et sua mala simplicioribus insererent, dicentes ea conuenire cum doctrina apostolorum maiorum.

  Iterum reuersus sum Damascum, alium autem ex apostolis uidi neminem, nisi Iacobum fratrem Domini. Iacobum uidit Hierosolyme; quia illic erat constitutus ab apostolis episcopus, qui et ipse prius fuerat incredulus, sicut dicit Euangelista: Quia nec fratres eius, inquit, adhuc credebant in eum . Hic Iacobus filius fuit Ioseph, qui ideo frater Domini appellatus est, quia et Ioseph pater eius, etiam Domini pater nuncupatus est. Sic enim dicit Maria ad Iesum in Luce Euangelio. Quid fecistis nobis, fili? Ego et pater tuus mesti et tristes querebamus te . Et in Euangelio Ioannis  dicit Philippus ad Nathanel: Quem scripsit Moyses 214 in Lege, et prophete, Inuenimus Iesum a Nazareth, filium Ioseph . Hoc ergo modo dictus est Dominus frater Iacobi et ceterorum, quo et filius nuncupabatur Ioseph. Quidam enim ducti insania hos ueros Domini fratres de Maria natos, impia assertione contendunt, cum Ioseph non uerum eius patrem dicant appellatum. Si enim hi ueri erant fratres eius, et Ioseph erit uerus pater; quia qui dixit patrem eius Ioseph, idem dixit et fratres eius Iacobum et ceteros.

 Que autem scribo uobis, ecce coram Deo, quia non mentior. Quo ad commendationem eius pertinet locuturus, testem Deum dat, quia ita se habent, que dicturus est, ne forte uideretur compositum;  cum persone eius non conueniat aliquid fingere. Sed cum se commendat, hos uult proficere; commendatio enim hec istis proficit, ut sciant ea, que ab hoc dicuntur, esse uerissima.

 Deinde ueni in regiones Syrie et Cilicie. Eram autem ignotus facie Ecclesiis Iudee, que erant in Christo: solummodo audiebant, quia qui persequebatur nos aliquando, nunc predicat fidem, quam aliquando expugnabat: et in me magnificabant Deum. Hoc dicit, quia cum Iudaismum defenderet contra fidem, sicut et hi a quibus Galate fuerant euersi; a Deo electus est, et doctus dissimulare a Iudaismo, et nouam Legem predicare: ita ut gauderent in eo ex Iudeis credentes, quos pridem persequebatur, Deo agentes gratias, qui de persecutore  fecit defensorem; ut perinde scirent Galate circumuentos se, ut sub nomine Christi Iudeos se profiterentur, circumcidentes carnem preputii sui, cum Christi lex aliud imperet, quam Iudaismus; illic enim circumcisio carnis est, hic cordis: illic sub elementis seruitur neomeniis et sabbato, hic soli Deo in spiritu; quia corde creditur: illic conditio est causa peccati, hic libertas ex remissione peccatorum. Multa itaque distantia est.



CAPUT II.

 Deinde post annos quatuordecim iterum ascendi Hierosolymam cum Barnaba, assumpto et Tito. Ascendi autem secundum reuelationem: [a 1Kb] et exposui illis Euangelium, quod predico in gentibus, secreto autem: his qui aliquid esse uidebantur; ne forte  in uacuum currerem, aut cucurrissem. Quoniam multo tempore [b 1Kb] fama eius crebrescebat apud omnes Iudeos, facie autem non uidebatur, perambulabat enim fundare et roborare Ecclesiam solita constantia inter gentes: a Iudeis autem causa Legis mala illi fiebat opinio, quasi discordaret a predicatione ceterorum apostolorum; et hinc fiebat multis scrupulus, ita ut gentes possent perturbari, ne in aliud inducerentur ab eo, quam tradebant apostoli, qui cum Domino  fuerant. Nam ipsa occasione subuersi sunt Galate a Iudeis, dicentibus quia aliud tradebat Petrus, quam Paulus; hinc factum est, ut admonitus reuelatione Domini ascenderet Hierosolymam cum testibus predicationis sue, id est, Barnaba et Tito, uno ex Iudeo, et altero ex gentili; ut si qui de eo haberent scandalum, horum testimonio tolleretur, adaperiens illis sensum predicationis sue. Cum apostolis uero secreto contulit; ut scirent non illum discordare a regula euangelica, hoc est, ne putarent illum in uacuum currere aut cucurrisse, sicut estimabant aliquanti ex Iudeis credentibus. Nec enim aliquid ab eis discere poterat; quia a Deo fuerat instructus: sed propter concordiam et pacem Dei nutu factum est; ut tolleretur scrupulus aut suspicio fratribus  et coapostolis eius, et ut gentibus proficeret, cognoscentibus quia concordabat Euangelium eius cum apostolis. Preterea [c 1Kb] cum legem dedissent non molestari eos, qui ex gentibus credebant; sed ut ab his tantum obseruarent, id est, a sanguine et fornicatione et idololatria . Nunc dicant sophiste Grecorum, qui sibi peritiam uindicant, subtilitate ingenii se naturaliter uigere, que tradita sunt gentibus obseruanda? Que ignorabant, an que sciebant? Sed quomodo fieri potest, ut aliquis ea discat, que nouit? Ergo hec illicita esse ostensa sunt gentibus, que putabant licere: ac per hoc non utique ab homicidio prohibiti sunt, cum iubentur [d 1Kb] a sanguine obseruare. Sed hoc acceperunt, quod Ne a Deo didicerat, ut obseruarent se a sanguine edendo  cum carne . Nam quomodo fieri poterat ut Romanis legibus imbuti, quorum tanta auctoritas in seruandis mandatis est, nescirent homicidium non esse faciendum; quippe cum adulteros et homicidas, 215 et falsos testes, et fures, et maleficos, et ceterorum malorum admissores puniant leges Romane? Denique tria hec mandata ab apostolis et senioribus data reperiuntur, que ignorant leges Romane, id est, ut abstineant se ab idololatria, et sanguine, sicut Ne, et fornicatione. Que sophiste Grecorum non intelligentes, scientes tamen a sanguine abstinendum, adulterarunt Scripturam, quartum mandatum addentes, et a suffocato obseruandum: quod, puto, nunc Dei nutu intellecturi sunt; quia iam supra dictum erat, quod addiderunt.

  Sed neque Titus, qui mecum erat,  compulsus non est circumcidi. Cum utique inter apostolos, et eos qui ex Iudeis crediderant, essemus, nemo eum de his, id est, Titum, compulit circumcidi. Et subintelligitur, Quid est ut uos circumcidamini, cum Titus ab apostolis, qui uidebantur aliquid esse, non est compulsus circumcidi, sed susceptus est incircumcisus.

  Propter [a 1Kb] subintroductos autem falsos fratres, qui subintrauerunt explorare libertatem nostram, quam habemus in Christo Iesu, ut nos in seruitutem subiicerent, ad horam cessimus subiectioni; ut ueritas Euangelii permaneat apud uos. Titum, quia Grecus erat sicut Galate, negat circumcisum. Quo dicto, hos arguit, qui paterentur se circumcidi, cum essent Greci. Sed ne forte opponeretur ei, quia ipse circumciderat Timotheum; nunc causas exponit cur fecerit, quod faciendum negabat, dicens: Propter subintroductos autem falsos fratres, qui subintrauerunt explorare libertatem nostram, quam habemus in Christo Iesu, ut nos in seruitutem subiicerent, ad horam cessimus subiectioni, ut ueritas Euangelii apud uos permaneat . Greci e contra dicunt: Nec  ad horam cessimus, et hoc aiunt conuenire cause; quia qui fieri prohibebat, non oportebat, inquiunt, dicere se fecisse; ne probaret esse faciendum. Sed apostolus uir diuinus sciens posse hoc opponi ipse illud proponit, ut preueniat calumniosos: et reddit causas, quibus compulsus est facere, quod nolebat. Propter subintroductos autem, inquit, falsos fratres. Subintroductos dicit, quia cum dolo intrauerunt, ostendentes se fratres, cum essent inimici. Qui subintrauerunt, hoc est, qui cum humilitate intrauerunt fingentes amicitiam. Explorare libertatem nostram, quam habemus in Christo Iesu, ut nos in seruitutem subiicerent. Explorare est sic intrare, ut aliud fingat, et aliud querat. Quo possent accusare libertatem nostram, quam habemus in Christo Iesu. Libertas in  Christo Iesu hec est, non subiici Legi. Ut nos in seruitutem subiicerent: hoc est, ad hoc intrauerunt cum dolo et fallacia, ut nostram libertatem seruituti subiicerent, cogentes nos subiici legi circumcisionis. Ad horam cessimus subiectioni; hoc est, ad horam nos subiicimus seruituti, humiliantes nos Legi; ut circumciso Timotheo, cessaret dolus et scandalum Iudeorum. Parati enim erant, sicut datur intelligi, commouere illi tumultum et seditionem. Fuit enim causa, quomodo haberent aditum calumnie faciende; Timotheus enim erat matre quidem Iudea, patre autem Greco: unde factum est, ut secundum Legem circumcisus infans non esset. uolens autem Apostolus eum assumere, ut ordinaret illum episcopum, sicut fecit (quia testimonium ei, inquit  , insidias passus est Iudeorum. Explorabant enim si filium Iudee incircumcisum susciperet, parantes seditionem; quia si de Grecis contradicebat non esse circumcidendos, sicut et epistola ab apostolis de hac re fuerat data , uel filios Isrel circumcidi non uetaret; quia nichil de his in epistola eadem significauerant apostoli: ex cuius auctoritate plus inseuiebant credentes Iudei; quia non prohibebat Iudeos filios suos circumcidere ipsa epistola. Tunc, inquit , accipiens eum circumcidit propter Iudeos, qui erant in locis illis.  De gentilibus autem scandalum non habebant, unde Titus non est compulsus circumcidi. Ad horam ergo cessit; ut ueritas Euangelii permaneat apud gentes, cum non subiiciunt se circumcisioni. Apud Iudeos autem non erat ueritas Euangelii; quia credentes circumcidebant filios suos; in Christo enim Iesu neque preputium, neque circumcisio aliquid ualet: sed fides per dilectionem operans . Nam non solum historia, sed et littere hoc indicant, quia cessit. Nam supra dicit Titum, cum esset Grecus, non esse compulsum circumcidi: et subiicit, dicens: Propter subintroductos 216 autem falsos fratres. Quid iam sonat, nisi quia cessit ad horam propter subintroductos falsos fratres? Si quominus, quomodo uerba aut sensus sequerentur? Titum certe negat  compulsum circumcidi: propter subintroductos autem falsos fratres, quid sonat, nisi quia cessit? Si autem propter subintroductos falsos fratres non cessit, non uoluntate non cessit; nam cessurum se significauit, si hoc est: sed propter subintroductos falsos fratres non cessit. Si ergo cedendum non fuit, quare falsi fratres dicuntur, quorum beneficio non fecit, quod faciendum non erat? Itaque si hoc est, beneficium prestiterunt Apostolo; quia horum causa non cessit, quod cedere habebat. Cur igitur exploratores dicti sunt, si hoc illum facere nolebant, quod facturus erat: sed propter istos non fecit? Si autem non erat facturus, sine dubio propter istos fecit: aliud enim non est. Littere enim hoc indicant, quia cessit, et historia factum exclamat. Quomodo enim  ad horam negaret se cessisse, cum probetur propter Iudeos Timotheum circumcidisse, quod est ad horam cessisse, et secundum Legem purificatum in templum ascendisse . Ille enim posset dicere nec ad horam se cessisse, qui numquam inueniretur cessisse. Aut enim cessurus, propter falsos fratres non cessit: aut non cessurus, propter fratres falsos cessit. Unum ergo e duobus accipite. Falsi fratres autem dicuntur, qui credentes iudaizabant.

 Ab his uero qui existimantur aliquid esse, quales aliquando fuerunt, nichil mea interest, Deus personam hominis non accipit. Hoc significat, quia apostoli prius simplices homines erant et imperiti nullius dignitatis in Lege, sed hoc non obesse. Quis enim accuset eum, quem Deus excusat? Quia non  queritur, quis quid fuerit: sed quid sit. Preterita enim [b 1Kb] nec condemnant nec uindicant. Sed tamen uult intelligi quia et peritus erat in Lege, et clarus uita: ac per hoc et dispensatione Euangelii precipuus minister. Mihi enim, qui existimantur aliquid esse, nichil contulerunt. Nihil dicit se ab apostolis consecutum, sed a Deo; quia qui imperitis sensum tribuit discipline christiane, ipse et mihi, inquit, cum essem legis peritus, dignatus est impertiri sensum rationis huiusmodi. Quomodo ergo fieri poterat, ut hic ab his disceret, quem peritum inueniens, peritiorem fecit gratia Christi.

  Sed e contra, cum uidissent quod creditum est mihi Euangelium preputii, sicut Petro circumcisionis; qui enim operatus est Petro in apostolatum circumcisionis, operatus est et in me ad gentes. Petrum solum nominat, et sibi comparat; quia primatum ipse acceperat ad fundandam Ecclesiam: se quoque pari modo electum, ut primatum habeat in fundandis gentium Ecclesiis: ita tamen, ut et Petrus gentibus predicaret, si causa fuisset, et Paulus Iudeis. Nam uterque inuenitur utrumque fecisse: sed tamen plena auctoritas Petro in Iudaismi predicatione data dignoscitur, et Pauli perfecta auctoritas in predicatione gentium inuenitur. Unde et magistrum se gentium uocat in fide et ueritate ; unusquisque enim pro uiribus suis dispensationem  sortitus est. Difficilius enim fuit eos qui longe a Deo erant, ad fidem suam attrahere et suadere, quam proximos.

 Et scientes gratiam Dei, que data est mihi, Petrus et Iacobus et Ioannes, qui uidebantur columne esse, dextras dederunt mihi et Barnabe communionis; ut nos ad gentes, ipsi uero in circumcisionem; tantum ut pauperum memores essemus, quod et sollicite curaui hoc ipsum facere. Ab apostolis qui clariores inter ceteros erant, quos et firmitatis causa columnas appellat, quique cum Domino semper in secretis fuerant, gloriam eius digni in monte respicere : ab his itaque probatum dicit donum, quod accepit a Deo; ut dignus esset habere primatum in predicatione gentium, sicut et  habebat Petrus in predicatione circumcisionis. Et sicut dat Petro socios, uiros egregios inter apostolos: ita et sibi iungit Barnabam, qui diuino iudicio ei adiunctus est; gratiam tamen primatus sibi soli uindicat concessam a Deo, sicut et soli Petro concessa est inter apostolos : ita ut apostoli circumcisionis dextras porrigerent apostolis gentium ad concordiam societatis demonstrandam; ut utrique scientes perfectionis spiritum in dispensatione Euangelii se a Domino consecutos, in nullo se inuicem legere ostenderent. Hoc solum tamen inter se conuenisse; ut quod non ex precepto uel dono Domini fuerant instructi; quia facile erat 217 hoc ex Lege cognoscere, hos quibus predicabant, pauperum memores esse iuberent; ut misericordiam, per  quam a Deo redempti sunt, colerent. Idcirco igitur hec, que inter se et apostolos facta sunt, manifestat; ut sciant Galate quia quod ab eo acceperant, hoc uerum est et probatum.

 Cum autem uenisset Petrus Antiochiam, in faciem illi restiti; quia reprehensus erat. Post concordiam societatis, et honorificentiam primatus, quam sibi inuicem per gratiam Dei detulerunt; nunc interueniente causa negligentie uel erroris, dissidere inter se uidentur apostoli, non in propria causa, sed in sollicitudine Ecclesie. In faciem, inquit, illi restiti. Quid est hoc, nisi in presentia ei contradixi? Et qua causa subiunxit dicens: Quia reprehensus erat? Reprehensibilis utique ab euangelica  ueritate, cui hoc factum aduersabatur. Nam quis eorum auderet Petro primo apostolo, cui claues regni celorum Dominus dedit, resistere; nisi alius talis, qui fiducia electionis sue sciens se non imparem, constanter improbaret, quod ille sine consilio fecerat.

 Prius enim quam uenissent quidam a Iacobo, cum gentibus edebat: cum autem uenissent, subtrahebat et segregabat se, timens eos qui erant ex circumcisione. Et simulauerunt cum illo et ceteri Iudei, ita ut et Barnabas consentiret simulationi eorum. Hi omnes Iudei, qui consenserunt simulationi Petri et Barnabe, bone fidei fuerunt: sed propter scandalum illorum, qui ueniebant ab Iacobo  presentibus eis non commiscebantur gentibus. Timebant enim impetum audacie eorum, qui emulabantur Legem. Quod si solum fuisset, non erat reprehensibile: sed in quo erratum est, in subiectis ostendit. Nam et ipse utique cessit animositati et audacie Iudeorum, timens ne per hoc quod facile est, subreperet scandalum, quod difficile sedaretur; quia et secundum Legem purificauit se coactus , et Timotheum circumcidit inuitus .

 Sed cum uidissem quod non recta uia incederent ad ueritatem Euangelii, dixi Petro coram omnibus. Ideo in solum Petrum inuehitur, ut in eo qui primus est, discerent ceteri. Si tu cum sis Iudeus, gentiliter uiuis, quomodo gentes cogis iudaizare?  Nunc aperit causam reprehensionis; non enim aliquid fuisset erroris si presentibus Iudeis dissimulasset a gentilibus, timens scandalum: sed hic tota causa reprehensionis est; quia aduenientibus Iudeis ab Iacobo, non solum segregabat se ab eis, cum quibus gentiliter uixerat, sed et compellebat eos iudaizare, causa timoris illorum, ut quid horum uerum esset, ignorarent gentiles. Sciebant enim ipsum secum non quasi Iudeum uixisse: post autem audientes ab eo quia Iudeorum instar sequendum erat, hesitabant utique quid esset uerum. Si enim hoc uerum erat ut iudaizarent, ipsum preuaricatorem tenebant, quia gentiliter uixerat: si autem illud melius erat et uerum, ut simpliciter uiuerent, euersio erat gentilium per eius ignauiam, quibus adempto  bono, res laboriosa et inefficax tradebatur. Apostolus autem Paulus quando ad horam cessit, non hoc et suasit; sed rem se superfluam et inanem facere clamitauit, propter furorem Iudeorum. Cui quidem rei non succubuisset, nisi causa interfuisset, qua audacia Iudeorum plurimorum se iactaret. Erat autem Timotheus filius mulieris Iudee, patre autem Greco ; unde factum est, ut infans secundum Legem minime circumcideretur. Insidiabantur ergo, explorantes si eum, qui Iudeus natus erat, incircumcisum assumeret: quod illicitum putabant generi Iudeorum, occasionem querentes, qua eum euersorem tenerent Legis; hac causa ad horam cessit furori eorum.

  Nos natura Iudei, et non ex gentibus peccatores. Scientes autem quia non iustificatur homo ex operibus Legis, nisi per fidem Iesu Christi; et nos in Christum Iesum credimus, ut iustificemur ex fide Christi, et non ex operibus Legis. Manifesta ratione circumuentos eos ostendit, ut seruarent Legem; in qua nemo iustificatur apud Deum; quippe cum hi ipsi qui natura Iudei sunt, uolentes iustificari, relicta Lege, confugiant ad fidem Christi. Quoniam ex operibus Legis non iustificatur omnis caro. Nullum hominem iustificatum dicit ex operibus Legis; quicumque enim iusti sunt, 218 et fide iustificati sunt, sicut Abraham et Isaac et Iacob et ceteri sancti.

 Si autem querentes iustificari in Christo,  inuenimur et ipsi peccatores; num ergo Christus peccati minister est? Absit. Quomodo Christus peccati minister potest esse, qui donat peccata? Ideo, absit, inquit. Sed si iustificari uolentes per fidem Christi, Legi seruimus, sub peccato nos esse profitemur; quia fides extrahit hominem a Lege, ut iustus sit. Ergo si damus nos Legi, peccatores inuenimur; quia qui sub Lege sunt, sub maledicto sunt.

 Si enim que destruxi, hec iterum reedifico, preuaricatorem me constituo. Absolutum est [a 1Kb] quia accedens ad Christum, relinquit Legem; de seruo enim fit liber. Quod si iterum redeat ad Legem, ipse sui accusator existit: quia factum suum condemnat.

 Ego enim per Legem Legi mortuus  sum, ut Deo uiuam. Hoc dicit, quia per legem fidei mortuus est legi Moysis; moritur enim legi, qui liberatur ab ea: et uiuit Deo, cuius fit seruus emptus a Christo. Christo confixus sum cruci. Hic cruci configitur Christo, qui emulus uestigiorum eius, nulla mundi concupiscentia capitur; ut Deo uiuens, mundo mortuus uideatur. Qui enim non agit que mundi sunt, uel erroris, mortuus est mundo.

 uiuo autem, iam non ego, sed uiuit, qui in me est, Christus. Non est ambiguum, in eo qui per fidem liberatur a morte, Christum uiuere; morte enim digno dum donat peccata, ipse uiuit in illo; eius enim presidio ereptus est morti. Quod uero nunc uiuo in carne, in fide uiuo Filii Dei, qui dilexit me, et tradidit se pro me. Non sum ingratus  gratie Dei. Quoniam futura uita promissa est christianis, ideo qui nunc in hac uita auxiliis Dei munitus uiuit, in fide uite promisse uiuit. Hic enim imaginem eius contemplatur, quasi pignus habens uite future, que per Dei nutum Christi amore nobis quesita est. Hic ergo non est ingratus Christo, qui in fide eius perdurat, sciens nullius se habere beneficium, nisi huius: et ad contumeliam eius proficere, si alterum ei comparet, cuius auxilium habere non potuit.

 Si enim per Legem iustitia, ergo  Christus gratis mortuus est. Nihil tam apertum; quia si per Legem potuisset homo iustificari, Christum non oportuerat mori. Sed quia Lex dare remissionem peccatorum non poterat, neque secundam mortem detriumphans exspoliare captiuos, quos tenebat causa peccati; idcirco Christus mortuus est, ut ea prestaret, que Lex non poterat: ac per hoc non gratis mortuus est; mors enim eius iustificatio peccatorum est.



CAPUT III.

 O insensati Galate! quis uos fascinauit? Irascentis cum miraculo uerba sunt; quia sic fuerant deprauati, ut nec se agnoscerent circumuentos. [b 1Kb] Proemio usus est; omnis enim qui fascinatur, de bono transit in malum, sicut et hi de libertate et  securitate ad seruitium et sollicitudinem transierunt. Quorum ante oculos Christus iehsu proscriptus est, et in uobis crucifixus. Manifestum est quia stultorum oculis Christus proscriptus uidetur, id est, exspoliatus uel condemnatus: prudentium uero oculis et sensibus non solum non condemnatus, sed ipse mortem cruce sua damnasse uidetur; passio enim Domini uita nostra est, et destructio mortis. Sed quia hi indigne ceperant sentire translati ad Legem, idcirco mentibus eorum Christum condemnatum uideri conqueritur; ideoque subiecit: In uobis crucifixus. Hoc est, sensu uestro crucifixus est, quasi homo; in quo enim spes plena non est, homo est. Ideo hi non putabant plenam salutem esse in Christo, quia Legem illi equabant. In his uero qui congrue intelligunt  Christum, uiuit in eis Christus, in Photino crucifixus est. Hic enim uere mortuus est, in quo Christus dicitur crucifixus; quia istud loco accusationis obiicitur.

 Hoc solum uolo discere a uobis: Ex operibus Legis Spiritum accepistis, an ex auditu fidei? Sic sine intellectu estis? Adhuc cum stomacho loquitur; dolet enim ualde super errore eorum, quia fabricam suam, qua eos per Euangelium edificauerat, uidebat esse destructam. Non sic de Corinthiis motus est, quia quamuis carnales eos appellet , non tamen usque adeo fuerant mente capti, ut circumcidi se paterentur. Ideo et hi stulti et sine intellectu esse dicuntur; quia nec dolori carnis sue consulere ualuerunt. Usque ad hoc enim solet quis induci, quod delectat, aut dolorem non prestat.  219 Interrogantis ergo uerba sunt, et quod interrogat ex parte confirmantis, cum dicit: Hoc solum uolo discere a uobis: Ex operibus Legis Spiritum accepistis, an ex auditu fidei? Hoc ab eis querit, in quo et gloriabantur, et negare non poterant quia Spiritum sanctum per fidem acceperant, non per Legem; ut resipiscentes agnoscerent quia donum Dei, in quo gloriabantur, non ex opere Legis acceperant, sed credentes in Christum; ut uel sic grati Christo, Legem quam sibi in nullo prodesse didicerant, relinquerent. Hoc proponit, quod illo in tempore negari  non poterat, Spiritum Dei inesse credentibus; ad rudimenta enim fidei commendanda, donum Dei hoc manifestabatur hominibus; sicut inter ipsa initia factum est in apostolis et ceteris discipulis, nec non et in illis duodecim, quos  Paulus apostolus in Trinitatis nomine baptizari precepit, quibus impositis manibus, decidit in eos Spiritus sanctus, et diuersarum linguarum ministrabat eloquia cum interpretatione earum; ut nullus auderet negare Spiritum sanctum inesse eis. Quamobrem sine intellectu Galatas esse appellat, qui huius rei gnari et conscii, degradantes se, carnis cure se subiecerunt.

 Incipientes spiritu, nunc carne consummamini?  Hoc dicit, quia cum ab inferioribus ad summa fidei ascensus sit, hi contra de summis in ima delapsi sunt. Per fidem enim spiritales effecti, conuersi ad Legem, perdiderant gratiam Spiritus, quam fuerant consecuti; consummatio enim perditionem significat, id est, fidem.

 Tanta passi estis sine causa, si tamen sine causa. Multa eos passos pro fide significat ab infidelibus; tunc enim qui credebant, ceteris opprobrio erant, siue domesticis, siue extraneis: nam digito signabantur quasi rei maiestatis. Unde similiter Galate multa passi sunt insaniores experti, cuius rei meritum perdiderant mittentes se sub Legem. Sed quia adiecit: Si tamen sine causa, ostendit sperare se posse reformari illos. Qui ergo prebet uobis Spiritum,  et operatur uirtute in uobis, ex operibus Legis, an ex auditu fidei? Idem sensus est, cui adduntur uirtutis insignia, que testimonium prebent fidei, quod sit spes fida et rationabilis. Legem autem nulla uirtus comitatur, que attrahat ad eius spem; quia que uidentur, non sperantur, sed sunt temporalia, sicut lex factorum, quam supra ostendimus.

 Sicut scriptum est : Credidit Abraham Deo, et estimatum est ei ad iustitiam. Ostendit exemplo Abrahe, qui pater fidei est, iustitiam non ex operibus Legis imputari, sed per fidem; credens enim iustificatus est: ac per hoc stulte et improuide Legi eos se subiecisse, que non ad iustificationem data est.

 Cognoscitis ergo quia qui ex fide sunt, hi  sunt filii Abrahe? uerum est quia credentes filii sunt Abrahe; quia si Abraham ex fide iustificatus est primus, quotquot post hunc credunt, filii eius sunt, siue ex Iudeis, siue ex gentibus.

 Prouidens autem Scriptura quia ex fide iustificat gentes Deus, prenuntiauit Abrahe: Quia benedicentur in te omnes gentes . Hoc dicit, quia forma est Abraham omnium credentium, ut hi benedicti in eo sint, qui credunt; sequentes enim fidem eius, participes fiunt benedictionis eiusdem.

 Ergo qui ex fide sunt, benedicuntur cum fideli Abraham; quotquot enim ex operibus Legis  sunt, sub maledicto sunt. Manifestum est quia fideles cum fideli benedicuntur, quomodo infideles cum infidelibus puniuntur. Nam qui sub Lege agunt, sub maledicto sunt: quia transgressores Legis sunt.

 Scriptum quippe est: Maledictus omnis qui non permanserit in omnibus, que scripta sunt in libro Legis, ut faciat ea. Hoc scriptum est in Deuteronomio, quia si quid Legis preterisset aliquis, maledictus haberetur. Et tanta mandata sunt, ut impossibile sit seruari ea. Unde et Petrus apostolus, in Actibus apostolorum ait: Quid imponitis iugum fratribus, quod neque patres nostri, neque nos potuimus portare ? Negligenti enim et superbo [b 1Kb] populo hec data erant, ut per omnem conuersationem Legem haberent.

  Quod autem in Lege nemo iustificatur apud Deum, manifestum est; quia iustus ex fide uiuit . Ac per hoc recedendum a Lege docet, ne iustitia per fidem quesita depereat. Lex autem non est ex fide, sed qui fecerit ea, uiuet in eis . 220 Non est ex fide Lex; quia nichil mandat credendum. Omnia enim eius manifesta sunt, ut seruans Legem, uiuat: si quominus, necesse est plectatur; quia quod sciuit uitandum, admisit. Potest opponi e diuerso, et dici: Si in Lege nemo iustificatur, quid est ut maledicatur, qui aliquid preterit Legis? uerum est quia nemo per Legem iustificatur, sed apud Deum: iustificatur autem apud mundum, ut securus sit in uita presenti. Si autem apud Deum iustificari uult, ut illi ad meritum proficiat in die  iudicii, Dei sequatur fidem; alioquin hic securus, reus erit in futurum. Prodest ergo Lex, sed que in tabulis scripta est; nam cetera, sicut dixit, ut oneri essent, data sunt.

 Christus nos redemit de maledicto Legis, factus pro nobis maledictum. Quoniam nemo poterat implere Legem, rei erant omnes maledicto Legis, ut uindicaret in eos: Christus autem homo natus, oblatus a Patre pro nobis, redemit nos a diabolo. Morti enim uolentem offerens illum pro iis, qui maledicto Legis erant obnoxii, maledictum illum fecit hoc modo, sicut in Lege hostia pro peccatis oblata peccatum nuncupabatur: propterea pro maledictis oblatus, factus est maledictum; nam et Iudeis factus est maledictum, dum quasi peccator occiditur.  Ideo non dixit: Factus pro nobis maledictus, sed maledictum; is enim qui propter peccatum proprium morti offerebatur, maledictus fiebat, in sua enim causa moriebatur. Et si propius aspicias, uidebis Christum maledictum eorum factum, a quibus occisus est; crux enim Saluatoris peccatum et maledictum est Iudeorum. Quia scriptum est: Maledictus omnis, qui pendet in ligno . Hoc Moyses dixit in Deuteronomio de reis mortis; ut sufficeret suspensis in ligno illic esse usque ad uesperam, et deponi in sepulturam. Quia, maledictus omnis, inquit, qui pendet in ligno; ut reo mortis  sufficeret hoc, quia suspensus moriebatur in ligno; ne diutius si esset suspensus, maius haberet opprobrium mors eius, quam deberet: et fieret macula generi eius, si amplius mors eius publicaretur. Ac per hoc Saluator innocens suspensus in ligno, non est maledictus, sed maledictum illorum, a quibus suspensus est. Quantum tamen ad Iudeos pertinet, quasi peccatorem illum occidendum Pilato offerentes, maledictum illum fecerunt, ut quasi reus occideretur, cum esset innocens, quia dignus morte maledictus est iuxta Legem. uidentes enim multos aggregari doctrine eius, zelati sunt dicentes: Ecce totus mundus abiit post illum ; ac per hoc pro nobis occisus dicitur, et duplici genere pro nobis; cum enim putant illum occidi debere, ne doceret,  nichil profecerunt; quia et doctrina eius creuit, et mortem euacuauit in passione sua. Descendens enim ad inferos, genus hominum liberauit; qua causa et occidi se permisit, sciens pro nobis esse, et contra diabolum.

 Ut in gentibus benedictio Abrahe fieret per Christum Iesum: [a 1Kb] et benedictionem Spiritus accipiamus per fidem. Hoc dicit, quia exprobratis et maledictis Iudeis, cum sibi de iustitia Legis blandirentur, occiso Saluatore [b 1Kb] quasi sabbati uiolatore promissionis benedictio Abrahe transitum fecit ad gentes per fidem Christi Iesu. Unde dicit Dominus Iudeis: Tolletur a uobis regnum Dei, et dabitur genti facienti fructus eius .

 Fratres, secundum hominem dico. Hoc  dicit, quia exemplo humane cause commendare uult rationem diuine promissionis. Hominis testamentum, confirmatum tamen, nemo irritum facit, aut superordinat. uerum est quia testamentum defuncti iure factum non potest scindi.

 Abrahe dicte sunt promissiones, et semini eius. Non dicit: Et seminibus, quasi in multis; sed quasi in uno: Et semini tuo, quod est Christus. Hoc est, quod scriptum est in Genesi ad Abraham: Et in semine tuo benedicentur omnes gentes . Quod utique impletum est in Christo, in cuius nomine omnes gentes benedicentur per fidem. Ideo non in multis, sed in uno firmata est promissio, qui est Christus. Hac disputatione sua Apostolus quasi reos falsati testamenti designat, qui credentes in  Christum, etiam de Lege aliquid sperant; ut non solum salus promissa in Christo, sed et in Lege sit. Ideo probat promissionem benedictionis in solo Christo factam.

 Hoc autem dico, Testamentum confirmatum a Deo in Christo, [c 1Kb] que post quadringentos et triginta annos facta est 221 Lex, non infirmata ad euacuandam promissionem. In solo Christo firmatam benedictionis promissionem docet, ut Legem post  quadringentos et triginta annos datam ostendat; constituta enim promissione postea data est Lex, que non utique infirmaret promissionem, sed quod futura, et quando uentura esset, significaret.

Si enim ex Lege hereditas, iam non ex promissione: Abrahe autem per repromissionem donauit Deus. [d 1Kb] Duas causas sibi contrarias defendunt Iudei; nullo enim pacto, nulla ratione suaderi potest Iudeis Abrahe promissionem euacuatam per Legem, et recte: sed aliud aduersum improuida presumptione defendunt, putantes iustificationem sine opere Legis prouenire non posse; cum sciant Abraham, qui forma eius rei est; sine operibus Legis per solam fidem iustificatum. [e 1Kb] Sed emulatione quadam cecati, non intelligunt, neque considerant quia si per  Legem iustificatio, excluditur promissio; et si exclusa fuerit promissio, sine dubio frustrabitur fides Abrahe: quod ne audire quidem se patiuntur Iudei, scientes quia promissio ex fide est Abrahe. Que promissio per fidem iustificat, non per Legem; sicut et Abraham iustificatus ex fide est. Hi ergo heredes sunt promissionis Abrahe, qui illi succedunt, suscipientes fidem, in qua benedictus et iustificatus est Abraham. Testimonium ergo promissionis Abrahe testamentum appellatur; ut post mortem eius heredes essent in promissione, filii eius facti per fidem. Que causa cucurrit usque ad Christum Abrahe repromissum, ut post mortem Christi credentes, heredes essent fidei Abrahe per testamentum sanguinis Christi. Donum ergo quod promissum  est Abrahe, filiis eius in Christo solutum est; quamuis et ipse Abraham consecutus sit donum hoc illic, ubi inuentus est.

 [f 1Kb] Quid ergo Lex factorum posita est, donec ueniret semen, cui promissum est? Lex factorum, id est, Moysi, posita est in medio inter ceptam promissionem et semen, cui facta promissio est, hoc est, inter Abraham et Saluatorem. Ideo longe data post factam promissionem, ut ipsa distinctione aliud Lex, et aliud promissio uideretur; ut populum Dei a gentibus segregatum erudiret sub Dei timore, ut dignus fieret ad excipiendam promissionem, que est Christus. Lex tamen factorum ideo dicitur, quia docet que, Deo iubente, corporaliter fiant de sacrificiis, de primogenitis, de decimis, et de  ceteris talibus. Disposita per angelos in manu Mediatoris. Angelos dicit Dei nuntios, id est, Moysen, et Iesum filium Naue, et ceteros prophetas usque ad Ioannem Baptistam, de quo Deus dicit: Ecce mitto angelum meum ante faciem tuam . Per hos ergo Lex ordinata, disposita est a Deo in manu, id est, potestate Saluatoris; ipse est enim mediator uel reconciliator Dei et hominum , ut saluet quos uult ex iis qui Legem per supra memoratos  Angelos acceperunt. Ipse enim ait: Sicut Pater suscitat mortuos et uiuificat: sic et Filius quos uult, uiuificat .

 Mediator autem unius non est. Sine dubio mediator, hoc est, arbiter non est unius, sed duorum; cum enim duo populi inuicem aduersus se dimicarent, semper dissidentes et inimici diuersitate doctrine, Saluator horum arbiter uenit, amputans utrisque populis per quod discordabant, ut possent esse pacifici. Abstulit ergo gentibus numerum deorum, et famulatum elementorum, quod scandalum erat Hebreis: abstulit et Iudeis opera Legis, id est, neomenias, circumcisionem, et curam sabbati, et discretiones escarum, et cetera que abominabantur gentiles; et sic facti sunt pacifici, qui prius fuerant inimici. Si ergo hec ita se habent, quid est ut Galate  hebetudine mentis [a 1Kb] arbitrium istud corrumpant, conuersi ad Iudaismum? Iudicium enim Saluatoris in irritum ducunt, quando post factam pacem, quasi penitentes de ea, subiiciunt se illis, que prius paci fuerant inimica. Iuxta sensum ergo Galatarum Christus arbiter non est; quia inducti in Legem de duobus populis unum fecerunt, et unius utique populi arbiter nemo est. Hunc eumdem sensum ad Ephesios prosequitur dicens: Ipse enim est pax nostra, qui fecit utraque unum, et medium parietem macerie soluens, inimicitiam in carne sua legem mandatorum in decretis euacuans; ut duos conderet in se uno nouo homine, faciens pacem . Si in uno nouo homine facit pacem, ambobus utique  abstulit, per quod dissidebant: et hoc eis statuit data sua lege, per quod essent pacifici. Hoc Galate 222 irruperunt conuersi ad Iudaismum: Deus uero unus est. Hoc dicit, ne Christum predicando Deum, [b 1Kb] quem arbitrum dicit uni Deo, predicasse putaretur contra Legem et prophetas. Arbitrum ergo hunc per assumptionem carnis intelligi docet, sicut dicit ad Timotheum: Arbiter Dei, et hominum homo iehsu Christus : iuxta autem quod Deus est, a Patre hunc non separari, sed unum esse cum Patre. Siue enim Pater, siue Filius, Deus unus est; Deus enim nature nomen est et potestatis, quam in Patre et Filio indiuiduam manere ipsa nominum ratio docet.

 Lex igitur aduersus promissa Dei? Absit.  Absit utique, quia non est Lex inimica promissionis; quippe cum confirmet eam. Nam primus Moyses dicit: Prophetam uobis excitabit Deus de fratribus uestris . Hoc de Christo dictum Petrus apostolus probat in Actis apostolorum. Etenim si data esset Lex, que posset uiuificare, uere ex Lege esset iustitia . Iustitiam hanc dicit, que apud Deum imputatur iustitia, id est, fidei, quia et Lex habuit iustitiam, sed ad presens, non que iustificaret apud Deum. Remittere enim peccata non potuit, ut de peccatoribus faceret iustos;  sed ad hoc data est, ut terrori esset prouocans homines ad bonam uitam, irreuerentes puniens. Ideoque non est data Lex, que posset uiuificare, sed condemnare.

 Sed conclusit Scriptura omnia sub peccato, ut promissio ex fide Iesu Christi daretur credentibus. Hunc sensum et ad Romanos posuit, dicens: Conclusit Deus omnia sub peccato; ut omnium misereatur . Hoc dixit quod supra memoraui, quia Lex ad hoc data est, ut peccatores reos se scirent apud Deum. Manifestatis enim peccatis suis, conclusi sunt, ut se excusare non possent, sed quererent misericordiam; ut ueniens qui promissus erat Abrahe, fidem solam ab eis posceret, quam habuit Abraham; ut et malorum suorum ueniat, et iustificationem  mererentur. Hoc enim manifestauerat Deus per Esaiam prophetam, dicens: ueniet ex Sion, qui eripiat et auertat impietatem ab Iacob; et hoc erit illis a me testamentum, cum abstulero peccata eorum .

 Prius enim quam ueniret fides, sub Lege custodiebamur, conclusi in eamdem fidem, que incipiebat reuelari. Hoc est, quod dicit, quia antequam ueniret Saluator, sub Legis custodia agebamus, ne peccaremus: ut ueniente promissione digni essemus. Hac enim spe Lex tutos prestabat nos, ut uenienti Christo offerret nos, id est, Iudeos.

 Itaque Lex pedagogus noster fuit in Christo Iesu, ut ex fide iustificaremur. Idem sensus est, quia sub cura Legis eramus, donec ueniret Christus,  qui nos credentes iustificaret.

 ueniente autem fide, iam non sub pedagogo sumus; omnes enim filii Dei estis per fidem, que est in Christo Iesu. Sub pedagogo qui agit, potestatis sue non est; paruulus enim et lubricus ad peccandum sub pedagogi cura habetur. ueniente autem Christo, qui quasi de minoribus facit maiores, liberati de potestate pedagogi, per ablutionem peccatorum facti sumus filii Dei, cum essemus serui peccati.

 Quotquot enim in Christo baptizati estis, Christum induistis. Hoc dicit, quia credentes dum immutantur, Christum induunt; quando hoc appellantur, quod credunt.

 Non est Iudeus, neque Grecus: non est seruus, neque liber: non est masculus, neque femina;  omnes enim uos unum estis in Christo Iesu. Nullam distantiam dicit credentium, ut nulli preiudicetur quid fuerit, antequam crederet; omnibus enim his unum decretum est donum. Apud Deum enim nulla discretio personarum est, nisi morum et uite; ut homines unius fidei meritis distinguantur, non personis.

 Si ergo [c 1Kb] uos omnes unum estis in Christo Iesu, ergo Abrahe semen estis, secundum promissionem heredes. Semen Abrahe sunt omnes credentes, quia Abraham pater est omnium credentium;  et si filii sunt, necessario et promissionis eius heredes; ut consequantur per fidem, quod promissum est Abrahe, ut participes simus iustificationis eius in regno celorum.



CAPUT Iu.

 Dico autem quod quamdiu heres paruulus est, nichil differt a seruo, cum sit dominus omnium; sed sub curatoribus et actoribus est usque ad prefinitum tempus a patre. uerum est, quia ius patres ordinauerunt, et usque ad quam etatem subiectus debeat esse adultus, statuerunt; ita ut quamdiu paruulus est, libertate sua uti non possit, neque 223 dominari quasi heres; sed similis prope seruis in conditione est curatorum uel actorum. Hoc exemplo probat eos, qui sub Lege fuerunt, paruulos  fuisse circa meritum, nec libertatem habuisse; quia in conditione Legis erant subiecti causa peccati.

 Ita et nos cum essemus paruuli, sub elementis huius mundi eramus subiecti. In elementis neomenias significat et sabbatum; neomenie enim sunt dies lunares, quos obseruant Iudei: sabbatum uero dies requietionis. Antequam ueniret ergo promissio, id est, antequam donum gratie Dei purificans iustificaret credentes, quasi imperfecti et paruuli per Legem Dei, subiecti eramus conseruis, quasi pedagogis; libertas enim nostra obnoxia erat causa peccati. Nihil tamen de elementis sperabant Iudei, sicut et pagani: sed creatorem Deum uenerabantur in creatura.

 At ubi uenit plenitudo temporis, misit  Deus Filium suum factum ex muliere, factum sub Lege; ut eos qui sub Lege erant, redimeret; ut filiorum adoptionem reciperemus. Plenitudo temporis est completum tempus, quod prefinitum fuerat a Deo Patre, quando mitteret Filium suum, ut ex uirgine factus, quasi homo nasceretur, subiiciens se Legi usque ad tempus baptismi; ut formam daret quomodo peccatores abluti, et a iugo Legis erepti dignatione Dei, filii ei adoptarentur, sicut promiserat redemptis sanguine Filii eius. Saluatorem autem necesse erat fieri sub Lege, quasi filium Abrahe iuxta carnem; ut circumcisus appareret is esse, qui promissus Abrahe, ueniret gentes iustificare per fidem, signum habens eius, cui promissus fuerat. Ideo ultra neminem oportuit circumcidi; quia tamdiu cucurrit  signum, quoadusque ueniret, qui promissus fuerat restaurare fidem, in qua iustificatus est Abraham in preputio, ut credentibus non opus sit circumcisio. Abraham autem ideo circumcisus est, quia filium se credidit habiturum, in quo omnes gentes benedicerentur. Ideo tamdiu cucurrit signum, donec ueniret, qui erat promissus. Si autem hoc crederent, quod credidit Abraham, non stetisset circumcisio; ne forte opponeretur, quia si Abraham credidit et circumcisus est, quare non circumciduntur credentes?

 Quoniam autem estis filii Dei, misit Deus spiritum Filii sui in corda nostra, clamantem: Abba, Pater. Ab his cepit, quibus et scribit, dicens:  Quoniam autem estis filii Dei; et subiungit Iudeos, cum ait: Misit Deus Spiritum Filii sui in corda nostra. Quando autem dixit gentes filios Dei credentes in Christum, qui prius fuerant inimici, dubium non erat Iudeos credentes dici filios Dei, quos constat iampridem hoc nomine nuncupatos. [a 1Kb] Nomen enim Dei acceperant uelut imagine, ut postea confirmaretur per Christum; quia sine spiritu non erat plenum. Hoc est, quod dicit et ad Romanos: Ipse Spiritus reddit testimonium spiritui nostro quod sumus filii Dei . Ut enim probaremur adoptati esse a Deo in filios, Spiritum suum dedit nobis, qui signum Patris ostendat in filios; ut quia hoc non auderemus dicere in infirmitate et indignitate nostra, suggerat ut audeamus dicere: Abba, quod est pater.  Denique Iudeis hoc iamdudum non est concessum dicere.

 Itaque tam non est seruus, sed filius. Non est seruus, quia sublatus est a potestate Legis, socius factus benedictionis proprii Filii Dei. Si autem filius, et heres per Deum. Dubium non est quia ideo quis adoptat sibi filium, ut heredem illum relinquat. Sed hereditas ex morte alicuius prouenit: quid est ergo, ut mortales heredes eius dicantur, qui semper uiuit? Sed Scriptura more nostro loquitur, ut intelligere possumus; ut enim ostendat daturum patrem filiis de bonis suis, hec que daturus est, hereditatem appellat.

 Sed tunc quidem ignorantes Deum, iis qui natura non sunt Dii, seruiebatis. Quoniam prius  per ignorantiam peccabant seruientes idolis, facile illis ignotum significat, sicut dicit in Genesi Abimelech ad Deum: Domine, inquit, numquid gentem ignorantem perdes ?

 Nunc autem cognoscentes Deum, immo uero cogniti a Deo, quomodo iterum conuertimini ad infirma et egena elementa, quibus denuo seruire uultis? Graue illorum admissum annotat; quia post cognitionem Dei, ea que paganorum sunt, sequi ceperant. Et plus addit: Quia non isti cognouerunt Deum, sed magis cogniti a Deo sunt. Cum enim hi non 224 quererent Deum, aduocauit eos ad suam gratiam: et hi ingrati, ad ea conuerti ceperant, que tunc colebant, quando ignorabant Deum: ut uenerarentur infirma et egena elementa, et non tota mente Christum,  in quo omnis inhabitat diuinitas. Infirma et egena dicit elementa, quia imperfecta sunt; ad regendum enim mundum inuicem egent sui: in Christo autem perfecta salus est.

 Dies obseruatis, et menses, et tempora, et annos. Que elementa dixerit, nunc declarat. Diem sol facit, menses cursus lune: tempora uero sunt uer, estas, autumnus, hiems: quatuor hec, completo numero proprio, faciunt annum. Dies ergo obseruant, qui dicunt, ut puta: Crastino proficiscendum non est; post crastinum enim non debet aliquid inchoari: et sic solent magis decipi. Hi autem colunt menses, qui cursus lune perscrutantur dicentes,  ut puta: Septima luna instrumenta confici non debent; nona iterum luna seruum emptum, ut puta, domum duci non oportet: et per hec facilius solent aduersa prouenire. Tempora uero sic obseruant, cum dicunt: Hodie ueris initium est, festiuitas est, post cras uulcanalia sunt. Et talia iterum aiunt: Posterum est, domum egredi non licet. Annos sic colunt, cum dicunt: Kalendis Ianuariis nouus est annus, quasi non quotidie anni impleantur: sed ut Iani illius recolant memoriam bifrontis, hac superstitione utuntur, que longe debet esse a seruis Dei. Si enim Deus ex toto corde diligatur, ipso propitio, nulla debet esse formido, neque suspicio harum rerum; prospere enim potest cedere, quidquid simpliciter sub Dei deuotione fit.

  [a 1Kb] Timeo uos ne frustra laborauerim in uobis. Duplici genere subuersi fuerant Galate; ut post Dei gratiam non solum ad Legem conuerterentur, sed ad errores pristinos. Inducti enim uel euersi, in Legem facile declinarant ad obseruantiam dierum et mensium; sabbati enim obseruatio et neomeniarum attraxerunt illos ad hec. Ideo inquit: Timeo ne sine causa laborauerim in uobis; sic enim uidebat eos in peius proficere, ut possent etiam a Christo penitus recedere.

 Estote sicut ego; quia et ego sicut uos. Hoc dicit, ut dent operam corrigendi ea; quia non est impossibile ut sint sicut ipse; quia et ipse hoc erat, id est, homo, quod et illi: et cum fuisset in errore persequens Ecclesiam, correptus conuertit  se. Fratres, obsecro uos, nichil mihi nocuistis. Nunc mitius agit cum eis, [b 1Kb] et bona eorum incipit memorare; ut post magnas correptiones bona opera sua audientes recrearentur, et data opera reformarent se; ne obiurgationibus diutius pressi asperioribus, fierent exacerbati. Nihil tamen sibi nocuisse illos dicit; ipsis enim oberat delictum illorum: Apostolus enim impleuerat officium dispensationis sibi credite; ut omni cum diligentia predicaret eis, sicut dicit Dominus ad prophetam Ezechiel: Tu, inquit, predica: si te audierint, lucraberis eos; si quominus, tu saluabis animam tuam .

 Scitis quia per infirmitatem carnis euangelizaui uobis iam pridem: et tentationem uestram in carne mea non spreuistis, neque respuistis. In memoria  reuocat illis tempus, quando primum predicauit illis Euangelium Dei. Ipso enim tempore iniuriis agebatur Apostolus, et cedibus infirmabatur; infirmus enim uidetur, qui humiliatur, et non resistit propter Euangelium Dei. Et in hoc laudat constantiam eorum, quia non sunt abstracti a fide: iniurie enim Apostoli tentatio erat Galatarum, in qua firmi inuenti sunt; non dubitantes de fide. Possent enim, [c 1Kb] scandalum passi, dicere: Que est uirtus aut spes  in hac fide, quando minister eius sic humiliatur? Sed quia iam animum futuris spebus infecerant, presentes exitus pro Christi nomine non pertimescebant, certi fidem nostram non in terris, sed in celis habere dignitatem, et pro his tribulationibus magna rependi premia. Ruborem illis incutit; quia post hec laudabilia circumuenti fuerant, ut uituperabiles uiderentur. Sed sicut angelum Dei excepistis me, sicut Christum Iesum. Hoc magis laudat in eis, quia pressuris non deformatus est apud eos, sed commendatus, scientes pro iis qui credunt, pati illum exitia. Sicut ergo angelum Dei exceperunt Apostolum, credentes donum Dei esse quod predicat: sic ei deferentes, quasi ipsi auctori Domino Iesu Christo.

  [d 1Kb] Que ergo erat beatitudo uestra? Beatos hos fuisse dicit 225 apud ceteras Ecclesias, per id quod apostoli iniuriis non frangebantur, sed crescebant in fide. Testis enim sum uobis quia, si fieri potuisset, oculos uestros eruissetis, et dedissetis mihi. uotum eorum circa religionem tam plenum ostendit fuisse, ut non solum bene ab eis susceptus sit, sed et fortes in fide inuenti sint: et quod ad laudem magis proficit, omnia pene sua illi obtulerunt profliganda. Hinc plus dolet, quia tanta caritas subuersa fuerat praua doctrina.

 Ergo inimicus uobis factus sum, uerum dicens uobis? Hoc dicit, quia non potest fieri, ut inimicus, inquit, ego uobis sim, quorum tanta sensi obsequia. Sed quia nemo se argui uult errantem, idcirco  inimicus uobis uideor, iuste uos reprehendens.

 Aemulantur uos non bene: sed excludere uos uolunt, ut eos emulemini. Inuidia Iudeorum subuersos eos significat; uidentes enim sic illos proficere in Euangelio, et tantam habere caritatem in Apostolo, id egerunt, quatenus illos deciperent. Erant enim Legis causa apostolis inimici, ut manente nomine Saluatoris, facerent eos Iudeos, gaudentes in euersione eorum; non enim patiebantur, ut gratiam sibi promissam audirent incircumcisis gentibus datam. Ideo imitatores suos illos uoluerunt fieri, ut more eorum circumciderentur.

 Aemulamini autem [e 1Kb] meliora dona, bonum emulamini semper, et non solum cum presens sum  apud uos. Meliora dona spiritalia sunt, que imitati habebunt effectum apud Deum. Hec spiritalia bona sunt, que uult ut semper imitentur, non ad tempus, sicut pridem, aut se presente tantum, post autem ad aliud conuertantur; sed uult illos de cetero perseuerare in bono.

 Filioli mei, quos iterum parturio, donec Christus formetur in uobis. Primum per fidem illos genuerat in baptismo, sed quia [f 1Kb] uelut per abortum  nati, deformati et infirmi inuenti sunt; nunc cum dolore consilii reformat eos in Christum. Concipientes enim fidem, et sensum fidei minime aduertentes, formatum Christum in animis suis negantur habere; si enim intellexissent gratiam Dei in Christo, post fidem in iudaismum transducti non essent.

 uellem autem presens esse nunc apud uos, et mutare uocem meam; quia confundor in uobis. [a 1Kb] Presens uult arguere illos, ut mutet uocem suam de laude in uituperationem eorum, ut duplici genere confundantur, et de errore suo, et rubore Apostoli, quem patiebatur apud eos, quibus illos pretulerat.

 Dicite mihi, qui sub Lege uultis esse, Legem non legistis? Scriptum est enim quia Abraham duos filios habuerit: unum de ancilla, et unum de libera.  Hoc in Genesi habetur, quia cum Sara generare non posset, erat enim sterilis, Agar ancillam suam obtulit uiro suo Abrahe in concubinam; ut quod generasset, adoptaret sibi. Sic factum est, ut de Agar nasceretur Ismel. Post autem nutu Dei promissus est Abrahe filius de Sara uxore eius, que erat sterilis: hec peperit Abrahe Isaac. Tunc cepit Abraham duos habere filios, unum de ancilla, et unum de libera.

 Sed is quidem qui de ancilla, secundum carnem natus est: qui autem de libera, per repromissionem; que sunt per allegoriam dicta. Ismel, qui ex ancilla Agar natus est, secundum carnem natus; quia iuxta consuetudinem natus est: Isaac uero [b 1Kb] quia per repromissionem, non secundum consuetudinem,  sed secundum prouidentiam Dei uirtute natus est; quippe cum Sara et anus esset et sterilis. In typum enim Christi natus est Isaac; ideo hec per allegoriam asserit dicta, ut aliud ex alio significent persone Ismel et Isaac. Ismel enim Iudeorum significat natiuitatem, uel eorum qui serui peccati sunt: Isaac uero christianorum, quia in libertate nascuntur; liber enim fit, qui accipit remissionem peccatorum.

Nam hec sunt duo Testamenta. Moyses accipiens sanguinem uituli in cratera, aspersit populum dicens: Hic est sanguis Testamenti, quod disposuit Deus ad uos . Hoc est quod dixit: Unum quidem a monte Sina, in seruitutem generans, que est Agar. Lex enim in monte Sina data est, quam Moyses recitans  populo, librum hunc Testamenti appellauit, et tunc aspersit populum sanguine, sicut dixi. Hec Lex reos tenuit peccatores, et ceperunt serui esse peccati, facti filii Agar quasi ancille.

226  Sina autem mons est in Arabia, qui coniungitur huic, que nunc est Hierusalem, seruiens cum filiis suis. Causam Agar significare dicit Hierusalem terrenam, id est, Synagogam, que in seruitutem generat; quos enim generat, sub peccato sunt.

 Illa autem que sursum est Hierusalem, libera est: que est mater nostra. Hec, quam matrem nostram dicit, regula est mysterii Dominici, per quam  renascimur in libertatem, sicut et ipsa libera est. Ideo et celestis dicitur, quia celum sedes eius est: et quos generat, ibi erunt cum ea, sicut dicit Dominus: Pater, quos dedisti mihi, uolo ut ubi ego fuero, et hi sint mecum . Hec est et uita; quia immortalitate donantur, qui credentes renascuntur per eam. Sic etenim de Domino dictum est quia, quod factum est in ipso, uita est. Sicut enim Pater habet uitam, ita dedit et Filio uitam, et uita erat lux hominum . Hec uita et lux mater fidelium est. In Esaia hoc habetur, quod subiectum est:

 Scriptum est enim: Letare, sterilis, que non paris: erumpe et clama, que non parturis; quia multi filii deserte, magis quam eius, que habet uirum . Hanc terrenam Hierusalem uirum habere  dicit; quia secundum carnem generat: illam autem celestem Hierusalem, quam dicit matrem nostram, sterilem appellat; quia non parit secundum carnem, nec dolores patitur, hoc est, non parturit. Generat autem sine passione spiritaliter exclamans in letitia; quia deserta aliquando , nunc plures filios habet, quam hec que habet uirum, id est, que carnaliter generat. Multo enim plures sunt Christiani Iudeis, sicut dicitur in Apocalypsi: Et uidi turbam magnam, quam dinumerare nemo poterat ex omni tribu et gente .

 uos autem, fratres, secundum Isaac promissionis filii estis. Hoc est non carnis filios esse, sed Dei; quia Isaac in typum natus est Filii Dei: et uult  eos subintelligere quia facti filii Dei, conuersi sunt, ut essent filii carnis: si uero resipiscant, sunt filii Dei.

 Sed quomodo tunc qui secundum carnem natus fuerat, persequebatur eum, qui secundum spiritum; ita et nunc. Non solum Ismel secundum carnem natus est, sed et Esau; quia et ipse in populi Iudaici typum natus est. De quo in Malachia propheta scriptum est: Iacob dilexi, Esau uero odiui . Hic persequebatur Iacob, qui in populi christiani figura natus, uocatus est Isrel, hoc est, homo uidens Deum . Similiter et Iudeos per inuidiam persequi significauit Christianos; unde data opera Galatas euerterant carnali astutia.

 Sed quid dicit Scriptura? Eiice ancillam,  et filium eius; non enim heres erit filius ancille cum filio meo Isaac. Hec uerba Sare sunt, que typum habet Hierusalem celestis, de promissione generans Isaac; ut eiecto filio ancille, id est, Iudeo populo, incredulitatis causa abiecto , heres sit filius libere illius Hierusalem superne, qui est populus nouus regni celorum.

 Itaque non sumus ancille filii, sed libere, qua libertate Christus nos liberauit. Fuimus igitur ancille filii, dum peccatis eramus obnoxii: sed accepta remissione peccatorum a Christo, liberati sumus.



CAPUT u.


 State ergo, et nolite iterum seruitutis iugo contineri. Standum monet in accepta gratia, ut non redeuntes ad uetera, amittant donum libertatis, quod fuerant consecuti.

 Ecce ego Paulus dico uobis, quia si circumcidamini, Christus uobis nichil proderit. Nunc aperte ueritatis et auctoritatis sue uim non tacet, dicens: Ecce ego Paulus dico uobis, id est, ego magister gentium, cuius opus estis in Christo, palam uobis dico: Quia nichil proderit uobis Christus, si circumcidamini; Ipse enim Dominus ait: Lex et prophete usque ad Ioannem; ex quo regnum celorum predicatur . Antequam ergo noua inciperet predicatio, oportuit circumcidi: nunc autem lege fidei succedente,  ea sequenda sunt, que rudis ueritas iubet; quia uetus et nouum admisceri non debent, auctoritate Domini predicantis; ait enim: Nemo additamentum panni rudis assuit uestimento ueteri; tollit enim fortitudinem eius a uestimento, et maior fit scissura . Ac per hoc non solum nichil proderit fideli addita 227 circumcisio, sed et oberit; maius enim malum est ex libero seruum fieri, quam nasci.

 Testificor autem omni homini circumcidenti se, quia debitor est uniuerse Legis faciende. Possunt aliqui Legem aliquatenus seruare, et non circumcidi: nam multi Romanorum in Iudea seruabant Legem incircumcisi. Unde dicit Paulus apostolus ad Agrippam regem Iudee: Scio, rex Agrippa; credis prophetis, scio quia credis . Et  centurio, cuius seruus erat moriturus, qui mittens ad Iesum, rogabat ut ueniret, et sanaret seruum eius; cui testimonium perhibentes Iudei dicebant ad Iesum: Dignus est ut hoc prestes ei; diligit enim gentem nostram, et Synagogam ipse edificauit nobis . Nemo tamen circumcisus non totam Legem seruat; debitor est enim, quia circumcisis data est Lex. Hoc ideo dixit, quia tam hebetes se ostendebant, ut digni essent omnia onera Legis portare.

 Euacuati estis a Christo. Quibus nichil prodest Christus, euacuati sunt a Christo; erant enim gratia eius pleni, qua recedente, euacuati sunt. His enim loquitur, qui post acceptum donum gratie Dei, circumcidi se maluerunt. Qui enim [a 1Kb] in Lege gloriamini, a gratia excidistis. Iustitia Legis est, si seruentur,  que data sunt. Ideoque qui in his iustificari se uult post fidem, amittit gratiam; quia ad hoc uenit donum Dei, ut cessantibus oneribus Legis, iustificaret credentes apud Deum.

 Nos autem spiritu ex fide spem iustitie exspectamus; nam in Christo Iesu neque circumcisio quidquam ualet, neque preputium: sed fides, que per caritatem operatur. Apertum est quod dicit, quia spes iustificationis in fide est per spiritum, non per opera Legis; in fide enim spiritaliter Deo seruitur deuotione mentis, et puritate cordis. Unde dicit Dominus ad Samaritanam: Deus spiritus est; et adorantes  eum, in spiritu et ueritate adorare oportet . Ac per hoc neque preputium ualet quidquam, neque circumcisio: sed sola fides opus est in caritate ad iustificationem; fides enim caritate fraterna debet muniri, ut perfectio sit credentis. Denique Saluator quod primum mandatum esset interroganti scribe respondit: Diliges Dominum Deum tuum ex toto corde tuo, et ex tota anima tua: et proximum tuum tamquam te ipsum. In his, inquit, duobus mandatis tota Lex pendet et prophete . Imperfecta sunt itaque cetera, quando in his duobus mandatis perfectio continetur.

 Currebatis bene, quis uos impediuit ueritati non obedire? Exercitium illorum in opera fidei bonum fuisse testatur, sed nequitia malorum hominum  detentos, ne cursum suum efficacia perseuerante, consummarent. Unde ut resipiscant hortatur, de cetero nulli eorum credentes, qui ut opera Legis seruanda suaderent, euangelice ueritati non eos obedire sinebant.

 Suasio uestra non est a Deo, qui uocat uos. uerum est, quia humano consilio hec agebant Iudei, ut mitterent eos sub Legis iugum: non Dei iudicio, qui uocabat eos per Apostolum suum ad gratiam.

 Modicum fermentum totam massam corrumpit. Hoc dicit, quia licet quidpiam Legis admiscentes fidei, uiolant fidem, ne habeat fructum, aut sit acceptabilis. Hoc ideo adiecit, ne forte incolumem se putarent [b 1Kb] habere gratiam fidei, si pauca Legis obseruarent.

  Ego confido in uobis in Domino, quia nichil aliud sentietis. Hac spe se dicit fidere de iis; quia non sponte, sed circumuenti erroris uiam intrauerant. Ideo ostenso uero itinere, facile eos posse reuerti confidit. Qui autem conturbat uos, portabit iudicium, quicumque est ille. Quomodo qui errantem conuerti facit, remunerandus est, dicente Iacobo apostolo in epistola sua: Qui conuerti fecerit peccatorem, saluabit animam eius [c 1Kb] a morte, et operiet multitudinem peccatorum ; ita et qui recta incedentem uia, iter in deuium cogit flectere, damnationem consequitur, quicumque fuerit. Hoc propter hos subiicit; ne qui sibi meritum defenderent, eo quod filii essent Abrahe iuxta carnem. Denique exaltantes se dicunt  ad Iesum: Nos filii Abrahe sumus .

 Ego autem, fratres, si circumcisionem predico, quid adhuc persecutionem patior? Apertum est, quod dicit; ideo enim quasi inimicus Iudeis habebatur, et non desinebant a persecutione eius; 228 quia circumcisionem iam non stare docebat. Denique Iudeis compellentibus, et sepenumero falsas accusationes contra eum deferentibus, obliquum iudicem uidens, coactus appellauit Cesarem. Ergo euacuatum est scandalum crucis . Scandalum erat Iudeis predicatio crucis, quia sabbatum et circumcisionem euacuabat. Si  autem admitteret circumcisionem, non esset scandalum, et pacifici essent nobis Iudei. Nam dicebant de Saluatore: Non est hic homo a Deo, qui sabbatum non custodit .

 Utinam et abscindantur hi, qui uos subuertunt! Tale est hoc, quale et illud ad Corinthios in prima: Qui non, inquit, amat Dominum Iesum, sit anathema . Ex ipso grege morbido sunt et hi, quos sociat sententie eorum; ut abscindantur [a 1Kb] a misericordia Domini, qui Galatas Dei gratia exuerunt: et non solum spiritaliter, sed et carnaliter, hos maledicit; ut quia circumcidi Galatas cogebant, ipsi abscinderentur, ut multiplicaretur his dolor corporis.

 uos enim in libertatem uocati estis, fratres.  In libertatem uocati sunt; quia cum peccatis essent obnoxii, [b 1Kb] Dei gratia accipientes remissam delictorum, liberati sunt. Tantum ne libertatem in occasionem carni detis. Hoc dicit, ne acceptam libertatem occasio carnis adimat: ad hoc enim circumcidi eos uolebant, ut in conditionem Legis intrarent. Ideo monet, ne dent occasionem consentiendo eis. Sed per dilectionem spiritus seruite uobis inuicem. Non per affectum carnis caritatem habendam, sed per dilectionem spiritus exhortatur, ut inuicem sibi subiecti sint.

 Uniuersa enim Lex in uobis in uno uerbo impletur: Diliges proximum tuum sicut te ipsum . Hoc scriptum est in Leuitico, quod supra dictum est, quia perfectio salutis per dilectionem operatur; quia qui non diligit fratrem, non  diligit Deum, dicit Ioannes apostolus .

 Quod si [c 1Kb] mordetis inuicem, et criminatis; uidete ne ab inuicem consumamini. Manifestum est quia dissensio fratrum inimica est dilectionis; ideo monet ut pacifici sint proficientes in bono. Contentiones enim generant iurgium, cuius fructus est uite consumptio.

 Dico autem, spiritu ambulate, et concupiscentiam carnis non perficietis. Postquam a lege factorum eos prohibuit, in qua sunt precepta carnalia; nunc ut a uitiis carnis se contineant, precipit. Hic enim spiritu ambulat, qui fugit peccata.

 Nam caro concupiscit aduersus spiritum, spiritus uero aduersus carnem; hec enim sibi inuicem aduersantur, [d 1Kb] ut non ea que uultis, faciatis.  Duas leges proponit, sicut facit et in epistola ad Romanos , que inuicem aduerse sunt: unam Dei, alteram peccati. Que ideo in carne significatur, quia uisibilibus oblectatur, cupida peccatorum; ut his sibi aduersantibus, medius homo non ea que uult, agat. Diuina enim lex premit et fugat legem peccati, consulens homini, ut uigorem nature sue custodiat, ne capiatur illecebris: illa e contra in insidiis agens, lacessit hominem blanditiis, ut spernat preceptum legis diuine. Cum ergo consenserit  homo legi Dei, contradicit lex peccati, suadens homini, ne faciat quod imperat lex diuina: e diuerso autem lex Dei reuocat hominem; ne faciat quod suggerit lex peccati. Quod quidem homo non uidet esse absurdum; scit enim nature sue congruere, si faciat quod imperat lex Dei. Denique gaudet, quando hec agit: cum autem ea operatur, que suggerit lex peccati, uidet se turpem, et horret post factum. Ideoque legis spiritus precepta seruanda sunt, et carnalia fugienda; ipsa enim conscientia accusat, si ei consentiat, sciens horrori esse, que suggerit Lex peccati.

 Quod [e 1Kb] si Spiritu ducimini, non estis sub Lege. Non est obscurum, quia qui ducem habet Spiritum sanctum, non errat; lex enim errantibus  dominatur, sicut alio loco dicit: iusto non est lex posita .

 Manifesta sunt autem opera carnis, que sunt adulterium, fornicatio, impuritas, obscenitas, idololatria, ueneficia, inimicitie, [f 1Kb] contentiones, simulationes, ire, simultates, dissensiones, hereses,inuidie, homicidia, ebrietates, comessationes, et que sunt his similia, que predico uobis, sicut et predixi, quod hi qui talia agunt, regni Dei hereditatem non consequentur. Hec omnia et his similia legis peccati membra sunt, 229 que Apostolus opera carnis appellat; quia errores isti ex mundo sunt, ex quo et caro. Omnia namque peccata deforis oriuntur ex parte carnis, non ex parte spiritus; ideo non absurde opera carnis dicuntur.

  Fructus uero Spiritus est caritas, gaudium, pax, longanimitas, benignitas, spes, lenitas, continentia, castitas, bonitas: aduersus huiusmodi non est lex. Qui autem sunt Christi, carnem suam crucifixerunt cum uitiis et concupiscentiis. Non dixit: Opera spiritus caritas est, sed fructus spiritus; lex enim spiritus hec, que supra memorauit, fructificat; ut ex his hereditas regni celorum queratur; qui enim Christo deuoti sunt, hos dicit christos, id est, unctos. Hi carnem, id est, mundum crucifigunt, quando hec ex quibus errores oriuntur, condemnant. Hunc sensum et Ioannes apostolus secutus, ait: Nolite diligere hunc mundum, neque ea que in hoc mundo sunt. Si quis diligit mundum, non est caritas Patris in illo; quia omne quod in hoc mundo est, concupiscentia  carnis est, et concupiscentia oculorum . Qui ergo mundum, et quod in mundo est, non concupiscit, hic carnem crucifigit. Neque enim corpori humano hec uitia ascribenda sunt, id est, idololatria, ueneficia, hereses, inuidie, inimicitie, ire et talia: sed ideo carnalia dicuntur, quia ex parte mundi sunt, sicut supra memoraui. Interea non amplius quam decem res posuit, quas fructus spiritus significat; ut in his omnia complexus uideatur secundum tabulas Testamenti Dei, in quibus  non amplius quam decem uerba mandatorum tradita sunt.

 Si uiuimus spiritu, spiritu et ambulemus. Non simus inanem gloriam sectantes, inuicem prouocantes, inuicem inuidentes. Hoc dicit, quia si bene et honeste uiuimus, bonos debemus habere et mores; hoc est enim spiritu uiuere, incontaminatam uitam habere: et sic spiritu ambulamus, si paci studeamus; hec enim parit caritatem. Inanis autem gloria est uelle uincere, ubi premium non est; ut quis studium habeat contentionis et emulationis, sciens quia hec generant discordias et lites: Seruum autem, inquit, Domini non oportet litigare . Bone enim uite fructus aridos facit, perdens spem promissam caste conuersationis: bona enim et casta uita moribus  ornanda est, et beneuolentia locupletanda.



CAPUT uI.

 Fratres, [a 1Kb] etsi preoccupatus fuerit homo ab aliquo delicto, uos qui spiritales estis, instruite huiusmodi in spiritu mansuetudinis, considerans temetipsum, ne et tu tenteris, inuicem onera uestra portate. Nunc hos alloquitur, qui firmiores erant; ne inflatione bone uite eum, qui forte a peccato circumuentus fuisset, spernendum putarent et abiiciendum, ideoque consulendum his. Cum mansuetudine enim prouocandi sunt ad reformandos se; quia si acrius ex auctoritate fuerint correpti, non se patientur argui: sed et defendere se incipient, ne turpes uideantur; et incipiunt peiores fieri. Tolle enim hominem a contentione et audacia, et habebis eum  subiectum; humilitas enim etiam superbos solet inclinare. Et ut cum tota animi lenitate fieret, adiecit: Ne et tu tenteris; ut uel hac causa non sperneret peccatorem, sciens et se posse peccare. Et sic implebitis legem Christi; lex enim Christi omnes saluos uult fieri: ac per hoc qui fratri peccanti consulit, ut redeat ad propositum, implet uoluntatem Christi.

 Si enim quis uidetur sibi esse aliquid, cum nichil sit, se ipsum seducit. Opus autem suum probet unusquisque; et tunc in semetipso tantum gloriam habebit, et non in altero. uerum est, nec latet quemquam, quia si actus nostros et mentem consideremus, nulli nos anteponimus, et nec facile quemquam iudicamus. Qui enim extollitur quasi aliquid sit, errat; nescit enim quia de humilitate crescitur. uerba enim  Saluatoris et gesta ante oculos non habet, qui cum sit omnium Dominus, humiliauit se ; ut nobis formam daret quid sequi deberemus, si crescere uelimus: et si nos erigeremus, inclinaremur, quod facit imperitia cordis inflati; ut apud homines commendatior uideatur. Spernens enim et despiciens peccatores, iustum se uideri contendit, sicut et phariseus ille, quem Dominus denotat . Numquid non uere hic imperitus est, qui presentis glorie cupidus est? Numquid non uere de futuris  desperat, qui mercedem iustitie in presenti uult consequi? Quare? Quia non est 230 iustus in opere, sed per fallaciam fingit iustitiam; qui enim uult iustus esse, alterum sibi preponit, ut uere iustus sit. Unusquisque enim plus mala sua nouit, quam alterius.

 Unusquisque enim suam sarcinam portabit. Ad postremum hoc uoluit innotescere superbis, quia non coinquinatur quis alieno peccato, dummodo dissentiat, ut nemo uereatur se iungere peccatori, aut accedentem ad se suscipere, ut eum lucretur.

 Communicet autem is, qui catechizatur [b 1Kb] uerbo , ei qui se catechizat, in omnibus bonis: Hoc dicit, ut doctoribus audientes communicent in omnibus bonis. Si  autem aliter agant, quam docent, in his illis non communicandum, sed dissentiendum; ut magis lex tibi dux sit, quam homo. Sibi enim oberit, non tibi; quia que docuerit, obseruas.

 Nolite errare, Deus non deridetur. Nemini dubium est Deo imposturam fieri non posse, sed hoc ab eo unumquemque consequi, quod meretur.

 Quod enim quis seminauerit, hoc et metet. Qui enim seminauerit in carne sua, ex carne metet corruptionem. Hic carnalia uitia, que in carne admitti solent, significat; ut qui carnem suam corruperit, sciat se corruptele futurum obnoxium. Corrumpit autem corpus, qui inconcessa presumit. Qui uero seminauerit in spiritu, de spiritu metet uitam eternam. Homo christianus spiritu constat et carne;  homo enim ad comparationem sancti spiritus, caro est. Cum ergo spiritui dat assensum, cohibens se ab iis, que contraria sunt, spiritaliter seminat; ut possit metere uitam eternam. [c 1Kb] Testimonium enim Spiritus accipit, et immortalitatem loco mercedis. Sicut enim qui corrumpit dehonestans corpus suum, non ad eternitatem, sed ad corruptionem pertinebit; ita et qui incontaminatum se custodit, uitam eternam consequetur. Hec est enim eterna uita, uiuere sine pena, et habere gloriam. Nam si hic ad presens qui in sollicitudine est, negat se uiuere; quanto magis ubi alienus a Deo, [d 1Kb] ignem tortorem patietur!

 Bonum autem facientes non deficiamus; tempore enim proprio metemus infatigabiles. Hoc dicit, quia qui fortis est ad seminandum, fortis erit et ad  metendum, id est, sic recipiet, quomodo facit. Ideo promptos nos ad benefaciendum esse hortatur, nec fastidium pati debere, securos quia pro paruis magna recipiemus, et pro terrenis eterna, tempore quo promisit Deus.

 Ergo dum tempus habemus, operemur bonum ad omnes. Gentiles tempus habent operandi malum; homines enim sine Deo, quomodo possunt operari bonum? Christiani autem facti, tempus habent operandi bonum ad omnes homines; ut post  acceptam fidem bonum opus proficiat mercedi promisse. Tempus enim idcirco conceditur uite, ut iam iuste uersemur, exemplum dantes gentilibus. Maxime autem ad domesticos fidei. uerum est quia faciliores et propensiores in bono circa fratres esse debemus; quia inuicem sumus membra. Huic ergo rei inseruiendum, que prodest; non circumcisioni, rei nunc inani.

 [a 1Kb] Scitote qualibus litteris scripsi uobis mea manu. Auctoritatem dat epistole sue; cum enim dicit: Ego scripsi mea manu, obediri uult litteris his. Ubi enim holographa manus est, falsum dici non potest; ne forte circumuenti excusarent de epistola, quasi aut falsa esset, aut non esset Apostoli, nolentes se reprehendi.

  Quicumque uolunt placere in carne, hi cogunt uos circumcidi, tantum ne crucis Christi persecutionem patiantur. In carne placere, hominibus placere significat. Ut enim Iudeis propitiis, aut non infestis uiuerent, quos pseudoapostolos dicit, sic Christum predicabant, ut et legem seruandam docerent: quod Apostolus numquam metuit, sed constanter quod uerum est, non tacuit, et sibi et his prouidens, quos docebat. Denique: Ego, inquit, non solum ligari, sed et mori paratus sum in Hierosolyma pro nomine Domini nostri Iesu Christi .

 Neque enim ipsi qui circumcisi sunt, legem custodiunt: sed uolunt uos circumcidi, ut in uestra carne glorientur. Tale est hoc, quale et illud dictum ad apostolum Petrum: Si tu cum sis iudeus,  gentiliter uiuis, quomodo compellis gentes iudaizare ? Ita et hi cum ipsi legem non custodirent, conuersantes iniuste, circumcisionem zelabantur; ut proinde uindices et amatores legis uiderentur: cum constet 231 hunc legem defendere et custodire, qui iustitias eius exsequitur; et mandatum, quod ad uitam per inens datum est, non pretermittit. [b 1Kb] Talis ergo Galatarum excusatio erat. Hec dicit, ut uel sic intelligant, quia illudebantur uelut stulti et hebetes, de quorum doloribus gloriarentur.

 [c 1Kb] Mihi uero absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. Quomodo pseudoapostoli tribulationes pro nomine Christi quasi nichil profuturas per hypocrisim redimebant, erubescentes  in his; ita et Apostolus gloriabatur de his, sciens magnam pro istis fore mercedem: quemadmodum et coapostoli eius, sicut scriptum est in Actibus apostolorum: Tunc, inquit, cesi exierunt apostoli de concilio, gaudentes quia digni habiti sunt pro nomine  Christi contumeliam pati . Cuius ergo omnis spes in Christo est, hic gloriatur in cruce eius, huic et mundus crucifixus est, certus amorem crucis Christi uitam esse; mundi uero amorem parere mortem. Inuicem ergo sibi mortui sunt, et mundus Apostolo, et Apostolus mundo; dum nichil concupiscit Apostolus mundi, et dum nichil habet mundus suum, quod agnoscat in Apostolo, sicut et Dominus ait: Ecce, inquit, princeps huius mundi uenit, et in me inueniet nichil .

 In Christo enim Iesu neque circumcisio quidquam est, neque preputium; sed noua creatura. Et quotquot hanc regulam sequuntur, pax super illos et misericordia, et super Isrel Dei. Noua creatura est regeneratio nostra, hec est que dat profectum  permanentibus; super istos enim est pax Dei. Qui enim cum Deo pacificus est, nullius inimicitiam metuit; 232 tutus enim est protectione et misericordia Dei, que promissa est, et manet super Isrel Dei, non super Isrel hominis; Iudei enim non credentes Isrelite sunt secundum carnem. Duas ergo partes significauit, super quas manet pax et misericordia Dei, Iudeorum credentium, et gentilium fidelium.

 De cetero nemo mihi molestus sit. Molestias sibi noluit de cetero fieri, ut iterum forte cogeretur scribere: sed iam correctiores illos uult fieri; ut amputatis erroribus, post tanta tedia pausam haberet. Si autem duriores se prestarent, et inflexibiles in conuertendo, cessarent ab eo; ut illis  operas suas et efficaciam impenderet, de quibus mercedem aut lucrum speraret. Ego enim stigmata Domini Iesu Christi in corpore meo porto. Hoc dicit iratus, quia passiones quas credentium causa patiebatur, inefficaces in illis uidebat; [d 1Kb] quoniam constantia et fide doctrine sue pro Christo plagas et uincula pati non timuit: sed passus est amore credentium cicatrices plagarum habere se in corpore; quo non minus fideliter eis predicaret, sicut et pseudoapostoli, qui Galatas deceperant. Neminem itaque uult sibi molestum esse, qui huic rei deuotus non est; ista enim stigmata, id est, cicatrices plagarum, testimonia sunt credentium eorum, qui patiuntur, quod digni sunt futura promissione.

 Gratia nostri Domini Iesu Christi cum  spiritu uestro, fratres. Non Legis gratiam dicit, sed Domini nostri Iesu Christi esse cum spiritu illorum, quos spiritales fratres appellat; neque enim penitus omnes fuerant euersi.





IN EPISTOLAM B. PAULI AD EPHESIOS.



231 PROLOGUS.


Ephesios Apostolus non fundauit in fide, sed confirmauit,  multa mala pro his passus a perfidis, sicut dicit: Si enim, secundum hominem, ad bestias pugnaui  Ephesi, quid mihi prodest, si mortui non resurgunt ? Et quoniam pugnam suam [a 1Kb] non sine effectu perfectionis illorum preuidet, gaudens in eis, ad meliora scriptis hortatur de urbis Rome custodia; quia ueniens ab Hierosolymis in custodia sub fideiussore intelligitur degisse, manens extra castra in conductu suo .



CAPUT PRIMUM.

 Paulus apostolus Christi Iesu per uoluntatem Dei sanctis omnibus, qui sunt Ephesi; et fidelibus in Christo Iesu. [b 1Kb] Solito more scribit, apostolum enim se esse Christi Iesu Dei uoluntate testatur. Non solum fidelibus scribit, sed et sanctis; ut tunc uere fideles sint, si fuerint sancti in Christo Iesu. Bona enim uita tunc prodest ac creditur sancta, si  sub nomine Christi habeatur: alioqui contaminatio erit; quia ad iniuriam proficit creatoris.

 Gratia uobis et pax a Deo Patre nostro, et Domino Iesu Christo. Gratiam Dei cum sanctis dicit esse et fidelibus, quem Patrem nostrum appellat; quia ab ipso sunt omnia et condita et restaurata: Christum autem Dominum nostrum, quia redemit nos, offerens se pro nobis.

 Benedictus Deus et Pater Domini nostri Iesu Christi, qui benedixit nos omni benedictione spiritati, id est, non mundana, sed celesti benedictione: neque corruptibili, sed eterna; quia gloria christianorum non in terra, sed in celo est, et est in Christo. Omne enim donum gratie Dei in Christo est; ut si quis, spreto Christo, benedici se a Deo  putet, errare se sciat. Aliter tamen benedicitur Deus, et aliter homines. Unum quidem benedictionis nomen est, sed pro merito persone debet intelligi; nam et facere dicitur Deus, et homines faciunt: sed Deus nutu solo impassibiliter facit; homines autem manu, conatu, labore, sudore efficiunt. Deus ergo benedicitur, cum laudibus dignis extollitur: homines autem sic benedicit Deus, ut donum 232 gratie sue eis impertiat, non secundum merita eorum, sed secundum misericordiam suam. Et ideo dixit: Qui nos benedixit in benedictione spiritali; ut ostenderet perfectam benedictionem dari celestium credentibus in Christo, ut pleni sint gloria celesti, supra potestates subuecti celorum. Quia ubi ego, inquit, ero, illic et minister meus erit .

  Sicut elegit nos in ipso ante mundi constitutionem, ut essemus sancti et immaculati coram eo in caritate. Prescius omnium Deus scit qui credituri essent in Christum, sicut dicit ad Romanos: Quos presciit et uocauit nos : non solum ex Iudeis, sed etiam ex gentibus. Quos ergo Deus uocare dicitur, perseuerant in fide: hi sunt quos elegit ante mundum in Christo; ut sint incontaminati coram Deo in caritate, hoc est, ut amor Dei  sanctam illis faciat conuersationem. Nemo enim melius alicui obtemperat, quam qui ex caritate obsequitur.

 Predestinans nos in adoptionem filiorum per Iesum Christum in ipsum. Hoc dicit decreuisse Deum, ut credentes in Christum adoptarentur in filios a Deo; ut caput ipsorum sit Christus uerus Dei Filius.

 [c 1Kb] Secundum placitum uoluntatis sue in laudem claritatis sue. Tale placitum dicit Deum habuisse; ut ad laudem claritatis eius proficeret gratia data hominibus; ut salus nostra gloria Dei sit. Qua gratificauit nos in dilecto Filio suo. Deus nobis gratiam dedit, propter quod credidimus in Filium eius Christum; diligens enim unigenitum suum amatoribus  eius diuina munera largitur.

 In quo habemus redemptionem per sanguinem ipsius, remissionem peccatorum. Duplicem gratiam flagitat; quia et redemit nos sanguine suo, et peccata nobis non imputauit, id est, redemit et manumisit.

 Secundum diuitias gratie sue, que sùperabundauit in nobis, in omni sapientia et prudentia. Addit ad gratiam; quia post supra memorata beneficia donum accedit sapientie et prudentie rerum spiritualium.

 Ut notum nobis faciat mysterium uoluntatis sue, iuxta beneplacitum suum, quod proposuit in eum, in dispensationem 233 adimpletionis temporum; restaurans omnia in Christo, que in celis sunt,  et que in terra. Hoc placuit Deo, cuius consilium retractari non potest; ut ostenderet in Christo mysterium uoluntatis sue tempore, quo reuelari illud uoluit in agnitionem creature. uoluntas autem eius hec fuit, ut tunc propitius fieret omnibus, qui in errore erant, siue in celis, siue in terris, quando Christum manifestauit hoc donum esse credentium, ne illis imputarentur peccata suscipientibus fidem Christi. Omnis ergo creatura in celis et in terris, dum discit agnitionem Christi, restauratur ad id quod est condita. Cum enim ad unius Dei fidem imbuitur, cognito mysterio Saluatoris, ab errore quem ceperat, restauratur, pro certo habens creatorem suum unum esse Deum et Dominum. Hinc est unde et Ioannes in Apocalypsi dicit: uidi Michel et Angelos  eius in celo pugnare cum dracone et cum exercitu eius . Hec repugnantia partim de errore est, partim de usurpate tyrannidis presumptione.

 In quo [d 1Kb] et nos sortiti sumus, predestinati secundum propositum Dei, qui uniuersa creauit secundum consilium uoluntatis sue; ut simus in laudem glorie eius nos, qui ante sperauimus in Christo. Hoc est, quod dicit, quia dispensatio predicationis  his decreta est a Deo; qui ex Iudeis crediderunt in Christum. Unde nullus ex gentibus ad apostolatum electus est; dignum enim erat ex his eligi predicatores, qui ante sperauerunt salutem, que illis promissa erat in Christo.

 In quo et uos, cum audissetis uerbum ueritatis Euangelii salutis uestre, credentes signati estis Spiritu promissionis sancto; qui est pignus hereditatis nostre, in redemptionem acquisitionis in laudem glorie ipsius. Laus glorie Dei est, [a 1Kb] cum multi acquiruntur ad fidem, sicut gloria medici est, si multos curet. Ideoque ad gloriam Dei pertinet, quia gentes uocauit, ut salutis sue medelam consequerentur per fidem promissam Iudeis, signum habentes redemptionis atque hereditatis future, Spiritum  sanctum datum post baptismum. Redempti enim heredes designati sunt, si in regeneratione perdurent; ut fides prima ueniam, sancta uero conuersatio perdurans cum fide, coronam mereatur.

 Propterea et ego, audita fide uestra in Domino Iesu, et dilectione in omnes sanctos, non cesso gratias agendo pro uobis, commemorationem uestri facere in orationibus meis. Quoniam iuxta decretum Dei, quo statuit gentes participes fieri promissionis Iudeorum, audito Ephesii uerbo Dei, susceperunt fidem Christi, diligentes omnes sanctos, sicut mandauit Dominus; hac causa Deo gratias agit pro conuersione et caritate eorum, qui dignatus est gentes concorporare Iudeis.

 Ut Deus Domini nostri Iesu  Christi, Pater claritatis, det uobis spiritum sapientie et reuelationis in agnitione eius, illuminatos habere oculos cordis uestri; ad hoc ut sciatis que sit spes uocationis eius, et que diuitie hereditatis glorie eius in sanctis. Manifestum est quia ideo se orare dicit pro eis, ut fidei sue spem cognoscant in remuneratione celesti; quia cum plene scierint qui fructus est credentium, propensiores fient circa excolendam religionem. Iam enim in huiusmodi profectus fore uidetur, quia si antequam sciant promissionis gloriam, tam deuoti sunt; propensiores fient necessario, [b 1Kb] cum cognouerint. Claritatis tamen Patrem uocat Deum, et Christi Deum, cum uerus Pater Christi sit Deus, et Deus creature. Sed et ipse Dominus eadem dicit: uado ad Patrem meum et Patrem  uestrum, Deum meum et Deum uestrum . Totius ergo claritatis Pater est; quia ab ipso est omnis claritas, et potestas, et dignitas. Est et Pater Christi, sed aliter; quia hic uerus Filius est, et Deus omnium, sed non ita Christi Deus est. Sic enim Deus Christi est; quia Deus de Deo Christus est: ceterorum autem Deus est causa terroris, sicut ipse dicit in Malachia propheta: Si Deus ego sum, ubi est timor meus ?

 Et que est excelsa magnitudo uirtutis eius in uos, qui creditis, secundum operationem potentie fortitudinis eius, quam operatus est in Christo,  suscitans illum a mortuis, et collocauit ad dexteram sibi in celestibus super omnem Principatum et Potestatem, et uirtutem, et Dominationem, et omne nomen, quod nominatur non solum in hoc seculo, sed et in futuro. Exemplum salutis credentium et glorie in resurrectione Saluatoris consistere profitetur, ut ex ea cognoscant fideles, 234 quid eis promissum est. Simili enim modo extollentur supra celos futuri cum Christo; sicut ipse dicit: Pater, uolo ut ubi fuero, et hi mecum sint, et uideant gloriam meam . Hoc propter incarnationem Filii Dei, ut etiam homo factus super omnes celos esse dicatur, et super cunctam creaturam sedens ad dexteram Dei, habens nomen Dei per naturam, non per adoptionem; ut cognoscant illum esse Filium Dei, qui illum crucifixerunt.  Honor enim quem illi dedit Pater per generationem, tunc manifestatus est, cum natus homo passus est, et uicta morte resurrexit, ascendens unde descenderat, super omnes celos. Unde dictum est, quia ueritas de terra orta est . Quia enim omne iudicium Pater Filio dedit , idcirco ad dexteram Dei sedere dicitur, quasi iudex. Denique ipse dicit ad discipulos: Usque modo nichil petistis in nomine meo: petite, et ego faciam . Unde ait Iudeis: Amodo uidebitis Filium hominis sedentem ad dexteram uirtutis Dei, et uenientem cum nubibus celi . Ex eo enim quod innotuit, adiri cepit, et postulari, quasi iudex.

 Et omnia subiecit sub pedibus eius,  et ipsum dedit caput super omnem Ecclesiam, que est corpus et plenitudo eius, qui omnia in omnibus adimpletur. Patrem dicit Filio omnem creaturam subiecisse; ut quia omnia per ipsum fecit , ipse omnium caput sit et Dominus. Tunc illi omnia subiecit, quando illum ante omnia genuit; ut per ipsum faceret, que non erant. Omnem Ecclesiam dicens, summatim totum comprehendit, quod in celo est et in terra; ut in nouum hominem membra eius efficiantur, dum confitentur hunc esse, per quem facti a Deo sunt. Snbiiciuntur enim illi quasi capiti membra, ex quo trahunt originem; ut omnia in omnibus, adimpleantur. Cum enim regressi fuerint ad confessionem unius Dei, flectentes genu Christo, adimpletur in omnibus ut sit omnia; quia ab ipso  sunt: ac per hoc ipse in eis est, quia uirtute eius subsistunt; recedentes enim a Deo, euacuare illum uidentur. Unde alio loco dicit: Ut crescant omnia in incrementum Dei .



CAPUT II.

 Et uos cum essetis mortui delictis et peccatis uestris, in quibus aliquando ambulastis secundum seculum huius mundi. Mortuos dicit, quia errores seculi sequuntur; quidquid enim ab unius Dei professione recedit, mortuum habetur; quia non manet in radice, ex qua trahit originem. Secundum principem potestatis eris huius, spiritum qui nunc  operatur in filiis diffidentie. Principem potestatis, id est, diabolum, significat seculi intelligentiam corrupisse; ut ab uno Deo recederent, multorum deorum opinionem suscipientes, ut socios illos sue conspirationis efficeret, dum in eadem impietate inueniuntur, negantes unum Deum. Principem ergo hunc erroris ideo eris dicit spiritum, ut ostendat quia hanc partem sibi usurpauit ad exercendam dominationem. Aliud est enim er, et aliud princeps: sed quia in mundo uel in ere dominatur, spiritus eris appellatur.

 In quibus et nos aliquando conuersati sumus in desideriis carnis nostre, facientes [a 1Kb] uoluntatem carnis et consiliorum eius: et eramus natura filii ire, sicut et ceteri. Perfidiam significat, dum desideria  carnis memorat. uoluntas enim carnis est uisibilibus oblectari, ut elementa que Deus gubernacula mundi instituit, deos appellet; cum hoc nomen uni Deo debeatur, ex quo sunt omnia; ut sicut nullum participem habet ex his in uirtute, ita nullum habeat consortem in nomine. Christo autem idcirco hoc nomen non negatur, quia sicut communis eis natura est, ita erit et nomen. Hoc tamen inter Patrem et Filium interest, quia Pater a nullo hoc accepit: Filius autem per generationem omnia Patris accepit; ut in uirtute et substantia et nomine nichil distet Filius a Patre. Unde dicit: Omnia que habet Pater, mea sunt; et mea Patris . Non ergo indignum neque contrarium est, si et Christus Deus dicatur, sed de Deo Patre; ut unius Dei auctoritas  conseruetur. Nam si quis aliud putat significare, cum uoluntatem carnis flagitat, sciat et Apostolum mundam uitam habuisse; quia secundum iustitiam Legis conuersatus est sine querela. Sed quia persecutus est fidem Christi, idcirco conuersati, inquit, sumus in desideriis carnis nostre. Omne enim peccatum caro dicitur, maxime perfidia, que est totius sceleris mater. Nulli opera bona et castitas proderit, si sit perfidus; perfidia enim hec omnia maculat. Hinc est, quod subdidit: Et eramus natura filii ire, 235 sicut et ceteri. Nature enim cum mala uoluntas supponitur, fit natura ire, id est, que ultioni subiicienda sit, immutata non substantia, sed mala uoluntate. Hoc enim deputatur nature, quod sequitur; unde ait in Esaia: Semen pessimum . Et  quaro sit semen pessimum, subiecit: Reliquistis enim Dominum, ait, et ad iracundiam incitastis Sanctum Isrel; ut natura que deserit Deum, pessimum semen dicatur. Degenerare enim est ab auctore recedere: et cum malum exemplum ceteris prebet, malum est semen; fructus enim pessimos facit. Si uero redeat ad Auctorem, bona erit natura, secundum Apostolum, qui immutatus dum agnoscit Creatorem suum, uas electionis appellatur .

 Deus autem, qui diues est in misericordia propter multam caritatem suam, qua misertus est  nostri. He uere diuitie sunt misericordiarum, ut non querentibus ultro misericordia prestaretur, sicut dicit Esaias: Palam factus sum non querentibus me ; hoc enim est abundare misericordia, ut et non postulantibus tribuatur. Hec tamen caritas Dei est erga nos, ut quia fecit nos, nolit perire nos; diligit enim opus suum. Ideo enim fecit, ut amaret, quod fecit; nemo enim laborem suum odio habet.

 Et cum mortui essemus peccatis, conuiuificauit nos in Christo. A Deo alienati mortui eramus: gratia autem sua reuocauit nos, hoc est, uiuificauit nos in Christo. Quia enim per ipsum nos fecit, iterum per ipsum nos reformauit in ipso, id est, ut eius membra simus; ipse est autem caput nostrum;  ipsum enim habemus, Deo prestante, auctorem uite nostre, sicut dicit Petrus apostolus: Auctorem uero uite interfecistis .

 Cuius gratia salui facti estis. Huic dono addit et gentes; significans [b 1Kb] saluatos nos esse gratia Christi.

 Et simul suscitauit, et simul consedere fecit in celestibus in Christo Iesu. Hoc dicit, quod supra memoraui, illic futuros sanctos etiam ex gentibus, ubi et Christus est caput eorum.

 Ut ostenderet in seculis superuenientibus superabundantes diuitias gratie sue in bonitate super nos in Christo Iesu. Hoc significat, quia in futuro seculo immortale donum Dei apparebit in remuneratione fidelium; quod oculus non uidit, nec auris  audiuit, nec in cor hominis ascendit, que preparauit Deus diligentibus eum . He sunt superabundantes diuitie, ut tantum detur credentibus, quantum inuestigare non potest mens.

 Gratia enim salui facti estis per fidem. Gratia fidei data est, ut credentes saluentur. Et hoc non ex uobis; Dei enim donum est, non ex operibus, ne quis glorietur. Nam ipsius sumus figmentum, creati in Christo Iesu in opera bona; que preparauit Deus ut in illis ambulemus. uerum est, quia omnis gratiarum actio salutis nostre ad Deum referenda est, qui misericordiam suam nobis prestat; ut reuocaret [c 1Kb] errantes ad uitam, et non querentes uerum iter. Ideoque non est gloriandum nobis in nobis ipsis; sed in Deo, qui nos regenerauit natiuitate  celesti per fidem Christi, ad hoc ut bonis operibus exercitati, que Deus nobis iam renatis decreuit, promissa mereamur accipere.

 Memoria retinentes, uos qui aliquando eratis gentes, in carne, qui dicimini preputium, ab ea que dicitur circumcisio in carne manufacta; quoniam eratis illo in tempore sine Christo, alienati a conuersatione Isrel, et hospites testamentorum, et promissionis eorum spem non habentes, et sine Deo in hoc mundo. Commonet gentes, ut reminiscentes quid fuerint (erant enim carnales, et sine spe, nullam  promissionis communionem habentes Iudeorum in Christo; Iudeis enim promissus erat Christus, non gentibus, ut propensius gratias agant Deo per Christum, qui misericordia sua fecit illos participes spiritalium, cum essent carnales. Ideo tamen circumcisio, ait, in carne manufacta, ut significaret aliam non manufactam spiritalem.

 Nunc autem in Christo Iesu uos qui aliquando longe eratis, facti estis prope per sanguinem Christi. Adhuc donum et gratiam Dei commendat, cui nos semper uelut obnoxios gratias uult referre; idcirco enim in sanguine Christi proximos nos Deo factos memorat, ut quantum affectum circa nos habeat Deus, ostenderet, qui pro nobis Filium suum mori permisit; ut et nos in fide eius durantes, omnibus  exitiis pro illo nobis illatis non cedamus, scientes plus illum de nobis mereri, quam quecumque ab inimicis possunt inferri: ille enim cum sit Dominus, et nullius egeat, obtulit se 236 pro nobis; ut non illi, sed nobis proficeret. Nos enim etiamsi nobis non proficeret, forte cogeremur mori pro ipso domino serui: quanto magis cum non solum illius, sed et nostra mors nobis prestet effectum!

 Ipse enim est pax nostra, qui fecit utraque unum, et medium parietem macerie soluens, inimicitias in carne sua. Pacem fecit inter circumcisionem et preputium passio Saluatoris. Inimicitiam enim, que uelut paries media erat, et diuidebat circumcisionem a preputio, et preputium a circumcisione,  hanc soluit Saluator, dans legem ut neque Iudeus presumens de circumcisione reprobaret gentilem, neque gentilis fidus de preputio, id est, de paganitate, abominaretur Iudeum: sed ut ambo innouati, unius Dei fidem sequerentur in Christo. Omnia enim que docuit Saluator, tunc firmauit, cum resurrexit a mortuis. Parietem tamen, qui medius erat, diuidens inter legem factorum et gentilitatem, maceriam siue sepem significauit, id est, non parietem stabilem, neque robustum; quia neque gentilitas firma res erat, quasi ab homine inuenta, neque circumcisio, et neomenie, escarum, et sacrificiorum uel sabbatorum stabilis et fixa obseruatio; sic enim data sunt, ut cessarent, adueniente Christo. Quamuis enim Deus hec dederit, sed ad tempus: fidei autem firma et  sine successore est predicatio.

 Legem mandatorum in decretis euacuans ut duos conderet in seipso, in uno nouo homine faciens pacem. Hoc est quod supra summatim memoraui; quia legem, que data erat Iudeis in circumcisione, et in neomeniis, et in escis, et in sacrificiis, et in sabbato, euacuauit, hoc est, cessare iam iussit; quia oneri erant, et sic fecit pacem. Unde Petrus apostolus dicit in Actis apostolorum: Quid imponitis iugum supra ceruicem fratrum, quod neque patres nostri, neque nos potuimus portare ?

 Ut exhiberet et reconciliaret ambos in uno corpore Deo per crucem. Sublata inimicitia,  morte sua Christus prius populos inter se reconciliauit, deinde Deo Patri pacificos fecit; ut homines nature unius, quia diuersi facti fuerant per errorem, membra efficerentur unius corporis noui, cuius caput Christus est.

 Interficiens inimicitias in semetipso, et ueniens euangelizauit pacem uobis, qui longe, et pacem iis, qui iuxta; quia per ipsum habemus accessum utrique in uno Spiritu ad Patrem. Idem sensus est; interfecit enim inimicitiam in se, dum pro omnibus tam Iudeis quam gentilibus mortuus est. Omnibus enim proficit mors Saluatoris; resurgens enim a mortuis, damnata morte, que tenebat omnes, ostendit quam spem haberent credentes in eum. Hinc mandauit predicationem, qua omnes conuocarentur  ad Deum Patrem in unitate Spiritus, scissa discordia, ut siue Iudei , siue gentiles , sublato preterito ritu, susciperent fidem Christi, per quam efficerentur unum.

 Ergo iam non estis [a 1Kb] hospites et incole, sed estis ciues sanctorum, et domestici Dei. Admonet illos, ut memores sint beneficiorum Dei; quia cum longe essent a cognitione et timore Dei, misericordia eius adiuncti sunt; ut fierent participes eorum, qui prope Deum erant, conciues facti filiorum Dei. Sicut enim quecumque gens Romanorum pacem sequi desiderauit, oblatis donis suscepta est; ut essent  ciues Romani, quemadmodum Tharso-Cilicienses, unde Apostolus ciuem Romanum se dicit : ita et quicumque fidei se christiane sociauerit, fit ciuis sanctorum et domesticus Dei.

 Superedificati supra fundamentum apostolorum et prophetarum, ipso summo angulari lapide Christo Iesu. Hoc est supra nouum et uetus Testamentum collocati. Quod enim [b 1Kb] apostoli predicauerunt, prophete futurum dixerunt; quamuis dicat ad Corinthios: Deus, inquit, primum posuit in Ecclesia apostolos, secundo prophetas . Sed hi alii prophete sunt; illo enim loco de ordinatione Ecclesie disputat, hic uero de fundamento Ecclesie: prophete enim disposuerunt; nam apostoli fundamenta iecerunt. Unde dicit Dominus ad Petrum:  Super istam petram edificabo Ecclesiam meam , hoc est, in hac catholice fidei confessione statuam fideles ad uitam; nam et Dauid disposuit domum Dei, et signauit locum ubi fieret: Salomon uero fundauit eam.

237  In quo omnis structura, compacta, crescit in templum sanctum in Domino, in quo et uos cedificamini in habitaculum Dei in spiritu. Hic sensus est, unde Dominus ait: super istam petram edificabo Ecclesiam meam. Duos enim populos in se suscepit Saluator, et fecit unum in Domino, sicut et lapis angularis duos parietes continet, in unitate domus firmatos; fideles enim superficies sunt  templi Dei, in spiritu conuersantes; ut possint heredes fieri celestis habitationis.



CAPUT III.

 Huius rei gratia ego Paulus uinctus Christi Iesu pro uobis fratribus. Quoniam dispositionem diuine clementie, que fuerit ante mundum erga salutem gentium ostendit; nunc se legatione huius doni fungi Dei prouisione, Christo mittente, declarat. Dominus enim post resurrectionem suam apostolos suos uice sua misit predicare , hunc dirigens ad conuersionem gentium; sic enim dixit ad eum: uade, ego longe ad gentes mittam te . Dominico ergo usus uerbo est, cum dicit: Pacem uobis qui longe, et iis qui  iuxta.

 Si tamen audistis dispensationem gratie Dei, que data est nobis in uos. uult eos scire quia Dei iudicio a Christo missus est predicare gentibus mysterium gratie Dei. Secundum reuelationem notum mihi factum est mysterium, sicut antea scripsi in modico, prout potestis legentes intelligere prudentiam meam in mysterio Christi. Ostensam sibi significat reuelationem mysterii Dei, de quo prius breuiter se memorat scripsisse, hoc est, temperate prout poterant capere prudentiam Apostoli in sacramento Christi.

 Quod in aliis seculis non fuit notum filiis hominum, sicut nunc reuelatum est sanctis eius et prophetis in spiritu, gentes esse coheredes et concorporatas et participes promissionis eius [a 1Kb] in Christo Iesu.  Hoc asserit ostensum a Deo tempore Christi, quod latebat; quia gentes participes future essent gratie promisse in Lege. Quod ostensum dicit predicatoribus sanctis et prophetis, id est, apostolis et Legis explanatoribus, non prophetis ueteribus. Quamuis enim admitterentur prius ad Legem gentiles, sed circumcidi iubebantur; et prophete scierunt gentes participes futuras loni Dei ; sed hoc latuit, quod sine circumcisione, et sabbatis, et neomeniis, et ceteris talibus, gratie Dei future essent participes, et absque Lege susciperent fidem Christi, et saluarentur. Hoc est, quod dicit: In spiritu esse gentes coheredes et concorporatas, et participes promissionis eius in Christo. Qui enim spiritu Deum colit, opere Legis  opus non habet.

 Per Euangelium eius factus sum minister secundum donum gratie Dei, que data est mihi secundum operationem uirtutis eius. Per predicationem ministerii sui cognitum asserit donum, quod disposuit Deus gentibus iuxta uirtutis sue operationem. Operatio enim uirtutis eius est, quia Christum suscitauit a mortuis, deuicta morte, in qua omnes saluauit. Dispensatio tamen Euangelii eius hec est, qua  agnita est uoluntas Dei; quia gentes sine opere Legis saluare decreuit.

 Mihi omnium sanctorum minimo data est gratia hec. Humiliat se, cum se minimum dicit, sciens humilitatem profectum habere. Nam tantam gratiam sibi datam dicit; ut donum hoc quod ante ignotum fuit preteritis seculis, sibi asserat concessum, ut hoc manifestaret gentibus. Unde enim minimus sanctorum omnium uideri potest, qui antequam baptizaretur, uas electionis appellatus est? [b 1Kb] Ut in nationibus euangelizem inestimabiles diuitias Christi . Electum se probat ad predicandum donum Dei in diuitiis incomprehensibilibus Christi, quas gentibus iam desperatis largiri dignatus est; ut sine opere saluarentur per fidem. Et manifestum  est quia nemo egregium et maximum munus per indignam mittit personam. Ostendens ergo quantum a Deo mereatur, humiliat tamen se, ut meritum eius concrescat.

 Et illuminem omnes, que dispensatio mysterii absconditi a seculis in Deo, qui uniuersa creauit. Missum se dicit duplici modo docere gentes mysterium, quod fuit in Deo, ex quo sunt omnia; ut per eum discant ac intelligant Christum semper in Deo, et apud Deum, et quia sine circumcisione et ceteris Legis mandatis disposuit saluare gentes. 238 Indigni enim inuenti sunt Iudei tantum ac talem habere doctorem; sic enim Iudei credebant in Christum, ut Legem tamen seruarent; quod odibile est apud Deum. Denique dicunt apostoli ad coapostolum  suum Paulum: uides, frater, quot millia sunt in Iudeis credentium, et omnes isti emulatores sunt Legis . Unde factum est, ut uas electionis ad gentes docendas missus esset, ut uel ipsi fidei sue spem plenam haberent, nichil de Lege, sed in solo Christo sperantes. Manifestato enim sacramento, Christi tale donum datum est, [c 1Kb] quod perfecte salutis haberet effectum; sicut enim in magna uota maxima dantur apophoreta; ita et magnifico manifestato mysterio, gaudii et letitie causa tam egregio munere donati sunt homines, quod illis satis sit ad copiam salutarem.

 Ut nota fiat Principibus et Potestatibus in celestibus per Ecclesiam multiformis sapientie Dei. Tam bene de hoc sensit Deus, ut non solum gentibus  hunc magistrum daret; uerum etiam ut per eum ueritas Christi innotescat spiritibus in celestibus, qui sunt Principes et Potestates. Potestates ideo, quia potentiores sunt inter ceteros spiritus: Principes autem, eo quod principentur Potestatibus; ut agnoscentes per Ecclesiam, que multifarie ad uitam attracta est, in Christo unius Dei manere mysterium, desinant ab errore. Id enim agitur, ut predicatio ecclesiastica etiam his proficiat, et deserant  assensum tyrannidis diaboli, qua se aduersus Dei unius fidem impia presumptione armauit. Qui sensus psalmo uigesimo tertio prescriptus est, ubi Deus uniuersitatis Dominus demonstratur, dicente Dei Spiritu per Dauid: Domini est terra, et plenitudo eius, orbis terrarum, et uniuersi qui habitant in eo . Et in subiectis: [a 1Kb] Tollite portas Principis uestri, et eleuamini porte eternales, et introibit Rex glorie. Quis est iste Rex glorie? Dominus uirtutum ipse est Rex glorie . Dicitur ergo his Principibus, qui in errore sunt in celestibus, siue ministris eius in terris, ut auferant portas principis sui, id est, diaboli de mentibus suis, per quas multorum deorum asserendorum error intrauit. Sunt enim temporales; quia omnis fallacia  tempore clauditur: Iter enim impiorum peribit . Ut autem eternas portas eleuent, hortante iustitia, admonentur; quia ueritas in sempiterna secula perseuerat. Unde ait in psalmo centesimo decimo septimo: Hec porta Domini, iusti intrabunt per eam . Manifestum est enim quia iusti per fidem intrant in celos, in regnum Dei, quod numquam corrumpitur, sicut Daniel propheta testatur, dicens inter cetera: Exsurget regnum aliud incorruptibile : impii autem propter incredulitatem intrant infernum tartareum. Hic ergo Rex glorie Christus est, qui deuicta morte resurgens apparet Dominus esse et Rex glorie. uirtute enim potestatis sue, qua subegit inferos, manifestatur; quia ipse est Filius Dei, qui unius Dei  regnum in celis et in terris esse ad condemnationem tyrannidis diaboli predicauit.

 Secundum propositum seculorum in Christo Iesu Domino nostro, in quo habemus libertatem in confidentia per fidem ipsius. Manifestatum dicit Christum seculo, quo proposuit Deus ostendere mysterium suum pro salute humana, ut cognitio mysterii Dei mortalibus conferret salutem; ut quasi dedicatio regni Christi hanc gratiam credentibus pro apophoretis largiretur. Licet enim iam olim factum sit, nouum tamen uidetur ignoranti creature.

 [b 1Kb] Propter quod peto ne deficiatis in tribulationibus meis pro uobis, que sunt in gloria uestra. Manifestata spe, que est in mysterio Christi, commonet ne scandalum patiantur propter tribulationes,  que sanctis a perfidis irrogantur. Ad gloriam enim pertinet illorum, si in tribulatione magistri non fuerint scandalizati discipuli, hac spe firmati; quia fidelium pressure futuri seculi gloria erigentur; hec enim fidelium probatio est, si fidei sue spem aduertant.

 Huius rei gratia flecto genua mea ad Patrem Domini nostri Iesu Christi, ex quo omnis paternitas in celis et in terra nominatur; ut det uobis secundum diuitias maiestatis sue uirtutem confirmari [c 1Kb] in Spiritu suo. Hoc flexis genibus precari se  dicit, ut quia dignatus est aduocare gentes ad cognoscendum mysterium uoluntatis eius, hoc etiam donet, quia diues est, ut nutu eius firmentur in Spiritu, hoc est, ut 239 non illos perturbent carnalia exitia illata a perfidis: sed sint stabiles, exspectantes in futuro huius rei mercedem.

 In interiore homine Christum habitare per fidem in cordibus uestris. In eo petit eos magis firmari, ut non ambigant, sed magis credant Christum habitare in se, quem non uident his oculis; ut Spiritus datus hoc eis per Dei donum infundat, ut certi sint de Christo quod uiuit, et Filius Dei est, et habitat per fidem in cordibus nostris, ut cum fidem eius habemus in cordibus nostris, ipsum habere uideamur. Quod eo proficit, ut securi simus de auxiliis  eius; quia non deserit nos, sed semper adest propter fidem suam, quam uidet in nobis: quippe cum ideo Spiritus eius, qui et Dei Patris est, detur nobis; ut uice eius tutos prestet nos, si ei assentiamus, ut et occulta reuelet; per quem utique ipsum in nobis habitare ambigere non debemus. Est enim hic alius paraclitus, inter quos personarum distantia est, non nature; quia et de eo accipit, et a Deo procedit . In quibus enim nature unitas est, inuicem sui sunt; unde dicit Dominus: Omnia Patris mea sunt, et mea omnia Patris .

 Ut in caritate radicati et fundati, possitis comprehendere cum omnibus sanctis que sit latitudo, et longitudo, et altitudo, et profundum. Hoc prestare dicit habitantem Christum uel Spiritum in  nobis, ut fundati simus in caritate Dei, deuincti beneficiis eius, et possimus cum sanctis, qui sunt apostoli et prophete, immensum et inestimabilem cognoscere Deum, omnia excedentem maiestate uirtutis sue. Cum enim dicit: Latitudo, et longitudo, et altitudo, et profundum; hoc utique significat, ut sicut in sphera tanta longitudo est, quanta latitudo, et tanta altitudo, quantum et profundum; ita et in Deo omnia equalia sunt immensitate infinitatis. Sphera enim definito modo concluditur: Deus autem non solum implet omnia, sed et excedit; nec enim clauditur, sed omnia intra se habet, ut solus ineffabilis et infinitus habeatur: et gratie huic insufficienter agantur, quia cum tantus sit, dignatus est per Christum hominem uisitare peccatis et morti subiectum.

  Cognoscere quoque supereminentem scientie caritatem Christi. Post Dei Patris infinitam et incomprehensibilem cognitionem et inenarrabilem clementiam, Christi quoque agnoscere nos uult caritatem; quia supereminentis est scientie, et subintelligitur humane; ut super scientiam hominum habeatur dilectio Christi. Quis enim potest colligere mysterii huius caritatis rationem, ut et Deus hominis causa homo nasceretur, deinde moreretur pro hominibus, pro seruis dominus, pro creatura creator, pro impiis pius? Propter quid ita dilexit nos?  aut ut quid nostrum haberet, qui nullius indiget? numquid non caritas hec super scientiam hominum est? aut quis hominum hanc poterit caritatem alicui exhibere; quamquam impar sit, ac per hoc supereminet humana commenta? Hoc ergo uult nos scire, quia sensus noster assequi non potest, nec perspicere profunditatem beneficiorum Christi erga nos; ut perinde semper ei simus supplices et deuoti, et qui debitis nulla ratione satisfacere possumus, uel in fide eius usque ad mortem perseueremus. Ille enim pro magnificentia maiestatis sue ea gessit pro nobis, [a 1Kb] que sibi indigna sunt; ut et nos in quantum possumus, ei famulemur. Ut impleamini in omnem plenitudinem Dei. Quia fides neque in solo Patre integra est, neque in solo Filio perfecta, ideo adiecit:  Ut impleamini in omnem plenitudinem Dei; ut confessione et gratiarum actione sicut Patri, ita et Filio honorificentia reseruetur: et omnia que a Deo Patre sunt, per Filium facta et restaurata credantur; ut sit plena perfectio diuinitatis in professione credentium. Nihil enim deerit christiano, quando Deum Patrem per omnia immensum esse cognoscit: caritatem quoque Christi ineffabilem, et supereminentem scientie humane profitetur.

 Ei uero qui potest omnia facere, et superabundantius, quam petimus aut intelligimus, [b 1Kb] secundum uirtutem, que operatur in nobis: ipsi gloria in Christo Iesu, et in Ecclesia, et in omnia secula seculorum. Amen. Ad Patris personam hec refert; ut quia melius scit que utilia, et que non petenda sunt,  et quando danda, et qualia, et quanta opus sint; ipse gubernet prouidentia et uirtute sua sibi credentes. Cui ideo gloria in Christo Iesu, quia per ipsum omnia prestat nobis: et quia honor Patris in Filio est, et in Ecclesia, 240 id est, in populo, quem sibi adoptare dignatus est. In claritate enim filiorum gloria patris est, dicente Domino : Sic luceat lumen uestrum coram hominibus, ut uideant opera uestra bona, et magnificent Patrem uestrum, qui in celis est. In secula seculorum. Amen, id est, in eternum ueritas.



CAPUT Iu.

 Obsecro itaque uos, fratres, ego uinctus in Domino, ut digne ambuletis uocatione, qua uocati estis. Hortatur eos, ut recte incedentes in preceptis  Domini, ad promissam gloriam possint peruenire. Sicut enim peritus medicus obsecrat infirmos, ut bene se agentes possint salutarem recipere ualetudinem; ita et magister gentium hortatur, ut fidei sue digna opera facientes, possint percipere que promissa sunt sanctis, sciens glorie sue esse huius rei profectum.

 [c 1Kb] Cum omni humilitate animi et modestia, cum magnanimitate, sufferentes inuicem in caritate, sollicite seruantes unitatis spiritum in uinculo pacis. Nunc dissensionem prohibet, caritati autem  studendum monet; ne spiritum unitatis et pacis amittant: ac per hoc ut inuicem se sufferant cum patientia. Modestia enim profectum parit; quia cum se inuicem tolerant, cum lenitate animi monentes, corriguntur ad effectum, et pax in eis manebit, per quam Filii Dei non immerito uocabuntur; quia dixit Dominus: Beati pacifici, quoniam filii Dei uocabuntur . Perturbatio enim uel inquietudo contentionem facit, que solet etiam ea, que mala nouit, uelle defendere; ne cedere uideatur. Hinc oritur discordia, que corrumpit pacis federa.

 Unum corpus, et unus spiritus, ita ut uocati estis in una spe uocationis uestre. Propter pacem et concordiam hec subiecit; ut quia unum corpus est Ecclesia, unum sapiat populus; quia unum est,  quod creditur.

 Unus Dominus, una fides, unum baptisma, unus Deus et pater omnium, qui super omnes est, et per omnes, et in omnibus nobis. Adhuc unitatem commendat, ut quia unitas est ad quam uocamur, in nullo dissentiamus. Si enim unus est Dominus, id est, Christus, sicut et ipse ait in Euangelio: Quia magister uester unus est Christus ; una fides, unum baptisma, unus Deus et pater omnium, qui super omnia est, et per omnes, et in omnibus credentibus unus debet esse et animus, et cor populi; quia hec que enumerat, unitatis sunt, concordant enim in omnibus. Patrem tamen Deum, quia nulli debet quod est, super omnia esse dixit, et per omnes. Ideo per omnes, quia ex eo omnes: et necesse  est ut super hec omnia sit, que ex eo sunt. Et in omnibus nobis, id est, fidelibus. In nobis est enim per confessionem; quia eum fatemur, et quia spiritum suum dedit nobis, per quem sine dubio in nobis est: in paganis non est; quia Pater Christi negatur esse ab illis.

 Unicuique autem nostrum data est gratia secundum mensuram donationis Domini nostri Iesu Christi. Nunc ne, quia diuersa in hominibus dona sunt, putarentur officere unitati, hoc purgat non esse contrarium; quia in donis officiorum diuersitas est, non nature. Unicuique autem tantum dicit dari gratie, quantum donare dignatus fuerit Dominus; non tamen sine equitatis mensura, quia unicuique pro uiribus tribuit; ut tantum hauriat, quantum sitit.

  Propter quod dicit : Ascendens in altum, captiuam duxit captiuitatem, dedit dona hominibus. Hoc est scriptum in psalmo sexagesimo septimo. Dona tamen hec post triumphos cepit largiri; uincens enim mortem, exaltatus est in cruce, sicut ipse dixerat. Ait enim: Cum exaltatus fuero a terra, omnia traham ad me . Exspoliauit inferos, cum captiuos quos ex preuaricatione Ade, aut propriis captos peccatis in conditione tenebant, abstulit consentientes sibi, et ascendens inde in celos induxit . Ex quibus aliquanti  resurgentes in corporibus, multis apparuerunt ad testimonium euicte mortis; ut qui forte Christi resurrectionem credituri non essent, ex horum resurrectione, quos mortuos scirent, rei fierent; hos enim uiderunt, quos agnoscerent dudum uixisse. Quamuis captiui, inuiti et alieni ducantur; Saluator tamen et suos duxit, et uoluntarios. Apparentia enim sua dum lacessit desiderantes liberari, cepisse illos dicitur.

 Quod autem ascendit, quid est, nisi quia etiam descendit prius in inferiora terre? uerum est quia ideo descendit, 241 ut ascenderet; et non sicut homines, qui ad hoc descenderunt, ut illic remanerent. Ex sententia enim tenebantur apud inferos, que sententia Saluatorem tenere non poterat; quia uicit peccatum. Triumphato ergo diabolo, descendit  in cor terre; ut ostensio eius predicatio esset mortuorum, et quotquot cupidi eius essent, liberarentur. Nec poterat non ascendere, quia ad hoc descenderat; ut ui potestatis sue, calcata morte, cum captiuis quorum causa pati se permisit, resurgeret.

 Qui descendit, ipse est qui et ascendit super omnes celos, ut impleret omnia. Hoc est, quod dicit Dominus: Nemo ascendit in celum, nisi qui descendit de celo, Filius hominis, qui est in celo.  Quod quidem et in psalmo continetur; ait enim: A summo celo egressio eius, et regressus eius usque ad summum eius . Hic ergo descendens e celis in terram, homo natus est: post mortuus descendit ad inferos, ex quibus  tertio die resurgens, ante omnes mortales ascendit super cunctos celos; ut illusam mortem ostenderet creature.

 Et ipse dedit quosdam quidem apostolos, quosdam autem prophetas, alios uero euangelistas, quosdam uero pastores et magistros ad consummationem sanctorum in opus ministerii. Apostoli episcopi sunt ; prophete uero explanatores sunt Scripturarum; quamuis inter ipsa primordia fuerint prophete, sicut Agabus, et quatuor uirgines prophetantes , sicut continetur in Actibus apostolorum propter rudimenta fidei commendanda : nunc autem interpretes prophete dicuntur. Euangeliste diaconi sunt, sicut fuit Philippus; quamuis non sint sacerdotes, euangelizare  tamen possunt sine cathedra, sicut et beatus Stephanus et Philippus memoratus . Pastores possunt esse lectores, qui lectione saginent populum audientem; quia non in pane tantum uiuit homo, sed in omni uerbo, quod procedit ex ore Dei . Magistri uero exorciste sunt, quia in Ecclesia ipsi compescunt et uerberant inquietos: [a 1Kb] siue ii qui litteris et lectionibus imbuendos infantes solebant imbuere, sicut mos Iudeorum est, quorum  iraditio ad nos transitum fecit, que per negligentiam obsoleuit. Inter istos post episcopum plus esse intelligitur, qui propter reseratum occultum Scripturarum sensum prophetare dicitur; presertim quia future spei uerba depromit, qui ordo nunc potest esse presbyterii. [b 1Kb] Nam in episcopo omnes ordines sunt: quia primus sacerdos est, hoc est, princeps est sacerdotum, et propheta, et euangelista, et cetera adimplenda officia Ecclesie in ministerio fidelium. Tamen postquam in omnibus locis Ecclesie sunt constitute, et officia ordinata, aliter composita res est, quam ceperat. Primum enim omnes docebant, et omnes baptizabant, quibuscumque diebus uel temporibus fuisset occasio; nec enim Philippus tempus quesiuit, aut diem quo eunuchum baptizaret  , neque ieiunium interposuit: neque Paulus et Silas tempus distulerunt, quo Optionem carceris baptizarent cum omnibus eius ; [c 1Kb] neque Petrus diaconos habuit, aut diem quesiuit, quando Cornelium cum omni domo eius baptizabit : nec ipse, sed baptizare iussit fratribus, qui cum illo ierant ad Cornelium ab Ioppe; adhuc enim preter septem diaconos nullus fuerat ordinatus. Ut ergo cresceret plebs et multiplicaretur, omnibus inter initia concessum est et euangelizare, et baptizare, et Scripturas in Ecclesia explanare; at ubi omnia loca circumplexa est Ecclesia, conuenticula constituta sunt, et rectores, et cetera officia in Ecclesiis sunt ordinata; ut nullus de clericis auderet, qui ordinatus non esset, presumere  officium, quod sciret non sibi creditum uel concessum. Et cepit alio ordine et prouidentia gubernari Ecclesia; quia si omnes eadem possent, irrationabile esset et uulgaris res, et uilissima uideretur. Hinc ergo est, unde nunc neque diaconi in populo predicant, neque clerici uel laici baptizant, neque quocumque die credentes tinguntur, nisi egri. Ideo non per omnia conueniunt scripta Apostoli ordinationi, que nunc in Ecclesia est; quia hec inter ipsa primordia sunt scripta. Nam et Timotheum presbyterum a se creatum episcopum uocat; [d 1Kb] quia primi presbyteri episcopi appellabantur; ut recedente eo, sequens ei succederet. Denique apud Aegyptum presbyteri consignant, si presens non sit episcopus. Sed quia ceperunt 242 sequentes presbyteri  indigni inueniri ad primatus tenendos, immutata est ratio, prospiciente Concilio, ut non ordo, sed meritum crearet episcopum, multorum sacerdotum iudicio constitutum, ne indignus temere usurparet, et esset multis scandalum. In Lege nascebantur sacerdotes ex genere Aaron Leuite : nunc autem omnes ex genere sunt sacerdotali, dicente Petro apostolo: Quia estis genus regale et sacerdotale; ideoque ex populo potest fieri  sacerdos . In edificationem corporis Christi. Ecclesie ordinationem [a 1Kb] ad compaginationem humani corporis in professionis unitate dicit compositam; ut diuersi dignitate in Christo omnes sint unum, unum caput habentes Christum, hoc est, auctorem uite.

. Donec occurramus omnes in unitatem fidei et agnitionem Filii Dei. Tamdiu dicit manere ordinationem, quamdiu cuncti destinati ad uitam unius sint fidei in cognitionem Christi. In uirum perfectum, in mensuram etatis plenitudinis Christi. Ita elaborandum hortatur, ut perfectio fidei apprehendatur: cuius hec ratio est, ut Christum perfectum et plenum Deum teneat fides, nec mensura humana metiatur, sed in plenitudine diuinitatis quasi perfectus Deus habeatur. Nec enim perfectum  dicens, uirum temporali etate et mensura significat: sed per hoc dictum perfectos nos uult fieri in plenitudine intellectus diuinitatis Filii Dei.

 Ut ultra non simus paruuli, neque fluctuantes, et circumferamur omni uento doctrine in nequitia hominum, in astutia, ad remedium erroris. Fundatos et stabiles esse nos uult in disciplina fidei catholice, quam Petrus apostolus, reuelante Deo, professus est , nec uentilari nos oberrantes per diuersarum heresum pestilentiosas asseuerationes nequitia humana inuentas; ut per has fallentis inimici sub ueri nomine error possit afferri. Hoc enim remedium est falsitatis, ut sub pretextu ueritatis inducat errorem: et non solum sub ueri nomine, sed et ne, sicut ante acceptam  fidem sensu humiles uagabamur per diuersos errores, fideles facti discurreremus fragiles, et dubii de spe promissa, commonet; quia iam christiani facti, fundati esse debent, quia ambiguitas in fide nostra non est; commendatur enim uirtute prodigiorum.

 ueritatem autem facientes in caritate, augeamur in ipso per omnia, qui est caput Christus. Hanc dicit esse ueritatem, ut amorem Christi respicientes, quo dilexit nos, et tradidit se pro nobis, omnia subiiciamus ei, scientes quia omnium auctores uite, ut quasi capiti membra subdantur; ut si alii errore uel maleuolentia non fatentur omnia caput habere Christum, quia ab ipso facta sunt uoluntate Patris; nos tamen qui catholice fidei adheremus, hoc omni deuotione et cura agere debemus, ut  huic fidei non damnum, sed lucrum afferamus, perseuerantes in hac asseueratione; ut comprimantur praue mentis colloquia aduersus ueritatem armata.

 Ex quo totum corpus compactum et connexum per omnem iuncturam subministrationis secundum operationem in mensuram uniuscuiusque partis, incrementum corporis facit ad edificationem sui in caritate. Qua ratione Christum caput esse omnium dixerit, docet; ex ipso enim, inquit, totum corpus, id est, omnis chorus Archangelorum et  Potentiarum, Principatuum et Potestatum subsistit. Quamuis enim singula hec numeros proprios habeant, et sint legiones, ut ipse Dominus dixit ; quia tamen ab uno et per unum sunt, simul omnia unum corpus appellat. Sicut enim membra cum sint unius corporis, diuersa tamen sunt actu et dignitate: et ita creatura condita est a Deo per Christum, ut a Cherubim et Seraphim potentiis, que sub sede Dei sunt, et Angelis quos ipse Dominus sanctos appellat , quasi quedam concatenatio sit, usque ad firmamentum ordinata descendens; ut totum et iunctum sit et meritis tamen discernatur: meritis dico non solum officiorum, sed et naturarum. Nec enim quia iuncta dicit omnia, unius erunt nature: [b 1Kb] sed quod in corpore membra faciunt discreta officiis, non natura;  ita et in his omnibus non membra, sed nature ipse faciunt distinctiones. Hoc est ergo quod laboratur, ut ad unum sensum redigatur creatura, et in sensu unum sit corpus, dum omnium una professio est, ut concordet in caritate Creatoris ad suum profectum; 243 reedificat enim se in templum Domini, destructa enim fuerat dementia et furore diaboli.

 Hoc ergo dico et testor in Domino, ut non ambuletis, sicut et gentes ambulant in uanitate mentis sue, obscurati intellectu, alienati a fide Dei propter ignorantiam, que est in ipsis. Manifestato creatore, et ratione ostensa, quam sequi debeat creatura, in fide Dei sui dumtaxat, contestatur illos in Deum, ut non aliter incedant uel sentiant, quam docentur; ne similes gentilibus inueniantur, qui nec  fidem recipiunt, nec conuersationem, quam mandat Lex, obscurum habentes sensum, ne contemplentur diuini nominis ueritatem. uana enim sectantes, que sunt idololatria, infrenantur a diabolo; ne unius Dei iter incedant, ut socios illos sue perditionis efficiat.

 Et cecitatem cordis illorum, qui desperantes, semetipsos tradiderunt impudicitiis in operationem immunditie omnis, et auaritie. Gentiles future resurrectionis desperatione cecitatem cordis habere significat. Quasi enim ultra non futuri uitam suam contaminant turpissima operatione, nolentes se subiicere legi fidei; quia prohibet uoluptatem propter spem uite future, quam hi idcirco ridendam censent, ut iure dehonestare se, et aliena appetere  auida cupiditate uideantur, quasi post hanc transpunctionem nulla sit uita.

 uos autem non ita didicistis Christum, si tamen illum audistis, et in illo edocti estis, sicut est ueritas in Iesu. Manifestum est christianos non desperationem post mortem hanc didicisse, sed spem ad utrumque; fidelibus enim uita, perfidis uero promittitur mors, que est pena eterna; ut siue mors, siue uita in Christo discatur; quia qui eum sequitur, per eum resurget ad uitam: qui uero discernit  se ab eo, per eum mancipabitur gehenne; ipso enim iudicante, damnabitur. Et quoniam sunt quidam in Ecclesia, qui sub nomine Christi non sequuntur Christi ueritatem, ideoque: Sicut est, inquit, ueritas in Iesu; ut si ita docti sunt, ut est ueritas in Iesu, tunc Christum didicisse, et illum audisse, et in illo edocti esse uideantur: Christus enim de se docet quid sit, et quantus credendus sit, et que spes in eo sit et quales debeant esse credentes. Qui enim didicit Christum, scit illum a mortuis resurrexisse; ut forma esset fidelibus, ideoque magna spes est pro ista morte amantibus Deum.

 Ut deponatis secundum priorem conuersationem ueterem hominem, qui corrumpitur secundum desideria erroris. Qui Christum audiuit, hoc didicit;  ut recederet a conuersatione pristina, quam ueterem hominem nuncupat propter preteritum ignorantie tempus. Homo itaque unus atque idem est, qui, si pristina uitia sequitur, uetus dicitur: si autem in nouitate uite ambulat, alienus a seculari errore, qui est [a 1Kb] siue in actu, siue in sensu, rudis dicitur; non utique substantia carnis aut anime, sed intellectu et conuersatione uite. Corruptus tamen uetus homo dicitur, propter adulterum sensum, et turpem uitam.

 Renouamini autem [b 1Kb] sensu mentis uestre, et induimini nouum hominem, qui secundum Deum creatus est in ueritate et iustitia. Iustum et uerum est rectam uiam sequi: hic autem rectam uiam sequitur, qui deuotus creatori suo in uoluntate  eius ambulat, quam gentilitas nescit. Innouatus enim spiritu mentis nouum hominem dicitur indutus, qui est Christus; Christum enim induitur, qui per fidem renatus in Christo, emulus est uite, quam tradidit Christus; ut iuxta Deum creatus uideatur: in eo enim quis creatus est, in quo sapit; et ideo ueritas et iustitia Dei a gentilibus ignoratur. Cum enim credentes Deum agnoscunt creatorem, seruantes mandata eius, in iustitia et ueritate creantur.

 Propter quod deposito mendacio, loquimini ueritatem unusquisque cum proximo suo ; quoniam sumus inuicem membra. Quia in ueritate et iustitia creati sumus, renati in baptismate; idcirco ut in eo maneamus, mendacium  deponere iubemur, assumpta ueritate, nec dolo aliquid cum fratre agere; ut quia unius corporis membra sumus, causis nostris in ueritate inuicem faueamus.

 Irascimini et nolite peccare. Quoniam irasci quis non potest prohiberi  244 idcirco irascendum dicit , sed commonet ne per  iram peccetur. Solemus enim modum egredi, dum irascimur et inuenimur ipsi peccare, qui peccantes arguimus, dum plus irascimur, et amplius oneramus peccantem, quam meretur. Hoc ergo docet, ut ipsa ira cum moderatione sit neque nimium quis iustum se prebeat delinquenti: quia solent quidam sic peccare, ut tantis plagis afficiendi uideantur, quantas non possunt ferre: et qui poterat forte corrigi, tollitur de uita, non sine peccato irascentis. Hinc est unde Salomon: Noli, inquit, iustus esse multum; quia est qui perit in suo iusto . Sed imitatores Dei esse debemus qui temperatam habet iustitiam; cum enim iustum esset plecti iniquos, patientia sua suffert eos, ut aliqui ex eis corrigantur. Nos ipsos seruos suos peccantes patitur,  nec cito aliquem percutit.

 Sol non occidat super iracundiam uestram: [c 1Kb] nolite locum dare diabolo. Iram transire uult, nec retineri in pectore, ut die orta, cum die decidat, quia si in animo manserit, dat occasionem diabolo gloriandi. Necesse est enim iratus animus mala cogitet, quod cupit diabolus; inuenit enim mentem paratam ad malum, cui se inserens, affectu suo decipit hominem factum ad uitam; quia hominis cogitare est, diaboli implere.

 Qui furabatur, iam non furetur: magis autem laboret, operando manibus quod bonum est; ut habeat, [d 1Kb] unde tribuat necessitatem patientibus. Ut noui hominis conuersatio maneat, hortatur ne rursum ad preterita uitia et peccata redeatur; nam nichil  proderit nouum dici, quando uetus esse homo malis operibus approbatur. Non solum ergo christianus aliena non tollere iubetur, sed et de labore suo penuriam patientibus subministrare; ut bonis operibus deditus, rependat que prius abstulerat, et de cetero thesaurizet sibi in futurum; qui enim cessat a furto, ueniam potest habere, non gloriam. Quid enim magnum, aut cuius meriti est ab alienis temperare? Ad meritum enim proficit, cum quis de proprio tribuit egenis.

 Omnis sermo malus de ore uestro non procedat; sed si quis bonus ad edificationem fidei, ut det gratiam audientibus. In Dei seruo omnia debent bona uideri, nec ex aliqua parte puritas eius debet maculari. Quid enim prodest mundam uitam habere, et os sordidum; cum dicat Dominus quod unusquisque  uerbis suis aut iustificabitur, aut condemnabitur ? Nec credibile potest uideri bene uiuere eum, qui male loquatur; male enim loqui ad multa trahit uitia. Potest enim male loqui, qui turpiter fatur, et qui bonis detrahit, et qui cum dolo fabulatur, et qui mentitur. [e 1Kb] Hec horrorem prestant; bone enim et sobrie fabule dant gratiam, et exemplum audientibus; ut honorificent Deum in uerbis eius, edificati in fide Christi.

  Et nolite contristare Spiritum sanctum Dei, in quo signati estis in diem redemptionis. Cum bene agimus, gaudet in nobis Spiritus sanctus, datus nobis, uidens monita sua proficere utilitatibus nostris, sicut dictum est a Domino: Ita gaudium erit in celo in uno peccatore penitentiam agente . Gaudet ergo Spiritus sanctus saluti nostre, non sibi, qui non indiget letitia; ita, e contrario, si obedientes ei non fuerimus, contristatur, quia non habet profectum in nobis; uult enim nos pertinere ad uitam. Non tamen sic contristatur, ut patiatur, quippe cum impassibilis sit: sed cum eum contristatum dicit, nostri causa hoc significat; quia deserit nos eo quod leserimus eum, contemnendo monita eius. Contristatio itaque eius indignitas nostra est, que filios nos  Dei prohibet appellari; ipse enim est Spiritus sanctus, [a 1Kb] qui sanctificat filios Dei, manens in nobis.

 Omnis amaritudo, et ira, et indignatio, et clamor, et blasphemia auferatur a uobis cum omni malitia. Omnia hec que perniciem possunt prestare animis, amouenda memorat; per iram enim fit indignatio, per indignationem clamor, quasi uox insanientis, que aliena est a Dei seruo: per clamorem subrepit blasphemia, que non potest non mala esse, Hec amaram prestat uitam, trahens ad mortem: ideoque ab his omnibus cauendum; timor enim Dei temperare debet et modum imponere accidentibus causis. Sed quia possunt aliqui pressa, in animo ira et clamore, retinere malitiam ad retributionem nacta occasione; idcirco 245 subiecit hec auferri cum  omni malitia; quia non solum blasphemare malitia est, uerum etiam fingere pacem in facie, et in animo meditari discordiam.

 Estote autem inuicem benigni, misericordes, donantes uobis inuicem, sicut et Deus in Christo donauit uobis. Exemplo Dei Patris benignos et misericordes inuicem fieri exhortatur, sicut et Dominus: Estote, inquit, misericordes, ut similes sitis Patris uestri, qui in celis est . Si enim Dominus per Filium suum seruorum misertus est; quanto magis serui ipsi inuicem sui debent misereri, et donare, si alter in alterum peccet? Hec precepta eius sunt, qui miseratus est: qui si in his contemptus fuerit, sine dubio reuocabit sententiam, per quam misericordiam dederat: et ita eueniet, sicut  ait Dominus in Euangelio de eo qui, accipiens a Domino misericordiam, in conseruum suum impius deprehensus est .



CAPUT u.

 Estote ergo imitatores Dei, sicut filii karissimi. Hoc est quod supra dixit, quia Dei Patris imitatores esse iubemur hac exhortatione; ut si obaudiuerimus, filii Dei karissimi habeamur. Hic  enim carissimus patris est filius, qui bonorum eius imitator est.

 Et ambulate in dilectione, sicut Christus dilexit nos, et tradidit semetipsum pro nobis hostiam et oblationem Deo in odorem suauitatis. Sicut Dei Patris imitatores nos esse uult in benignitate et misericordia, ita et Christi filii eius in dilectione; ut sicut ille dilexit nos, tradens se pro nobis, ita et nos inuicem pro nobis etiam animas ponere debeamus. Quod etiam Ioannes apostolus dixit, exemplo Domini pro fratribus animas ponendas . Si itaque Christi mors in odorem suauitatis est Deo, mortem eius libenter Deus accepit. Quod si uerum est, non peccauerunt qui illum secundum Dei uoluntatem crucifixerunt. Sed non ita est, quia Christus  Deo se dicitur obtulisse, dum occidi se passus est, in Dei Patris sui uoluntate perdurans; quia qui iuste occiditur diabolo se offerens, uoluntatem eius facit, ut occidi mereatur. Ita et Christus dum Dei uoluntati adheret, diabolo displicuit, et ideo illum occidit, quia Deo se obtulit, iustitiam exsequendo. In oblatione enim iustitia signatur et ueritas; hanc enim respicit Deus, et hoc est eius sacrificium acceptum. Itaque immeritus, qui occiditur, placet Deo; non quia occiditur, sed quia usque ad mortem iustitiam conseruauit. Suscepit enim hanc mortem Christus ad uitam; unde et odor suauitatis appellatur Deo: ad Romanos tamen dicit quia Deus illum tradidit pro nobis omnibus . Nunc querendum est quomodo illum Deus tradidit, aut  quomodo se ipse obtulit Deo; nam hoc quantum ad uerba pertinet, uidetur contrarium. Deus illum tradidisse dicitur, dum illum occidi permisit, sicut dicit Dominus ad Pilatum: Non haberes aduersum me potestatem, nisi data tibi esset desuper . Data est enim ei, sed uolenti, potestas, hoc est, permissum est illi facere quod uoluit, et hoc est tradere: dum enim dissimulat, tradit; si enim noluisset permittere, non fuisset occisus. Permisit ergo occidi eum, sed ab eis qui eum uolebant non coacte, sed sponte occidere. Non ergo immunes a pena sunt, quia hoc eis permissum est, quod uolebant; damnatio enim in eo competit, quia uoluerunt. Quod ideo tamen permisit Deus; quia sciuit istum [b 1Kb] aduersum diabolum futurum pro multis. Dignum enim fuit ut quod inimicus  imprescius futurorum contra se, quasi pro se facere putabat, permitteretur ei; ut imprescientiam suam sibi imputans, facti sui penitentia torqueretur. Quod autem Christus ipse se obtulit, aut Deus illum tradidit, unum est; quia amborum una uoluntas est.

 Fornicatio autem, et omnis immunditia aut auaritia, nec nominetur inter uos, sicut decet sanctos. Manifesta sunt que dicit. Quam tamen grauis res sit [c 1Kb] auaritia, a qua dissimulamus, quando fornicationi  et immunditie comparatur, et sic a nobis uidetur, quasi quedam culpa nullius momenti, cum sit graue peccatum. Sancti ergo esse non possunt, in quibus aliquid horum que prohibet, fuerit repertum.

 Aut turpitudo, aut stultiloquium, aut scurrilitas, que ad rem non pertinent; sed magis gratiarum actio. Quoniam quidam solent aliquid turpe agere, aut stultiloquiis iocum mouere, quasi non sit peccatum, hoc prohibet, 246 quia Dei serui semper sobrii et modesti debent uideri; per stultiloquia enim peccatur. Unde Salomon: Stultus, inquit, per risum agit mala . Et Dominus in Euangelio dicit: quia omne uerbum otiosum quod locuti fuerint homines, reddent de eo rationem in die iudicii . Nec inulta possunt discerni, que idcirco  dicuntur, ut ad alicuius pertineant contumeliam; ideo ad rem salutarem non pertinent hec. Quare hec agenda et loquenda monet, que ad utilitatem proficiant nostram, et Dei laudem, in cuius lege meditandum est die ac nocte; sicut scriptum est in psalmo . Ex conuersatione enim et moribus Dei serui etiam tacentes intelligendi sunt; ut quantum distat uerum a falso, tantum distent Dei serui a seruis diaboli.

 Hoc enim scitote, quod omnis fornicator, aut immundus, aut auarus, quod est idololatria, non habet hereditatem in regno Dei et Christi. Qua causa amouenda sint hec, ostendit; quia qui talis fuerit, partem in regno celorum non habebit, quod est Patris et Filii. Ut auaritiam tamen rem periculosam esse  doceret, idololatriam hanc nuncupat, qua nullum peccatum maius est. uideamus ergo cur auaritia idololatria dicatur. Idololatria Dei honorificentiam usurpat, et uindicat creature, cum in nomine deitatis, quod soli conditori competit, participem illi asserit eius facturam. Auaritia autem idcirco huic exequata est, quia similiter ea que Dei sunt, sibi usurpat et recondit auarus; ut que usibus omnium concessit communiter, auaritia deneget; quando idcirco hec congregat apud se, ne alii utantur; que res facit, ut caro uenumdentur, ne pauperes uiuant; si enim minime reconderentur, abundantia omnium rerum faceret utilitatem: denique apud ueteres quia auaritia non erat, nec caritas. Recte ergo idololatrie comparata est, quia multos ledit. Creatori similiter inimica;  uult enim Deus ac iubet de iis que creauit, subueniri pauperibus, auaritia contradicit. uide an sine diabolo possit esse.

 Nemo uos seducat inanibus uerbis; propterea enim uenit ira Dei in filios diffidentie. Nolite ergo effici participes eorum. Inanes sermones uani sunt; uanitas autem idolorum cultura est, que utique non ex Deo initium habet, sed de errore. Docet ergo ne horum uerbis assensus prebeatur; perstrepunt enim semper, et seductione quadam fallacie  contra fidem consuetudinem antiquitatis obtendunt, rationem presentium, non spem futurorum asserendam iudicantes. Ideo uenit super hos uindicta de celis, ut sciant uerum esse, quod credere noluerunt. A qua uanitate Dei seruos longe docet debere discretos esse, ne participes fiant pene illorum.

 Fuistis enim aliquando tenebre, nunc autem lux in Domino. Tenebre ignorantia sunt; quia nemo uidet in tenebris: ignorantia uero gentilitas est, siue perfidia a qua Dei gratia ad fidem tracti sunt, facti lux, id est, ueritas; quia in luce manifestantur, que sunt. Denique pagani in tenebris mystica sua celebrantes in speleo uelatis oculis illuduntur. Ex his christiani facti cognita ueritate filii lucis dicuntur,  quia Deus lux est, cuius fidem in ueritate suscipiunt.

 Ut filii lucis ambulate, nam fructus lucis in omni bonitate, et iustitia, et ueritate est. Hoc dicit ut sic conuersentur, ut non immerito filii lucis dicantur. Opera enim lucis palam sine timore fiunt; tenebrarum autem opera in occulto, quia illicita sunt; omne enim peccatum palam fieri timet.

 Probate quid sit, quid placet Deo. Ex magnificentia sanctitatis et bonitatis perpendi potest, quibus Deus operibus delectetur; ipse enim dixit: Sancti estote, sicut et ego sanctus sum Dominus Deus uester . Et Dominus: Estote, ait, misericordes sicut et Pater uester . Hec placent Deo; in sanctitate enim purificatio, in  misericordia uero plena et perfecta iustitia est.

 Et nolite communicare operibus infructuosis tenebrarum. Monet ne malorum actibus per consensum polluamur; quia sunt infructuosi erga bonum, et questuosi ad malum.

. Magis autem et obiurgate; nam que in occulto ab eis fiunt, turpe est etiam dicere. Non solum alienos uult eos esse a malis actibus, sed et arguere mala facta eorum, qui in occulto turpiter operantur. Tunc enim probantur peccata, si 247 arguantur; ut admirentur filios lucis, a quibus cum iuste arguuntur, contradicere non poterunt, sed magis eos reuerebuntur. Omnia autem cum obiurgantur, a lumine manifestantur. uerum est, quia tunc uidentur peccata, cum obiurgantur; quia qui peccat, quamdiu non corripitur,  minime sibi uidetur peccare. Omne enim quod manifestatur, lux est. In manifesto ambiguitas non est, neque excusari potest, quod palam delictum est. Sicut enim apparente sole, diem esse iam negari potest; ita et manifestato peccato, obiurgatio falsa uideri.

 Propter quod dicit: Surge, qui dormis, et exsurge a mortuis, [a 1Kb] et continges Christum. Dormitionem hanc stuporem mentis significat, que alienatur a uera uia. Alienatio uero hec species mortis  est, ex qua resurgere commonetur; ut resipiscens agnoscat ueritatem, que est Christus. Perfidi ergo et uitiosi demersi in cenum sub desperatione uite, ut resurgant siue emergant admonentur, et habeant partem cum Christo; ut de tenebris transeant ad lucem et a morte ad uitam.

 uidete ergo quomodo caute ambuletis, non ut insipientes, sed ut sapientes, redimentes tempus, quoniam dies mali sunt. Quoniam superius perfidiam et uitia uite a Dei seruis arguenda mandauit, nunc ut prudenter ea ipsa arguantur propter scandalum, subiecit; ut inter perfidos cum prudentia conuersandum sit, maxime tempore quo perfidi regnant, presumentes de rege profano; ut si uiderit christianus inquietum et iracundum contradictorem,  dissimulet ab eo, et ne eum quidem incitet ad blasphemiam et tempestatem mouendam; illic autem uerba faciat, ubi datur facultas. Quomodo enim inter potentes perfidos interrogatus quid sit, tacere non debet, nec negare quod est; ita et si metus est inter eos disputare, dissimulandum est; quippe cum detrimentum sit seminare supra spinas. Hoc est enim prudentis, scire quemadmodum unicuique respondeat; est enim qui quamuis perfidus sit, non tamen penitus intractabilis est, ut nec audire se patiatur uerba fidei. Est iterum in quo sic feruet zelus perfidie, ut non tantum non cum illo sed nec presente illo tractetur de fide; perstrepente enim illo, et blasphemante, multis fit scandalum. Unde Paulus et Barnabas cum aduersum se blasphemantes audirent,  excutientes uestimenta sua, recesserunt ab eis .

 Ideo nolite effici imprudentes, sed intelligentes que sit uoluntas Domini. Dominus iehsu paci studendum esse monet. Et uas electionis: Si potest, inquit, fieri quod ex uobis est, cum omnibus pacem habentes . Et ad Timotheum: Seruum, ait, Domini non oportet litigare, sed mansuetum esse ad omnes . Hec est uoluntas Domini, ut que agenda sunt a seruis eius, cum modestia agantur; perturbatio enim et strepitus, siue contentio cum animositate inimicitiam generat. Hec ergo propter superiora subdidit, in quibus uult Dei seruos corripere delicta hominum peccatorum; ut quia per hoc solet oriri dissensio et rixa, cum temperantia  et mansuetudine arguant peccatores; ne ad iracundiam prouocati, insiliant ad litem. Ideoque prudenter istud curandum monet, ut sit profectus.

 Et nolite inebriari uino, in quo est luxuria. Sobrii possunt habere fiduciam arguendi; bona enim conuersatio terrorem incutit delinquenti: nec poterit qui arguitur, aspere ferre quia reprehenditur, quando scit optimam conuersationem monentis se. Nam ubi ebrietas, ibi et luxuria est: luxuria uero prouocat turpitudinem. Quamobrem sobrios eos esse conuenit, ut bone conuersationis iura seruentur.

  Sed impleamini Spiritu sancto, loquentes uobismetipsis, in psalmis et hymnis, et canticis spiritualibus, cantantes et psallentes in cordibus uestris Deo. Rationabilem uitam diligit Spiritus sanctus; quia si bene uixerimus, implebimur eo, ut memorat, ad confitendum et extollendum Dei donum diuerso uocis canore; ut laus in Deum omni lingua canatur. In quo enim est Spiritus, semper spiritualia meditatur; ut non in labiis tantum sit, sed de corde prorumpat propter uetus dictum Domini per prophetam. Ait enim: Plebs hec labiis me honorat, cor autem eorum longe est a me .

 Gratias agentes semper pro omnibus in nomine Domini nostri Iesu Christi Deo et Patri, subiecti inuicem in timore Christi. 248 Deo gratias  in omnibus donis eius agere iubemur, qui etiam adoptare nos dignatus est per Christum Filium proprium, per quem cognouimus eum, et didicimus in Spiritu Deum  adorandum, alter alteri se subiiciens propter timorem Christi, qui humilitatem exsequendam mandauit .

 Mulieres uiris suis subdite sint, sicut Domino; quoniam uir caput est mulieris, sicut et Christus caput est Ecclesie, ipse saluator coporis eius. Sed ut Ecclesia subiecta est Christo, ita et mulieres uiris suis subdite sint in omnibus. Mulieres subdite esse uiris naturali lege iubentur, quia mulieris auctor uir est; unde sicut Domino, inquit, ita uiris subdite esse debent. Hinc Sara dominum uocabat Abraham ; sicut enim caput Ecclesie Christus est,  ita et uir mulieris. A Christo enim Ecclesia sumpsit initium, unde subiecta est illi; ita et uiro mulier, ut sit subdita. In eo tamen distat, [a 1Kb] quia mulier consubstantialis uiro est: Ecclesia autem in nomine potest, non in natura participari Christo.

 uiri, diligite uxores uestras, sicut et Christus dilexit Ecclesiam, et semetipsum tradidit pro ea; ut illam sanctificaret, mundans eam lauacro aque in uerbo: ut exhiberet ipse sibi gloriosam Ecclesiam, non habentem maculam, aut rugam, aut aliquid huiusmodi: sed ut sit sancta et immaculata. Ita et uiri debent diligere uxores suas. Mulieres esse iubentur subdite, et reuerentiam habere uirorum: uiri uero ita diligere mulieres suas admonentur; ut etiam animas suas pro illis ponant, causa dilectionis zelum  habentes circa affectum earum et disciplinam, ut religiose et sancte sint. [b 1Kb] Suum corpus diligit, qui uxorem suam diligit. Naturali ratione mulier portio corporis uiri est, ac per hoc uir in muliere se ipsum diligit; quomodo si fornicetur, in se ipsum peccat, quia duo in carne una sunt. Non ergo persone substantiam diuidunt, ut per personas numerus fiat nature: sed sunt in unitate nature.

 Nemo enim umquam carnem suam odit, sed nutrit et fouet eam sicut et Christus Ecclesiam. Exemplo Saluatoris uiros uxores suas diligere hortatur:  sicut Christus [a 1Kb] corpus suum nutrit et fouet; ita et uir mulierem, quia caro eius est.

 Quoniam membra sumus corporis eius, et de carne ipsius, et de ossibus eius. Hoc spiritaliter intelligendum est; ideo enim dixit nos esse membra eius, quia caput est ipse totius Ecclesie; ut quia per ipsum esse cepimus, caput nostrum dicatur, quasi ex quo omne corpus subsistat; ut membra eius omnis spiritalis creatura sit: si tamen in nomine eius genu flectat.

 Propter hoc relinquet homo patrem et matrem, et adherebit uxori sue, et erunt duo in carne una . Ad unitatem commendandam unitatis dedit exemplum; ut sicut uir et mulier unum sunt per naturam, ita et Christus et Ecclesia  unum intelligantur esse per fidem. Mysterium hoc magnum est, ego autem dico in Christo et in Ecclesia. Mysterii sacramentum grande in unitate uiri ac femine esse significat. Nec hoc prodit, sed aliam causam, que non discordet a memorato mysterio flagitat, quam scit ad profectum humani generis pertinere, hoc est, Ecclesie et Saluatoris; ut sicut relictis parentibus, homo uxori sue adheret, ita et relicto omni errore, Ecclesia adhereat et subiiciatur capiti suo, quod est Christus.

uerumtamen et uos singuli, unusquisque suam uxorem ut se diligat: mulier autem ut timeat uirum. Quoniam una natura in uiro et femina est, idcirco uir quasi se ipsum, ita mulierem diligere commonetur, mulier autem quia persona inferior est conditionis  causa, non nature, uiro subiecta timere eum iubetur.



CAPUT uI.

 Filii, obaudite parentibus uestris in Domino, hoc enim iustum est: Honora patrem tuum et matrem. Lex datur filiis, ut quia parentibus auctoribus constant, obediant eis; iustum enim est ut reuerentiam exhibeant eis, per quos sunt.

 Quod est mandatum primum promissionis, ut et bene sit tibi, et sis longeuus super terram. Promissio hec in Exodo continetur , ut honorifici sint parentes; ut bene essent, et prouectioris fierent etatis. Quomodo tamen hoc primum 249 mandatum dixit; cum constet primum mandatum ita contineri: Non sint tibi alii dii preter  me. Deinde: Non facies tibi similitudinem ullam eorum, que sunt in celo sursum, et in terra deorsum. Tertium: Non sumes nomen Domini Dei tui in uanum. Quartum: Obseruabis, inquit, sabbata mea. Quintum autem: Honora patrem et matrem, etc. . Sed quia prima quatuor mandata ad Deum pertinent, hec in prima tabula contineri subintelliguntur, cetera ad hominem ut honoret parentes, non occidat, non fornicetur, non furetur, non falsum testimonium dicat, neque quidquam proximi sui concupiscat. Hec sex mandata in secunda tabula uidentur scripta, quorum primum est: Honora patrem et matrem. Hac causa ergo dixit: Quod est mandatum primum in promissione;  ut discerneret inter mandata que ad Deum, et inter ea que ad hominem pertinent.

 Et uos, patres, nolite ad iracundiam prouocare filios uestros: sed educate illos in disciplina et correptione Domini. Ut Lex possit seruari, qua cautum est, ut filii honorificent parentes: parentibus quoque alia Lex ab Apostolo datur, ut sic imbuant filios, ne mandata Legis contemnant; quia si in timore Domini fuerint enutriti, poterunt obseruare que precepta sunt. Nam si ad iram prouocant filios, nec ipsi modum Legis custodiunt; cogere enim eos uidentur, ut preuaricatores inueniantur. In ira enim nemo agnoscit quid sit utile; idcirco temperantiam parentum exemplo debent addiscere, ut que utilia sunt, sectentur. Meminisse enim debent patres, quia  et ipsi fuerunt filii, et noluerunt utique exacerbari a patribus. Filii quoque cognoscere debent quod futuri sunt patres, et nollent inhonorari ab eis. Idcirco utrique exhibeant inuicem, quod exquirunt ab inuicem.

 Serui, obedite dominis carnalibus cum timore et tremore in simplicitate cordis uestri sicut Christo. Quoniam omnium sublimior et sola potens est religio nostra, et que credentibus celorum regna pollicetur: ne hac igitur causa superbia nasceretur hominibus, omnes debita conditionum uel officiorum presentium iubentur exsoluere; ut et magis incitent perfidorum animos ad culturam Dei, quam uident et iustam et humilem. uidentes enim domini meliorasse seruos, et in reddendis obsequiis fideliter  profecisse, quod merentur cum omni libertate exsoluunt. Serui quoque dum cernunt mansuetudinem dominorum, omni auiditate concupiscunt fidem, cuius tam placidis retinaculis gubernantur humana officia. Nam et qui in conditione est, si habuerit famulum, non uult contemni ab eo; ideoque nec ipse debet contemnere dominum suum: et sicut uult agere secum dominum suum, ita et ipse agere debet cum seruo, et sic poterit placere Deo.

 Non ad oculum seruientes, quasi hominibus placentes: sed ut serui Christi, facientes uoluntatem Dei ex animo, cum benignitate seruientes sicut Domino, et non ut hominibus; scientes quod unusquisque quodcumque fecerit bonum, hoc consequetur a Domino, siue seruus, siue liber. Propter timorem Dei  iusta et fidelia uult hominibus exhiberi seruitia; Deo enim seruit, cuius iura in obsequiis domini carnalis custodit, quem sibi pro iustis actibus in die iudicii uicem reddere, et ceteris omnibus audit testari. Que res potest proficere etiam ad salutem dominorum; uidentes enim, quod difficile est, seruos per Dei gratiam factos fideles ministros, potuerunt Dei gloriam collaudare.

 Et uos, domini, eadem facite ad illos, remittentes minas: scientes quod et uester et illorum Dominus est in celis, et personarum non est acceptio apud eum. Non ignorantes utique carnales domini Deum omnium dominum esse communem, talia exigant  seruitia, qualia a se exigi non ferant egre. In qua enim quis mensura mensurauerit, remetietur illi ; Dominus enim iustus iudex causas discernit, non personas.

 De cetero, fratres, confortamini in Domino, et in potentia uirtutis eius. [a 1Kb] Post omnia monita et hortamenta, et discipline ordinem traditum religiose, et dispositionem mysterii manifestam, robustos illos uult esse in fide fiducia potestatis Dei; ut scientes firmam esse spem promissionis, prompti sint circa obsequia Dei, erigentes gubernacula contra fluctus excitos imprudentia inimici. Tempestatem enim Dei seruis commouet, sed ipse naufragium facit.

250  Induimini uos arma Dei, ut  possitis stare aduersus nationes. Arma Dei fides est stabilis, per quam solam semper uictus est Satanas. Quoniam non est uobis lucta aduersus carnem et sanguinem, sed aduersus Principatus et Potestates huius mundi, [b 1Kb] aduersus tenebrarum harum rectores, aduersus spiritalia nequitie, que sunt in celestibus. Certus Apostolus quia exitia, que a perfidis Dei famulis irrogantur, auctore diabolo, ministrantur, cuius altitudo grandis et hominibus impossibilis est; monet aduersus hec arma Dei sumenda, cuius solius uirtute superantur et destruuntur omnia machinamenta diaboli. Ipse est enim cuius satellites sunt, quos tenebrarum harum dicit rectores, spiritus nequissimi, qui degunt in celestibus, in firmamento mundi. Hi sunt erroris duces, tenebrarum rectores, hoc est, ignorantie et  perfidie prepositi. Rectores enim tenebrarum in peruersum intelligendi sunt gubernare, quasi incredulitatis magistri.

 Ideo accipite uniuersitatem armorum, ut possitis resistere in die malo, et in omnibus perfecti stare, succincti lumbos uestros in caritate, et induti loricam iustitie, et calceati pedes in preparatione Euangelii pacis. Super his omnibus assumentes scutum fidei, in quo poteritis omnia tela maligni ignita exstinguere: et galeam salutis accipite, et gladium spiritus, quod est uerbum Dei. Quoniam contra atrocissimos hostes et omni tergiuersatione callidos bellum gerimus, idcirco omni cautela et sollicitudine uigilare debemus; ut quecumque tentauerint, munitos nos et preparatos inueniant. Necesse est enim ut et  Deus adiuuet, quos uiderit in precibus uigilare, et de armis eius exspectare uictoriam. In huiusmodi autem bello sobria mente opus est, et pura conscientia, quia non contra carnalia nequitie, sed aduersus spiritualia dimicatur. Contra terrigenos enim hostes corpus sagina roboratur, et poculis mens incenditur, ut repugnandi sumat audaciam: aduersus autem spiritalia nequitie spiritaliter repugnandum est, et sobrietatis et abstinentie arma sumenda sunt; ut infusi sancto Spiritu immundos et erraticos spiritus  deuincamus. [c 1Kb] Sic itaque succingemus lumbos nostros in ueritate, si parati sumus errori resistere. Omnis enim qui operari uult, subcingit se; ut ablato impedimento, diligentius operetur.

 Per omnem orationem et precem orantes in omni tempore, in spiritu, et in ipsum uigilantes in omni perseuerantia et obsecratione pro omnibus sanctis, et pro me; ut detur mihi sermo in apertione [d 1Kb] oris mei exerte notum facere mysterium Euangelii, pro quo legatione fungor in catena; ut in ipso exerta libertate utar, prout oportet me loqui. Si recte conuersamur, Spiritus sanctus manet in nobis, et quod postulamus, possumus impetrare. Hoc est ergo in spiritu omni tempore orare, munda conscientia et fide integra precem ad Deum dirigere. In  carne enim orat, qui polluta mente precatur, iterum peccaturus, non de euentu aut subreptione, sed de proposito. Sed potest non peccari ad mortem, si perseueranter oretur; ut animus sedula mente intentus sit semper in Dei Legem, ea meditans die nocteque que amat Deus. Tunc et pro sanctis possunt orare; non est enim indignum ut pro inuicem sollicita sint membra: nec temerarium poterit uideri, si pro magistro discipuli idonei interpellent, adiuuantes eum, ut postpositis impedimentis libertate utatur ad predicandum, sicut traditum est ab auctore; ne pressus ui tribulationum, ipsa formidine acumen doctrine obtundat, amissa seueritate. Duplici igitur genere pro se orandum hortatur; ut et sensus eius impleatur spiritu ad eloquendum plene  mysterium, et facultas illi detur audacie in asserendo, quam utique precem libenter audit Deus; uidet enim legationem suam in Apostolo suo despici, unde utique indignatus in causa sua non negabit effectum. Si enim consuetudo et lex est legatis hominum non inferre exitia: qua presumptione et audacia legatis Dei non solum exitia, sed et mors irrogatur! Quare et dicit: Pro quo legatione fungor in catena. Non enim permittebatur libere loqui, sed in subiectione et necessitate uerba Dei referens, uinculis, plagis, subiiciebatur, et mortibus: et lapidatus est enim et ad bestias pugnauit Ephesi .

 Ut autem sciatis et uos ea, que circa me sunt; quid agam plene notum faciet uobis Tychicus  dilectus frater, et fidelis minister in Domino: quem misi ad uos in hoc ipsum, ut cognoscat 251 que circa uos sunt, et consoletur corda uestra. Per Tychicum Ephesii discunt quid agat Apostolus, et idem cognoscit quid agerent Ephesii. De Apostolo, quia diuina erant, que agebat, dubium non erat: sed hoc sciendum erat de eo, quid ageret inter perfidos, et insidias eorum. De Ephesiis uero hoc cognoscendum, si proficerent, necne. Ut ergo obedirent, et libenter audirent uerba Tychici, hunc commendat,  et fratrem istum dilectissimum uocans, et ministrum Dei idoneum.

Pax fratribus, et caritas cum fide a Deo Patre nostro, et Domino Iesu Christo. Pacem que est ianua dilectionis, optat 252 esse cum fratribus, et caritatem cum fide; ut ingressi per pacem, possint manere in caritate, que est ex fide. Hec est enim Dei Patris et Filii eius Domini nostri Iesu Christi.

 Gratia cum omnibus, qui diligunt Dominum nostrum Iesum Christum in incorruptione. Amen. Prescius Apostolus multos futuros desperate fidei sensum habentes de Domino nostro Iesu Christo, cum iis eternam gratiam dicit mansuram, qui diligunt Christum, recte de illo, et cum Dei Patris uoluntate sentientes; qui enim degenerem hunc dicunt, data illis gratia auferetur.





IN EPISTOLAM B. PAULI AD PHILIPPENSES.



251 PROLOGUS.


Philippensibus uerbum fidei Apostolus tradidit; somnio enim monitus est, sicut continetur in Actis apostolorum , ut accederet ad eos, et aperiret aures eorum ad recipiendum sermonem Domini. Multis ergo diebus commoratus apud eos, instruxit eosdem in doctrina Domini. Et quia post discessum eius non sunt translati ad aliud, sicut Galate: sed permanserunt in fide, non recipientes pseudoapostolos; per epistolam collaudat eos, gaudens in proposito cordis eorum. In horum laude aliorum uituperatio continetur: Corinthii enim multo tempore audientes Apostolum, recedente eo, a diuersis pseudoapostolis fuerant euersi: unde isti iure laudantur.



CAPUT PRIMUM.


 Paulus et Timotheus serui Iesu Christi. Apostolum se tacet, quia iis scribit, qui de illo recta sentirent; ideo dignitatem suam supprimit, erat enim his manifesta: conditionem uero fatetur; quia qui Christum confitetur dominum, his magis liber est, et habet salutem. Omnibus sanctis in Christo Iesu. Sanctis scribit more suo, sed qui in Christo Iesu sancti sunt, id est, qui Deum et hominem Christum fatentur; Photinus enim Christum Deum negat, et Manicheus hominem: ideoque immundi sunt. Non ergo iis scribit, qui mendaciis propriis supprimunt ueritatem. Qui sunt Philippis. Quibus scribat, significat. Cum episcopis et diaconibus: hoc est, cum Paulo et Timotheo, qui utique episcopi erant; simul significauit  et diaconos, qui ministrabant ei. Ad plebem enim scribit; nam si episcopis scriberet, et diaconibus, ad personas eorum scriberet, et loci ipsius episcopo scribendum erat, non duobus, uel tribus, sicut et ad Titum et Timotheum.

 Gratia uobis et pax a Deo Patre nostro, et Domino Iesu Christo. Manifestum est Deum patrem esse, Christum uero Iesum Dominum nostrum. Numquid non uidetur plus dominus esse, quam pater? Sed inter homines in mundo: apud Deum uero Patrem, et apud Christum dominum concordia est. Hic enim, hoc est, in mundo, ideo plus est dominus, quam pater; quia aut et ipsius patris dominus est,  aut pater filium non sue conditionis generat, sed aliene: Deus autem sic genuit, ut in potestate eius sint, quos genuit; ut nati ingenui, serui tamen eius sint: cum hos tradit proprio Filio, facit illos etiam seruos Filii sui; ut sit dominus eorum, sicut dicit: Pater, quos dedisti mihi, tui erant, et mihi eos dedisti; ut in Patre et Filio serui sint Dei unius .

 Ego quidem gratias ago Domino super omni memoria uestri, semper in omni oratione mea pro omnibus uobis cum gaudio orationem faciens, super communicatione uestra in Euangelio. Primum quidem Domino gratias agit, cuius nutu prospera omnia cedunt fidelibus. In omni oratione sua memor eorum cum exsultatione, quod participes facti sint  Euangelii, sicut Petrus apostolus, inter cetera dicens: Ut sitis, inquit, consortes diuine nature .

A prima die usque nunc. Preuidit enim Apostolus deuotionem illorum, [a 1Kb] et fidem ratam ex ipsis principiis, et gauisus est in eis, semper sciens eos multis exemplo esse futuros.

252  Confidens in hoc ipsum, quod qui inchoauit in uobis opus bonum, perficiet usque in diem Christi Iesu, sicut est iustum mihi hec sentire pro omnibus uobis; eo quod habeam uos in corde et in uinculis meis, et in defensione et confirmatione Euangelii; quoniam omnes mihi participes gaudii estis. Securus de bonitate et iustitia Dei, et de horum fide non ambigens, contidit quod Dei auxiliis adiuti, perseueraturi sint in fide usque ad diem Domini, in  quo remunerandi sunt persistentes in fide. Nec aliud debuit de his sentire, quos semper inflexibiles in deuotione Dei expertus est, tam directum et infatigabilem cursum eorum uidens; ut cogitaret dignos hos sibi participes gaudii esse. Unius enim fidei homines congaudere oportet de spe future immortalitatis et glorie.

 Testis enim mihi est Deus, quemadmodum desiderem omnes uos in uisceribus Iesu Christi. Deum testatur, ut affectum commendet [b 1Kb] iusti; qui enim multum de aliquo sentit, ut credibile hoc faciat, testificatur: per quod et prouocat desiderium illorum erga se, ut desiderati desiderent. Desiderat  ergo omnes hos non humana cupiditate, sed in amore Christi: non carnis affectu, sed spiritus; ut participes hos habeat et in sensu mysterii diuinitatis, et incarnationis Domini nostri Iesu Christi.

 Et hoc oro ut caritas uestra magis magisque abundet in agnitione et omni sensu, ut probetis que sunt utilia; ut sitis sinceri et inoffensi in diem Christi, repleti fructu iustitie per Iesum Christum in gloriam et laudem Dei. Deo adiutore, ordinem discipline christiane uult eos imbuere; ut quia firmati in fide sunt, non sint nescii sacramenti credulitatis sue: et scientes discernere utilia a contrariis, iustitie operibus ornent doctrinam Domini, fructum facientes immortalitatis ad abundantiam omnium bonorum, ut gloriosus in his apparet magister gentium.

  Scire autem uos uolo, fratres, [a 1Kb] quod que ad me pertinent, ad profectum Euangelii uenerunt; ita ut uincula mea manifesta in Christo facta sint in omni pretorio, et in ceteris omnibus: utque plures ex fratribus in Domino confidentes uinculis meis, ceperint magis audere sine timore uerbum Dei loqui. Alii quidem et propter inuidiam et contentionem: quidam uero et propter bonam uoluntatem Christum predicant. Alii quidem ex caritate, scientes quod in defensionem Euangelii positus sum: aliqui uero ex contentione Christum annuntiant, non simpliciter existimantes quod pressuram suscitent uinculis meis. Hec explanatione non indigent; tamen, propter sollicitudinem nostram, ne qua in dubium ueniant, per ordinem ea  apertius prosequamur. Quoniam superius participes hos gaudii sui pronuntiauit, ideo quid profecerit predicatio eius insinuat, quasi caris; ita ut omnibus innotuerint passiones eius pro Christo. Per hanc humilitatem gloriosum se indicat, ut habeant occasionem gaudendi amatores eius; quia cuius uincula in Christo manifestantur, dignitas eius crebrescit. In omni pretorio, et in ceteris omnibus, id est, in omni Iudaismo, et per uniuersas Ecclesias gentium; preest enim Iudaismus, quia ipsi facta promissio est, sicut dicitur: Quia salus ex Iudeis est . Ideoque plures ex fratribus exemplum suum secutos, ausos dicit fuisse loqui uerbum Dei cum fiducia; constantia enim eius multos animauit, [b 1Kb] ut non preterirent 253 euangelizare, comperto exemplo Apostoli,  quod Deus adest, ut tueatur diligentes se; sed et alios falsos fratres, non fiducia, neque dilectione Dei, sed contentione zeli incitatos, Dei uerbum dicit predicare, quasi inuidos. Plures ergo e fratribus sincera quidem, sed diuersa uoluntate Christum annuntiabant; alii enim bona uoluntate hoc agebant ad gloriam Dei solius; alii uero caritate incitati apostoli, certi de tuitione Dei. Sic iterum e contra alia duo genera ponit, que non sincero animo predicabant; quidam enim inuidentes Apostolo, contentione  hoc agebant: alii uero astutia simulationis Christum annuntiabant; ut possent seditiones excitare Apostolo, quasi auctori huius secte, qui multos aggregauerat sue conspirationi. Maior enim inuidia crescebat Apostolo, quando ex latere eius multi uidebantur docere.

 Quid enim? Dum tamen quouis modo, siue occasione, siue ueritate Christus annuntietur: et in hoc gaudeo, sed etiam et gaudebo. Scio enim quod hoc mihi [c 1Kb] procedet ad salutem per uestram precem, et subministrationem spiritus Iesu Christi secundum contemplationem et spem meam; quia in nullo confundar, sed in omni exerta fiducia, sicut semper, et nunc magnificabitur Christus in corpore meo, siue per uitam, siue per mortem; mihi enim uiuere Christus est, et mori  lucrum. Primum gaudium eius est in fratribus, qui bona uoluntate Christum annuntiant: deinde etiam in eo se dicit gaudere, quod fallacia hominum aduersus eum compositum erat, ut ad inuidiam et pressuram eius Christus predicaretur. Hoc enim dicit sibi ad uitam proficere, quod illi parauerant ad mortem; hanc enim uitam suam dicit esse, si Christus omnibus predicetur, et se etiam mori paratum, ut hoc possit impleri, sciens magnam sibi pro hoc uoto [d 1Kb] et efficacia dari posse mercedem: imperita enim malitia aduersum se semper machinatur, dum nescit. Ad calcandam ergo horum maleuolentiam, qui recti fallacia insidias uite eius tendebant, Dei presidiis se muniri testatur, iis quos utique socios gaudii sui dicit, adiuuantibus oratione propter communem  alacritatem, et sancti Spiritus subministrationem, qui contra uoluntatem illorum et uias aperiret predicanti, dans gratiam et fiduciam uerbis eius, ut ortas seditiones compesceret. In nullo ergo se dicit confundi in doctrina Christi; quia et spes magna promissionis est, et quia nichil in ea turpe, inhonestum, aut fallax est, sicut apud paganos, sed aperta simplicitas. Hinc est enim unde cum omni constantia non cedit aduersis, ut magnificetur Christus in corpore eius, siue occidatur, siue cesus euadat. Ex eo enim que et quanta spes in Christo est, consideratur; quando non solum cedi et affligi pro eo, sed et mori paratus est. uitam enim suam siue in presenti, siue in futuro Christum esse dicit, sicut et euangelista Ioannes testatur, dicens: Quod  factum est, in ipso uita erat, et uita erat lux hominum . Pro hac uita mortale corpus tradit, ut id recipiat in eternum: ac per hoc lucrum cumputat mori pro Christo.

 Si ergo uiuere in carne, hic mihi fructus est operis: et quid eligam ignoro. Coarctor autem in his duobus, desiderium habens dissolui, et cum Christo esse, multo enim melius: remanere autem in carne ualde necessarium propter uos. Et hoc certum habens, scio quia manebo et permanebo omnibus uobis in  uestrum profectum et gaudium fidei; ut gloria uestra abundet per Christum Iesum in me, per meum aduentum iterum ad uos. Manifestum est quod dicit, quia si in carne positus non otiosum est, quod uiuit; habet enim fructum operis sui. Quid eligam, inquit, ignoro. Duabus enim ex causis urgetur; habet enim desiderium excedere, et cum Christo esse multo melius estimans; ut iam presens sit apud Deum, ut exoptatis et promissis fruatur; in carne uero ut sit adhuc, necessarium dicit propter instructionem credentium. Et cum dissolui et cum Christo esse multo melius ducat; certum tamen hoc scire se protestatur, quia manebit in carne ad profectum fidelium; ut gloria eorum abundet in Domino, proficiens ad laudem Apostoli, cum iterum uiderint eum. Crementum  enim faciunt scientie, et plenius fundantur in fide. Quantum affectum habuit circa credentes, ut hoc quod multo melius sibi esse dicit, non eligat: sed hoc uelit, quod expediat multis, certus etiam Domino hoc placere, quod pro multorum salute proficiat. Quis non tertii celi cupidus sperneret omnem 254 curam presentem? quis non paradisi superioris desiderio omnia hec postponeret? quis non uerborum arcanorum memor humana eloquia deuitaret? quis non post tanta exitia eligeret requiem? Sed quia caritatem omnibus anteposuit, hoc secutus est, quod proficeret fratribus.

 Tantum digne Euangelio Christi conuersamini. Dignam conuersationem uult eos exhibere discipline Dominice; ut non peniteat eum  uoluisse remanere in carne. Ut siue cum uenero et uidero uos, siue absens audiam de uobis quod stetis in uno spiritu, unanimes, pariter cum fide Euangelii certantes, et non pauescentes in quoquam ab aduersariis, [a 1Kb] que est illis ostentatio interitus, uobis autem salutis. Unanimes uult eos esse in fide et deuotione contra aduersarios, ut eadem audiat de illis absens, que uidit et presens; ut in nullo pauentes minas aut terrores aduersariorum, custodiant fidem, scientes quia eis qui pro Christo tribulantur, ad salutem proficit: illis uero qui tribulant, ad perditionem.

 Et hoc a Deo donatum est uobis pro Christo, non solum ut in eum credatis, sed etiam ut pro illo patiamini, idem certamen habentes, quale et uidistis in me, et nunc auditis de me. Quamquam Dei  gratiam extollat in omnibus, ad laudem tamen illorum proficit, quod dicit quia Deus illis concessit pati pro Christo; non enim concedit uel donat nisi amatoribus Christi. Ideo dicit: Pro Christo donatum est uobis; ut a Patre Deo donatum sit diligentibus Christum, ut ad argumentum meritorum suorum patiantur pro Christo, et sequentes exempla doctoris sui, omni confidentia certent ad triumphandos, infideles.



CAPUT II.

 Si qua ergo exhortatio in Christo, si quod solatium caritatis, si qua participatio spiritus, si qua sunt uiscera et miserationes, implete gaudium  meum, ut idem sapientes, eamdem caritatem habentes, unanimes, unum sentientes, nichil fiat secundum irritationem, neque secundum inanem gloriam, sed in humilitate mentis alius alium existimantes superiorem sibi: non que sua sunt unusquisque contemplantes, sed que aliorum sunt. Hoc dicit, quia si est uera exhortatio spei in Christo apud uos, qua uos inuicem consolamur, si solatium caritatis communis, si participatio Spiritus sancti, per quam iungimur in uno corpore nouo, si qua sunt uiscera, id est, si in animo uestro sum, sicut et uos in meo, si miserationes, hoc est, si affectus pietatis in amore est, implete gaudium meum. Hec que enumerat, tunc uera probanda significat, si ista que subter mandat, fuerint seruata; ut unanimes sint, et spiritu humiles, non se inuicem  prouocantes, sed in caritate gaudentes; ut gaudium Apostoli plenum sit in eis. Sic ergo eos constringit, ut si hec non custodierint, nec in ceteris probati uideantur; ut quia in aliis nolunt se improbatos uideri, ista quoque seruent, ut perfecti sint. Sine dubio enim erant inter eos dissentientes et inquieti, et qui inani glorie studerent, contendere et uincere uolentes cum animi atrocitate, ubi premium non est: sed parit lites, et rumpit caritatem. Que enim potest esse plebs, in qua uasa aurea est argentea tantum sint, non et lignea et fictilia? Sed possunt exercitio boni immutata fieri aurea et argentea; quia non nature uitium est, sed uoluntatis.

 Hoc enim sentite in uobis, quod et in Christo Iesu, qui cum in forma Dei esset, non rapinam  arbitratus est esse se parem Deo. Christus semper in forma Dei erat, quia imago est inuisibilis Dei. Sed Apostolus de Dei Filio, cum incarnatus homo factus est, tractat dicens: Hoc sentite in uobis, quod et in Christo Iesu, id est, Deo et homine. Qui cum in forma Dei esset, inter homines utique conuersatus, uerbis et operibus apparebat esse Deus. Forma enim Dei nichil differt a Deo; ideo enim forma et imago Dei appellatus est, ut intelligeretur non ipse Pater esse Deus: sed hoc esse, quod Deus est. Hic ergo non rapinam arbitratus est esse se parem Deo; sciens enim in forma Dei se esse, non furatus est, ut diceret: Ego et Pater unum sumus . Et alibi in Ioannis Euangelio: Propterea, inquit, persequebantur Iudei Iesum, quia non solum soluebat sabbatum,  sed et Patrem sibi proprium dicebat Deum, equalem se faciens Deo . Iure ergo exequauit se Deo; ille enim arbitratur rapinam facere, qui se parem facit ei quo inferior est.

Sed semetipsum exinaniuit, formam serui accipiens in similitudinem hominum factus, et habitu repertus ut homo. 255 Humiliauit semetipsum, factus obediens usque ad mortem, mortem autem crucis. Christum igitur sciens in forma Dei se esse, equalem se ostendit Deo: sed ut humilitatis legem doceret, Iudeis se comprehendentibus non solum non repugnauit: Sed semetipsum exinaniuit; hoc est, potestatem suam ab opere retraxit; ut humiliatus [b 1Kb] otiosa uirtute infirmari  uideretur. Formam serui accipiens, dum tenetur et ligatur, et uerberibus agitur, usque ad crucem factus obediens Patri, cui se equalem sciebat, non sibi defendit equalitatem, sed subiecit se. Hanc patientiam et humilitatem imitari nos docet, ut non solum cequalibus non nos anteponamus; uerumetiam inclinemus nos, auctoris nostri secuti exemplum. Formam tamen Dei non accepisse dicitur, sed esse in forma Dei: serui autem formam accepisse, dum quasi peccator humiliatur. Serui autem ex peccato fiunt, sicut Cham filius Ne, qui primus merito nomen serui accepit . Non enim mihi, sicut quibusdam, uidetur sic formam serui accepisse, dum homo natus est. uide enim quid dicat: Hoc sentite in uobis, quod et in Christo Iesu, id est, Deo et homine.  Ante incarnationem enim aut Christus potest dici, aut iehsu; quia simul ambo nomina et hominis filium, et Dei Filium significant. Nam ante natiuitatem quid dicit inter cetera? Petra autem erat Christus, et non tentemus Christum, sicut quidam eorum tentauerunt . Ubi ergo aut Deum, aut hominem uult significare Scriptura, unum e duobus ponit: aut Iesum, aut Christum. Dei enim Filius cum homo natus sit, in forma Dei erat; quia cum homo uideretur, opera Dei faciebat; ut in gestis rebus appareret Deus esse, qui tantum homo esse putabatur. Opera enim formam significabant, ut quia opera eius, non utique hominis opera sunt, hic qui in opere uel forma Dei erat, Deus intelligeretur. Forma enim Dei quid est, nisi exemplum quo Deus apparet,  dum mortuos excitat, surdis reddit auditum, leprosos mundat, et alia? Quomodo autem homini similis factus dicitur, si homo tantum erat: et qua ratione habitu repertus ut homo est, si non esset et Deus; nisi quia cum antequam se inclinari permitteret, semper in Dei uirtute uisus sit, postea infirmatus in habitu hominis repertus est? Nam in monte utique, quasi Deus apparuit : et in mari pedibus ambulans, non solum homo, sed et Deus uisus et intellectus est. Denique qui erant in naui, quid dicunt? uere Filius Dei est hic . Ista ergo uirtute cessante, uelut homo uisus est; ideo enim dicit quasi ut illud significet, quia et Deus est. Infirmitatis enim causa Deum dicit similem factum hominibus. Quod in subiectis aperit,  dicens: Humiliauit semetipsum factus obediens usque ad mortem, mortem autem crucis. Hinc est unde habitu repertus ut homo est; retinens enim uirtutem suam, ne appareret in eo, ut homo uisus est et occisus, qui mori nescit.

 Propter quod et Deus superexaltauit eum, et donauit ei nomen, quod est super omne nomen; ut in nomine Iesu omne genu flectatur, celestium, terrestrium, et infernorum: et omnis lingua confiteatur quia Dominus iehsu Christus in gloria est Dei Patris. Quid et quantum humilitas mereatur, ostendit; ut magis hanc appeteremus, calcata iactantia. Unde dicit Salomon: Superbis Deus resistit, humilibus  autem dat gratiam . Quare et Dominus: Qui se, inquit, exaltauerit, humiliabitur; et qui se humiliauerit, exaltabitur . Hec est ergo humilitas, si sibi quis nec quod deberi nouit, defendat. Denique Phariseus ille , uera de se dicens, exaltasse se dictus est; ac per hoc humiliatus est: Christus autem plus fecit, qui cum Deus sit, caro factus hominibus se inclinauit. Nunc uideamus quomodo donatum est Christo nomen, quod est super omne nomen, quasi eguerit Filius Dei, aut imperfectus fuerit; qui enim eget, imperfectus est. Si enim in forma Dei erat, erat par et equalis Deo; quomodo donatum est illi? Et enim donatum dicit, qui se humiliauit, et quasi homo apparuit, exinaniens se, factus obediens usque  ad mortem. Si ergo perfectus natus est, quomodo eguit? Perfectum Dei Filium natum de Deo Patre qui negat, Arianus est; nam ante passionem, equalem se Deo Patri ostendit, sicut et supra memoraui. Unde constat hunc natum esse perfectum; in natiuitate enim sua omnia consecutus uidetur. In plenitudine enim diuinitatis est natus ad omnia agenda, que gessit; ut prius 256 donum accepisset, quam gereret, ad que agenda natus est. uidetur ergo donum Patris, hoc est, esse Filium, et nomen eius super omne nomen sit, hoc est, esse Deum; nomen enim Dei sed per naturam, non per solam appellationem, super omne nomen est. Hinc est, ut in nomine Iesu omne genu flectatur, celestium, terrestrium, et infernorum; sicut ad Romanos significat, inter cetera dicens:  Et ex quibus Christus secundum carnem, qui est super omnia Deus benedictus in secula . Que sint autem hec omnia in epistola ista aperit dicens, celestia et terrestria et inferna: alia enim nulla sunt. Quibusdam tamen uidetur homini donatum esse nomen, quod est super omne nomen, quod nullo genere, nulla ratione conuenit. Si enim Christus Dei Filius idem ipse et homo est, non poterat Deus homo factus, sed manens Deus, his egere que habebat: aut si secundum quod homo erat, his egebat, que Dei sunt, ipse sibi Dei Filius Deus dedisset, que deerant ei iuxta quod homo erat. Quod quidem ab insipientia dicitur. Et quare Pater dicitur dedisse, cum ipse qui homo factus erat, nichil dehaberet? [a 1Kb] aut non poterat Filii diuinitas corpori suo et anime prestare,  que deerant? Sed forte quia a Deo Patre sunt omnia, ideo ipse dicitur dedisse. Si ergo a Patre omnia, quare non dicatur cuncta Filio suo per generationem dedisse? Et quamuis equalem sibi genuerit Filium, ordo tamen exigit ut in nomine Patris agantur omnia. Hoc Pater concessit Filio post crucem, ut omnia in nomine Filii saluentur. Denique dicit Dominus de discipulis ad Patrem: Pater, quos dedisti mihi, custodiui; tui enim erant, et mihi eos dedisti . Et ad discipulos ait: Usque modo nichil petistis in nomine meo; petite, et accipietis . Hoc ergo natus accepit, ut post crucem manifestaretur, quid a Patre dum generaretur, acceperit.  [a 1Kb] Nomen enim tunc accepit a Patre, cum a creatura cepit sciri; cognoscitur enim quid propter hec que gessit, antequam gereret, acceperit. Denique ante crucem dixit: Omnia mihi tradita sunt a Patre meo . Quomodo ergo hoc ad corpus potest referri, ut Dei nomen corpori sit donatum; cum constet Christum hominem esse et Deum; quia nec dignum est, ut Deus immutetur in carnem, neque caro hoc possit effici, quod est Deus? Sed forte ut adoptione Deus esset, et hic color est; incipiet enim ex parte Deus uerus esse Christus, et ex parte adoptiuus, aut duo dii. Sed aliud Scriptura significat: illi enim donatum significat, qui se exinaniuit, qui formam serui accepit, qui in similitudinem hominis factus est homo, qui Patri obediuit. Si homo Deo Patri  obediuit, quid magnum est, quod dixit Apostolus? Sed hoc magnum est, quia cum equalis esset, obediuit. Et quid laudis est, si in similitudinem hominis factus est homo; ut homini similis homo factus dicatur? Sed non potest fieri; nemo enim in similitudinem fit alicuius, nisi alius sit, antequam fiat in similitudinem cuius uult; per causam enim similis factus est, non per substantiam. Et quis est, qui se exinaniuit? [b 1Kb] Homo. Ergo habebat. Et quomodo accepit? Sed quid poterat se exinanire homo res infirma? Et in forma Dei numquid homo erat? Sed forte [c 1Kb] homo in forma Dei Filius erat. Age, Filius Dei in cuius forma erat? Et si iam homo in forma Dei, hoc est, Filius Dei erat, iam ante passionem perfectus erat. Non ergo post passionem aliquid accepit. Sed  uideamus, quid de eo scriptum sit: Propter quod superexaltauit eum Deus, et donauit ei nomen, quod est super omne nomen; ut in nomine Iesu omne genu flectatur, celestium, terrestrium, et infernorum: et omnis lingua confiteatur, quia Dominus iehsu Christus in gloria est Dei Patris. Consideremus nunc dicta, et sic aduertamus uim locutionis. Certe nomen, quod super omne nomen est, Dei nomen est. Sed si per naturam non constat hoc nomen non est super omne nomen; appellatiuum enim nomen in solo uocabulo est, non in nobilitate nature: et adoptiuo Deo non flectit creatura genu, sed uero, non concreature. Et quomodo fieri potest, ut homo sit in gloria Dei Patris? Etiamsi adoptiuus Deus sit homo, in gloria Dei Patris non potest esse; nam ei hoc competit,  qui natus est de Deo. In gloria enim Dei Patris esse, nichil differre a Deo est; ut una gloria sit Patris et Filii per communem substantiam et uirtutem; est enim hec unitas nature. Quid, rogo, contrarium est, si Filius donum a Patre accepisse dicatur; cum omnia 257 Filii a Patre sint, a quo et cuncta esse creduntur? Substantiam autem Dei idcirco naturam dicimus; quia natus de illa Christus est.

 Itaque, dilectissimi mihi, sicut semper obedistis, non in presentia mei tantummodo, sed multo magis nunc in absentia, cum timore et tremore uestram ipsorum operamini salutem; Deus est enim,  qui operatur in uobis, et uelle et operari pro bona uoluntate. Deum bonos conatus adiuuare testatur; omnem enim gratiam semper reportat ad Deum; ut nostrum sit uelle, perficere uero Dei. Nam quis uinceret Principes ac Potestates, rectores tenebrarum harum, spiritalia nequitie in celestibus, nisi solus Deus, quos causa inuidie inimicos habemus? Indignantur enim nos dici filios Dei. Non ergo nouum est, quod hortatur: sed ut more solito subditi sint Euangelio, curam proprie conuersationis habentes; bona enim conuersatio salutem operatur.

 Omnia facite sine murmurationibus et hesitationibus, ut sitis irreprehensibiles et simplices, sicut filii Dei, immaculati in medio nationis praue et peruerse: inter quos lucetis sicut luminaria in mundo,  uerbum uite continentes ad gloriam mihi in die Christi; quia non in uacuum cucurri, nec in irritum laboraui. Sed etsi immolor super sacrificium et ministerium fidei uestre, gaudeo et gratulor omnibus uobis. Ob idipsum autem et uos gaudete et congratulamini mihi. Ut fidei et operum suorum fructus possint habere, commonet ut omnia, que ad disciplinam pertinent christianam, sine hesitationibus faciant et murmurationibus; quia si negligenter et indeuote aliquid agitur, ad effectum non peruenit, quia in reprehensionem cadit: sed ut omni simplicitate operentur, quasi filii Dei immaculati, ut memores professionis sue respondeant; ut inter diffidentes tam clari appareant uita, conuersatione, moribus, quemadmodum sol et luna inter stellas splendore sublimes sunt. Sicut enim  stelle, apparente sole, obscurantur; ita iniusti et infidi presentibus fidelibus et iustis, turpes et deformati uidentur; ut gloria sit Apostoli in aduentu Filii Dei, cuius plantatio tales edidit fructus. Labor enim et efficacia eius tunc probabitur non esse inanis. Itaque etsi immolor, ait, super sacrificium et ministerium fidei uestre, gaudeo. Si enim oppressus fuerit a perfidis, cur eos aggregauerit sue conspirationi, gratulandum sibi significat; scit enim effectum habere mortem suam. Magna enim mestitia est, si patitur quis pro eis, in quibus nichil proficit. Quamobrem gaudere se in illis, et eos congratulari sibi debere testatur; ut inuicem participes sint gaudii communis et plebs et magister idoneus.

 Spero autem in Domino Iesu Timotheum  in breui me mittere ad uos; ut et ego bono animo sim, certior de uobis factus. Neminem enim habeo tam unanimem, et qui sinceram circa uos sollicitudinem gerat; nam omnes que sua sunt, querunt, non que Iesu Christi. Probationem autem eius nostis, quod ut filius cum patre mecum seruiuit in Euangelio. Hunc ergo spero me missurum confestim, ut uidero que circa me sunt. Confido autem in Domino, quod et ipse cito ad uos ueniam. Absoluta sunt hec, nec interpretatione egent; post epistolam enim istam Timotheum se missurum significat, per quem ad fidem agnoscat, que circa hos agantur. Erat enim Apostolo unanimis;  quare et circa eos sollicitior signatur, non sicut quidam, qui dum semetipsos commendare uolebant, negligentes erant de disciplina et conuersatione fratrum. Non enim deuoto animo predicabant, sed propter propria lucra. Et quia Timotheus uir erat egregius, dicit quia probatum hunc habebat; qui erat cum eo ut filius carissimus, deseruiens Euangelio Christi. Ideo hunc Filium dicit, quia ab ipso fuerat ordinatus: [a 1Kb] hunc se premittere, se quoque in breui iturum ad eos.

 Necessarium uero arbitratus sum Epaphroditum fratrem et commilitonem meum, uestrum autem apostolum, et ministrum operis mei, mittere ad uos; quandoquidem desiderabat uos omnes, et impatienter sollicitus erat, eo quod audieratis illum infirmatum  fuisse. Etenim infirmatus est prope mortem: sed Deus misertus est illius, non solum autem eius, sed et mei; ne tristitiam super tristitiam haberem. Omnia hec manifesta sunt; Epaphroditum enim significat se missurum cum ista epistola ad eos. Inuicem enim desiderio sui mesti erant infirmitatis eius causa, et populus et Epaphroditus; ut uiso 258 eo, recrearentur de recuperata salute eius, et ille careret sollicitudine, quam uidendi eos gerebat. Erat enim eorum apostolus ab Apostolo factus, dum illum ad exhortationem eorum mittebat ad eos: et quia uir erat bonus, desiderabatur a plebe. Quid ergo est ut presente Apostolo, qui mortuos suscitabat, hic Epaphroditus infirmaretur usque ad mortem? Numquid non orauit pro illo Apostolus, et non impetrauit, ut  citius sanaretur? Sed signa infidelium causa fiunt; nam huic non ad detrimentum contigit egritudo, sed ad augmentum. Probationes enim diuerse sunt credentium; alius enim per egritudinem, alius amissione charorum, alius per damnum pecunie, alius per tribulationes probatur, si in necessitate stabilis inueniatur, auxilium a diuersa parte non querens, ut augmentum faciat meritorum. Non ergo contempta est postulatio Apostoli, sed melius prouisum ei, pro quo petebat. Quid autem illud est, ut cum de excessu fratrum in alia epistola non contristari debere admoneat: in hac autem contristandum se, si exisset Epaphroditus a corpore, significat? Tristitiam se, si exisset, habiturum dixerat super tristitiam, quam habebat de infirmitate eius; erat enim  necessarius Ecclesiis. Nam ad Thessalonicenses: uidete, ait, ne contristemini de dormientibus, sicut et ceteri qui non habent spem . Se autem sic tristem futurum dixerat de excessu Epaphroditi, quia solatium eius et auxilium requirebat; non tamen ut quasi perditum lugeret.

 Sollicitus itaque misi eum, ut cum illum uideritis, iterum gaudeatis, et ego meliore animo sim. Affectionem mutuam habuisse Epaphroditum et plebem Philippensium significat, quem uidentes iterum in letitiam se excitarent, et Apostoli animus  letaretur; quia meliori animo fit, qui ad charos suos mittit reuisendos.

 Excipite ergo illum in Domino cum omni gaudio, et huiusmodi in honore habete; quia propter opus Christi usque ad mortem accessit, in interitum tradens animam suam; ut suppleret id quod uobis deerat circa meum officium. Quamquam indiuidua esset caritas Epaphroditi et plebis; tamen etiam ab Apostolo commendatur, ut amplius cariorem illum faciat: maxime propter hos, qui forte tam cari non essent circa eius affectum; in omni enim plebe diuersitas est. Hinc est unde et prelium eius memorat, quod non dubitauit propter opus Euangelii emori: hoc est, non deterritus est minis et pressuris infidelium, sed perstitit in exhortatione fidelium;  ut impleret quod deerat plebi in traditione iuxta dispensationem Apostoli. Qui ergo a morte non retrahit animam suam in interitum, hanc tradit iuxta uitam presentem, sicut et Dominus dicit: Qui enim uoluerit animam suam saluam facere, perdet eam . Perditio hec interitus est; quia secundum mundum qui animam suam tradit pro Christo, amittit eam; in futurum tamen conseruabit eam.



CAPUT III.

 De reliquo, fratres mei, gaudete in Domino. Eadem scribere uobis mihi quidem non est pigrum, uobis autem necessarium. Ostendit sollicitudinem suam, quam gerit circa profectum illorum; quia impiger est ad scribendum eis, que necessaria sunt utilitati illorum.

 uidete canes, uidete malos operarios, uidete  concisionem. Hos designat, qui inuidentes gentibus prauitate colloquiorum suorum euerterant Galatas, suadentes eis ut circumciderentur. Quos omni genere uitandos et spernendos, docet, quasi canes qui primum oblatrant, dehinc morsu seuo male operantur in carnem.

 Nos enim sumus circumcisio, qui spiritu Deo seruimus: et gloriamur in Christo Iesu, et non in carne fiduciam habemus; quamquam ego habeam fiduciam et in carne. Manifestum est quia credentes ipsi circumcidunt cor suum; ut amputata erroris nebula, aspiciant et agnoscant Dominum creature. Hoc est spiritu Deo seruire, et gloriari in Domino Iesu Christo, qui legem spiritus dedit, ut carnis gloria exinaniretur; Apostolus tamen etiam  hanc fiduciam habebat, ut si, uellet, gloriaretur de carnis circumcisione: sed sciens uacuam esse hanc gloriam, repudiauit eam.

 [b 1Kb] Si quis uidetur confidere in carne, ego magis, circumcisus octaua die, ex genere Isrel, de tribu Beniamin, Hebreus ex Hebreis, secundum Legem phariseus, secundum emulationem persequens Ecclesiam Dei, secundum iustitiam que ex Lege est, conuersatus sine querela. Sed que mihi lucra fuerant, 259 hec arbitratus sum propter Christum damna. Quantum ad Legis culturam pertinet, et ad eius iustitiam  seruandam, et ad studium heresis Phariseorum, et iuxta zelum traditionis paterne in persequendo Ecclesiam, hic parem non habuit; in ceteris enim erant consortes eius, qui similiter essent natura Iudei. Sed que lucra uidebantur iuxta humanum sensum, [a 1Kb] comparatione Christi inuenta sunt damna. Quare damna, nisi quia iam tempus non erat, ut Lex seruaretur? inania enim erant hec omnia, et impedimenta, ne accederetur ad gratiam; et quia hec sunt carnalia, nostra uero spiritalia. Ideo autem de tribu se dicit Beniamin, ut genus suum [b 1Kb] extolleret super hos, qui de patriarchis concubinarum Iacob filiis ducunt originem, aut propter illos, qui erant proselyti. Unde dicit: Ego magis, circumcisione octaui diei, ex genere Isrel; ut ostenderet  primum se esse inter Iudeos: sed hoc se contemnere propter spem promissam a Christo. Hebrei tamen propter Abraham dicti sunt; immutata est enim littera propter sonum, ut non uocarentur Abrei, sed Hebrei: ut apud ueteres cum diceretur medidie, et esset absurdum, immutata est littera, ut diceretur meridie. Si enim origo ex Abraham est, ex ipso trahi debet et nomen, non ex Heber, qui sexta generatione est super Abraham . Si enim in Abraham reformari cepit genus hominum, et ipse est pater fidei, ex ipso et nomen et lingua Hebrea. Prima enim lingua, que erat sine nomine, cum huic redditur, ex eo nomen accipit. Nam nulla causa est, ut ex Heber trahat nomen; Abraham enim Chaldeus fuit, [c 1Kb] non tamen Hebrei Chaldeam linguam habent.

  uerum quidem omnia arbitror damna esse propter eminentiam scientie Christi Iesu Domini mei, propter quem omnia damna duxi, et arbitror stercora; ut Christum lucrifaciam, et ut inueniar in illo non habens meam iustitiam, que ex Lege est: sed eam que est per fidem Christi, que ex Deo est, iustitiam super fidem ad cognoscendum eum, et uirtutem resurrectionis eius, et communicationem passionum eius, conformans me morti ipsius; si quo modo occurram ad resurrectionem, que est ex mortuis. Cum superius de genere Abrahe, et de Lege, et de iustitiis eius, et meritis obseruantium loqueretur, hec omnia detrimentum deputans ad comparationem promissionum Saluatoris, nunc addit non solum hec: Sed et omnia damnum esse propter eminentiam, inquit, scientie  Christi Iesu Domini mei. Post legem et iustitias eius, que erunt hec omnia; nisi ut ipsi uite corporis animeque anteponatur agnitio Christi? Si enim, ut dicit ad Colossenses, in Christo sunt omnes thesauri sapientie et scientie absconditi ; cuncta quecumque sunt, nullius momenti ducenda sunt, ut ad excellentiam sapientie et scientie huius peruenire contingat. Sufficit ergo, immo exuberat iustitia, que ex fide est, non ex Lege ad salutem, que  ex cognitione Christi gratia Dei indulta est. Cognitio enim mysterii incarnationis, et passionis, et resurrectionis eius perfectio uite est, et thesaurus sapientie; ubi enim sapientia, ibi est et uita; quia uita non est, ubi stultitia est. Denique Salomon: Stultus, ait, per risum agit mala . Qui enim intelligit sui causa Christum hominem factum et passum, et uicta morte resurrexisse, contemptis et spretis omnibus, hunc sequitur, cuius presidio uidet se a morte liberatum, querens causas ad promerendum eum; ut uel in aliquo illi uicem possit reddere, ut adhuc maiora consequi mereatur promissa in resurrectione.

 [d 1Kb] Non quod iam acceperim, aut iam iustificatus sim, aut iam perfectus sim: sequor autem,  si comprehendam, in quo et comprehensus sum a Christo Iesu. Quoniam in tota epistola gaudere se testatur in eis, et laudat obedientiam eorum et fidem; ne forte quasi homines inflatione, eo quod iam digni essent, extollerentur: nunc per suam personam adhuc deesse sibi ad iustificationem implendam aperta uoce declarat, ut contendant addere in operibus bonis. Si enim hic qui tanta preditus dignitate est, adhuc deesse sibi perfectionem confitetur; quanto magis hi intelligerent elaborandum sibi esse, ut iustificationum merita adipiscerentur! Ideo subiecit: Sequor autem, inquit, ut comprehendam, in quo et ut comprehensus sum a Christo. Dum enim errore et estu mentis fluctuaret, 260 de uia Domini diffidens, misericordia Dei quasi fugientem gratiam Christi comprehendit eum in uia,  euntem ad conturbandam et affligendam Ecclesiam, ad hoc ut donum Dei [e 1Kb] addisceret, et gratiam quam refutabat, et sciret pro hac etiam mori lucrum esse: ideoque non se posse obesse credentibus, sed sibi, si non crederet, qui rem salutarem per ignorantiam insequebatur. Ad hoc ergo comprehensus est, [f 1Kb] id est, a prescientia Dei requisitus inuentus est, et didicit mysterium Christi; ut in omni uita sua augmentum faciens meritorum, comprehendat destinatum premium, promeritus eum, quem didicit sui causa occisum.

 Fratres, ego me non arbitror adhuc comprehendisse. Unum autem, que quidem retro sunt obliuiscens, ad ea autem que ante sunt, extendens me, secundum destinatum insequor ad palmam superne  Dei uocationis. Hoc est quod supra dixit, quia ideo laborare se significat, ut quotidie in melius proficiat, semper extendens se ad potiora; ut illa que retroacta sunt obliuiscens, meliora sectetur: non quia mala sunt, sed quia parua sunt ad meritum collocandum: in melius autem proficiendum, ut ad destinatum celeste premium occurratur; causa enim tam admirabilis et inuisibilis premii non leuiter utique certandum esse pronuntiat.

  Quotquot ergo perfecti sumus, hoc sentiamus. Superius perfectum esse se negat, sed iuxta promissum, ut adhuc addatur ad meritum: ad comparationem autem ceterorum, qui res diuinas negligentius curant, perfecti dicendi sunt, qui adhibita solertia, perfectionis iter ambulant. Hoc ergo sentiendum est, ut in melius proficiant. Et si quid aliter sentitis, id quoque uobis Deus reuelabit. Hoc dicit, ut si quid amplius ad culturam meliorate conuersationis excogitauerint, Dei existiment donum esse, ne per hoc inflarentur.

 uerumtamen ad quod peruenimus, ut idem sapiamus, et in eo ambulemus. Ne qua hinc oriretur presumptio, et putaretur quod a Deo non erat reuelatum; ideo subiecit dicens: Ad quod peruenimus,  ut idem sapiamus; hoc est, non extra regulam discipline sapere in conuersatione fidei: sed hoc sapere, quod commune sit et modestum in euangelica ueritate.

 Imitatores mihi estote, fratres, et considerate eos, qui sic ambulant, sicut habetis formam nostram. uult illos sollicitos esse, ne prauorum hominum subtillitate capiantur, et notare unumquemque qualiter et conuersetur et doceat; ut his iungantur, in quibus sensum magistri sui agnouerint. Multi enim ambulant, quos sepe dicebam uobis, nunc uero et flens dico, inimicos crucis Christi: quorum finis est interitus, quorum Deus uenter est, [a 1Kb] et gloria in confusione illorum, qui terrena sapiunt. Hi quos significat, e numero eorum sunt, qui Galatas euerterant.  Cum dolo enim ambulantes, Ecclesias Dei subuertebant, sub nomine Christi iudaismum colendum predicantes, quasi sibi Christus promissus sit. Quos cum dolore et lacrymis memorat; quia saluti credentium obsistebant, de cibis edendis, et non edendis questiones mouentes, quasi salus in esca sit, aut uenter Deus, quem iuxta legem mundis escis delectari putabant, gloriantes in pudendis circumcisis; hoc est, terrena sapere: qui autem spiritalia sapit, in fide, in spe, in caritate gloriatur. [b 1Kb] Ad locum autem hunc non pertinet, ut questus causa aut gule dixerit: Quorum Deus uenter est.

 Nostra autem conuersatio in celis est; unde et Saluatorem exspectamus Dominum nostrum Iesum Christum, qui transfigurabit corpus humilitatis  nostre conforme corpori glorie sue, secundum operationem suam, qua possit etiam subiicere sibi omnia. Spiritalia curantes in celis agere dicuntur, cum ipsi adhuc sint in terris; quomodo mali Principes et Potestates, cum sint adhuc ipsi in firmamento, conuersatione tamen in terris sunt. Christianorum ergo actus in celis sunt, ubi et spes salutis eorum est, qui est Christus, quem omnis fidus exspectat ad transfigurationem corporis carnis; [c 1Kb] ut quod ex  humo est, indutum spiritali ueste, conforme efficiat aduentu maiestatis sue corpori glorie sue, iuxta operationem suam, id est secundum uirtutem suam, qua possit subiicere sibi omnia: hoc est, quia per resurrectionem mortuorum et immutationem in gloria apparebit uirtus Domini 261 manifestata, comprimens omnes Principes et Potestates; ut manifestetur ipse Deus et Dominus esse omnium.



CAPUT Iu.

 Itaque, fratres mei karissimi et desideratissimi, gaudium meum et corona, sic state in Domino, dilectissimi. Commonet ut in eadem fide perseuerent; gaudium enim eius ad presens constantia illorum est, et in futurum corona. Discipulis enim in agone uictoribus, dignus erit corona magister.

  Euodiam rogo, et Syntychen obsecro idem sapere in Domino. Et te rogo etiam, germane compar, adiuua illas, que laborauerunt mecum in Euangelio cum Clemente, et ceteris, qui sunt mihi participes operum, quorum nomina sunt in libro uite. Euodiam et Syntychen [d 1Kb] ad prudentiam amplificandam hortatur, adiuuantibus quos memorat, ut sicut in operibus Euangelii profecerant, proficerent et in scientia et sapientia Dei, quos omnes merito fidei in libro uite haberi pronuntiat.

 Gaudete in Domino semper, iterum dico, gaudete. Letus Apostolus in operibus et fide eorum, ad cumulandam alacritatem suam exoptat illos in hoc studio proficientes, in Domino semper gaudere; hoc est enim quod iterat, ut se uera affectione gaudere  in illis ostendat.

 Modestia uestra nola sit omnibus hominibus, Dominus prope est. In nullo solliciti sitis: [e 1Kb] sed per omnia oratione et prece, cum gratiarum actione postulationes uestre innotescant apud Deum. Et pax Dei, [f 1Kb] que exsuperat omnem mentem, custodiat corda uestra, et sensus uestros in Christo Iesu. Nunc exemplo eorum alios uult lucrari; cum enim modestia eorum manifestata fuerit, id est, rationabilis conuersatio, lucebunt opera eorum, et non deerunt, qui imitentur bonum illorum; ut non solum propriorum gestorum, [g 1Kb] sed et aliorum augmentum consequantur; ut sicut dictum est , labores fructuum suorum edant. Quando enim fructus operum suorum alios acquirit ad opus bonum, labores eorum qui  acquisiti sunt, proficient eis, quorum exemplo bona opera imitari ceperunt. Dominus, ait, prope est. In nullo solliciti sitis: hoc est, preparatos esse debere, et uigilare in oratione et prece, Deo gratias agentes, seposita mundi sollicitudine, illud sperare, et ante oculos habere, quod Dominus repromisit, unde et gratias ei agendas docet; Domino enim imminente, sollicitudo seculi cessat. Ut quid enim solliciti sint de re cito peritura? Ac per hoc, postulationes uestre  note, inquit, fiant apud Deum. Que notitia assiduitate fit, et uigilantia orationis. Tunc demum munitionibus pacis sue, que omnem exsuperat mentem, custodiat corda uestra in Christo Iesu. Hoc ideo dixit, quia cum Deo qui habet pacem, non timet omnem mentem aduersam; tutus enim est pace Dei omnis diligens Deum in Christo Iesu. Quis enim non metuat eum, quem scit Dei esse amicum?

 Quod reliquum est, fratres, quecumque sunt uera, quecumque magnifica, quecumque iusta, quecumque sancta, quecumque amabilia, quecumque laudabilia, si qua uirtus, si qua laus discipline: hec cogitate. Que et didicistis, et accepistis, et audistis, et uidistis in me; hec agite, et Deus pacis erit uobiscum. In conclusione, que reliqua erant, ad  imitationem perfectionis exponit; ut ea que non solum in uituperationem non cadunt, uerum etiam laude digna sunt, et cogitantes et agentes, secuti formam Apostoli, Deum pacis habeant secum. Deus noster uere Deus pacis est, qui non rogatus quasi potens, non timidus quasi infirmus ad pacem hortatur, in tantum ut et peccata in se commissa concedat; cum possit utique [a 1Kb] terrore manifestate potentie, et ineffabilis magnitudinis sue etiam inuitos non ad pacem cogere, sed ad subiectionem. Sed huiusmodi pax mundi est, non Dei, cuius ipsa natura pax est.

 Gauisus sum autem in Domino [b 1Kb] magnifice, quod tamdem 262 aliquando refloruistis ad hoc, ut pro me sentiatis, in quo et sentiebatis; occupati enim eratis. Nunc alacritatem suam propensiorem factum  ostendit; quia in quo negligentiores facti fuerant, adhibita solertia, opus pristinum iterarunt, memores facti Apostoli sui; ut fructus suos ad eum mitterent condendos in horreo celesti, ubi neque tinea, neque rubigo exterminant .

 Non quasi propter penuriam dico; ego enim cognoui in quibus sum sufficiens esse. Scio et abundare, scio et humiliari  et saturari, et esurire, et abundare, et penuriam pati: omnia possum in eo, qui me confortat. Non se sui causa in hoc eorum opere gaudere, sed in profectu eorum ipsorum se ante omnia contentum, Deo adiuuante, testatur; ut neque de penuria contristaretur, neque de abundantia exsultaret, sciens quia et abundantia frequenter extollit, et  tolerata penuria diuitias celestes acquirit. Horum tamen opera in se benigna declarat; multorum enim necessitatibus profuit.

 Scitis autem et uos, Philippenses, quia in principio Euangelii, cum profectus sum a Macedonia, nulla mihi Ecclesia communicauerit in ratione dandi et accipiendi, nisi uos soli; quia in Thessalonica cum essem, semel et iterum usibus meis misistis:  non quia munus queram, sed requiro fructum crescentem in rationem uestram. Hec idcirco commemorat, ut audientes in memoria et laude esse opera sua, non dubitent illa accepto ferri apud Deum, sed magis studium fidei adhibeant.

 Percepi tamen omnia, et abundo: repletus sum acceptis ab Epaphrodito, que a uobis missa sunt in odorem bone suauitatis, hostiam acceptabilem, placentem Deo. Non otiose commonet debere fieri, nec aliunde hortatur, quod factum profitetur; nisi quia aut negligentius, aut minus copiose, sicut solitum erat ab eis fieri, factum uidebatur; ut reminiscentes priorum operum, scirent se minus fecisse, quam ceperant. Licet enim non improbet factum, sed significet deuotiores illos ante in opere  hoc fuisse; tamen gratum esse, [c 1Kb] et accepto ferre Deum, quasi sacrificium placitum. Denique Dominus ait: Facite eleemosynam, et ecce omnia munda uobis sunt . Quam gratum ergo opus est, ut omnem maculam hominis et sordes emundet!

 Deus uero meus impleat omne desiderium uestrum secundum diuitias suas in gloria in Christo Iesu. Ideo discreuit, dicens: Deus meus; ut secundum ea que prestabat meritis eius, auxilia adessent, et desideriis eorum, in copia magnitudinis bonitatis sue in gloria Christi Iesu. Gloria est Christi Iesu, cum Dei nutu christianorum implentur desideria secundum euangelicam disciplinam.

 Deo autem et Patri nostro gloria in secula seculorum, amen. Hic non discreuit, sed generaliter  ait: Deo et Patri nostro gloria. Deus est propter timorem, Pater autem honoris causa, et quia ab ipso est omnis origo; ipse enim dixit in Malachia propheta: Si Deus ego sum, ubi est timor meus? et si Pater ego sum, ubi est honor meus ?

 Salutate omnem sanctum in Christo Iesu. [d 1Kb] Hunc salutate in Christo Iesu, qui se sanctificat; ut Christo dignus habeatur, qui dixit: Sancti estote; quoniam ego sanctus sum, Dominus Deus uester .

 Salutant uos qui mecum sunt fratres. Salutatio fratrum solatium inuicem prestat, quasi imagines enim exhibet diuulsorum. Salutant uos omnes sancti, maxime qui de Cesaris domo sunt. Hos significat propensiorem affectum habere circa eos,  qui de domo Cesaris sunt, istos et potiores supra memoratis ostendit fratribus; quia hos et sanctos appellat.

 Gratia Domini nostri Iesu Christi cum spiritu uestro, amen. Quoniam de Saluatoris persona questiones oriuntur, hic ut soliditatem in eo diuinitatis approbet, tuitionem gratie eius spiritui nostro exoptat.





IN EPISTOLAM B. PAULI AD COLOSSENSES.



263 PROLOGUS.


Colossenses pseudoapostoli euertere nitebantur, ut post predicationem Epaphre siue Archippi philosophicis disputationibus irretirent simplicitatem mentis eorum: ne spernerent rationes elementorum, quibus quasi gubernatur uita humana. Idcirco hos Apostolus hortatur per epistolam, et admonet ne alicui preter Christum aliquam esse spem putarent, et deciperentur.



CAPUT PRIMUM.

 Paulus apostolus Christi Iesu per uoluntatem Dei, et Timotheus frater, his qui sunt Colossis, sanctis et fidelibus fratribus in Christo Iesu. Gratia uobis et pax a Deo Patre nostro, et Domino Iesu Christo. Caput epistole solito more scribit ad  eos, in quo et sanctis et fidelibus fratribus litteras se ordinare prosequitur, quibus exoptat Dei gratiam manere per Christum.

 Gratias agimus Deo et Patri Domini nostri Iesu Christi, semper pro uobis orantes, audita fide uestra in Christo Iesu, et dilectione, quam habetis in omnes sanctos propter spem, que reposita est uobis in celis, quam ante audistis in uerbo ueritatis Euangelii, quod peruenit ad uos, sicut et in uniuersum mundum. Quoniam dignum habuit Deus credere istis Filium suum, gratias ei refert in orationibus suis. Deinde propter caritatem, quam habebant in sanctos, [a 1Kb] fidi quia pro hac spes firma est apud Deum, qua remuneraturus creditur credentes et diligentes se inuicem, auctore Christo, cuius nomen peruenit  ad omnes gentes, ut multiplicentur in fide eius.

 Et est fructificans et crescens, sicut et in uobis, ex qua die audistis et cognouistis gratiam Dei in ueritate, prout didicistis ab Epaphra dilecto conseruo nostro, qui est fidelis pro uobis minister Christi, qui etiam notam fecit nobis uestram dilectionem in spiritu. In exemplum ceterarum gentium [b 1Kb] nos crescere et fructum uitalem facere alacri sermone prosequitur; ut ex eo quod Dei gratiam perceperunt, proficerent et numero et opere, adiungentes fidei sue qui fierent fratres eorum in Christo. Exemplo enim [c 1Kb] bonorum operum illorum attracti sunt multi, teste illis Epaphra, qui eis ministrauit gratiam Christi uice Apostoli, quam statim imbiberunt ut potum spiritalem in Domini caritate, que non in carne est, sed in spiritu.

  Idcirco et nos ex qua die audiuimus, non cessamus pro uobis orantes et postulantes; ut impleamini agnitione uoluntatis eius in omni sapientia et intellectu spiritali in hoc, ut ambuletis digne eo ad omne placitum in omni opere bono. Audiens Apostolus deuotam ac promptam uoluntatem illorum circa  fidem Christi, orat pro eis; ut propensius agnita uoluntate Dei, rationabili opere explerent deuotionem, quam audita fide Christi didicerant, ne tam fida [d 1Kb] mentis dicatio, et robur fidei, dum inconsulte aliquid et imperite conficeret, laboris sui fructum amitteret. Hoc enim libenter accepto fertur, quod deuoto fit animo, et prudenter.

 Fructificantes et crescentes in agnitionem Dei, in omni uirtute robur capientes secundum potentiam glorie eius in omnem patientiam et longanimitatem, cum gaudio gratias agentes Deo et Patri, qui uocauit uos in partem sortis sanctorum in lumine, qui liberauit nos a potestate tenebrarum, et transtulit in regnum Filii caritatis sue. Incrementum operum eorum cum scientia uult fieri, ut non ignorent fidei  sue spem; tunc enim firmi et stabiles sunt, si aduertant que pro fide promissa sunt, et quanta sit potentia glorie maiestatis Dei in patientia; ut longa exspectatione sustineat humanum genus, quod irreuerentia sua non solum negligit Creatorem, uerum persequitur amantes eum: ut et ipsi similiter patientes sint, ut supportent probra et maledicta 264 infidelium, uel si illata fuerit pressura, exspectantes iudicium Dei, nec dubitantes de eo, magis autem gaudentes in promissa uita cum gratiarum actionibus Deo, qui dignatus est aduocare et inducere gentes in promissionem Iudeorum, que est lumen eternum, id est, uita eterna, ueritas perpetua. Liberati enim de conditione tenebrarum, hoc est, eruti de inferno, in quo tenebamur a diabolo tam  ex proprio quam ex delicto Ade, qui est pater omnium peccantium, translati sumus per fidem in regnum celeste Filii Dei; ut ostenderet nobis Deus quo amore diligit nos, quando attollens nos de imo tartari, induxit in celos cum uero Filio suo. Iam enim omnes credentes, qui fixa mente deuoti sunt, exeuntes de seculo, duce dextre Patris Angelo, inducuntur in celos, quod ante deuictam mortem concessum non erat.

 In quo habemus redemptionem, et remissionem peccatorum. In huius Filii sui regnum transtulit nos Deus, per quem nos redemit, et manumisit; remissio enim peccatorum liberos facit, ut liberati debitis, teneri obnoxii non possint. Nam sine fide Christi nullus egressus de inferno est; quia obligatus  peccatis exire ianuas tartari non potest. Qui est imago inuisibilis Dei. [e 1Kb] Inuisibilis Dei imago uisibilis esse non potest, alioquin nec imago est; quod enim inuisibile est, pingi non potest, nec enim uisibilis potest inuisibilem uidere; aut enim corpus est, quod uidetur, aut figura, aut aliqua informata  substantia, quam fert acies oculorum, totum tamen corpus est: Deus autem, qui ab iis omnibus alienus est, quomodo potest imaginem habere uisibilem? Sed ideo sic dicitur, ut talis Filius intelligatur, qualis est Pater; ut quia de ipso est, et nichil distat ab eo in diuinitate nature, imago eius dicatur et forma; ne alius Deus a perfidis crederetur, quamuis nomine ipso hoc contineatur; ideo enim uerus Dei Filius dicitur, ut de ipso esse credatur. Sed propter malam intelligentiam etiam hoc additum est, ut et imago eius dicatur; ut cum apparet, licet in figura humana, aut certe in igne, ut ad Moysen , non ipse Pater intelligatur esse, sed Filius: et per id quod imago eius dicitur, nichil ab eo distare credatur. Unde dicit ad Philippum: Philippe,  qui me uidet, uidet et Patrem. Quomodo tu dicis: Ostende nobis Patrem? Non credis quia ego in Patre, et Pater in me est ? Hec est unitas et substantialitas Patris et filii, ut inuicem sint; ut qui uidet Filium, uideat et Patrem. Nunc uideamus quomodo uisus est Filius; ut proinde intelligamus qua ratione Philippus uidendo Filium, uideat et Patrem. Intellectu certe operum diuinorum uiderunt Filium, non carnalibus oculis. Que operatus est Filius, dixit esse Patris; ut unitatem uirtutis ostenderet. Eodem genere uisus est et a Iacob; unde nomen accepit Isrel, id est, homo uidens Deum . Propter hoc ergo imago est dictus inuisibilis Dei; ut ipse esse intelligeretur, qui per intellectum uisus est Deus: Patrem autem numquam ullo modo  apparuisse, sicut dictum est in Euangelio: Deum nemo uidit umquam .

 Primogenitus uniuerse creature. Ante omnem creaturam, genitum Filium non creatum, testatur; ut secerneret natiuitatem eius a creature factura: et ut hoc penitus clarescat, subiecit:

Quia in ipso condita sunt omnia in celis et in terra. uisibilia et inuisibilia, siue Throni, siue Dominationes, siue Principatus, siue Potestates, omnia per ipsum et in ipso condita sunt. Non solum in eo magnificum et gloriosum significat Christum; quia antequam fierent omnia, natus est: sed et in ipso dicit omnia condita, hoc est, ut omnium potentia in eo esse credatur, [a 1Kb] et ideo profecta, dum omnia fiunt per ipsum: hoc est autem caput esse totius creature;  quia ipso ut sint, esse ceperunt. Ideo autem que ab ipso facta sunt, per ipsum facta dicuntur; quia ad hoc natus est, 265 ut faceret creaturam: [b 1Kb] hoc est, fecisse in eo, et per eum. Nec enim sibi natiuitas sua proficit, sed nobis; quia non eguit nasci, [c 1Kb] qui in his erat. Quomodo fit unicus Dei Patris Filius, quomodo ipse nouit que ingenita sunt Dei Patris? Erat enim in Deo, qui processit de Deo, ita  ut unus esset Deus: ac sic fit, ut neque diminutio sit Patris, neque profectus Filii, dum nascitur. Et ut apertius tradat que et quanta sit potentia Filii, ostendit que per ipsum sint, nempe Throni, Dominationes et Principatus, ac Potestates; ut proinde omnino minus nichil in eo esse credatur, quam in Patre.

 Et ipse est ante omnes. Ante omnes hic est; quia hic solus de Deo Patre natus est, de ingenita utique substantia Dei. Hec autem uirtute eius, quam per generationem habet a Patre, substiterunt; [d 1Kb] non ut communio eis substantie sit cum eo, sed ex nichilo nutu Dei Patris Filio agente ceperunt. Et cuncta in ipso constant. In ipso constant, quia sine eo nichil sunt; nisi enim huic fuerint subdita, errore deuia, quasi perditioni fient obnoxia.

  Et ipse est caput corporis Ecclesie, qui est principium, primogenitus ex mortuis; ut fiat in omnibus ipse primatum tenens. Ecclesie caput est Christus, si tamen omnes unum sentiant celestes et terreni; ut sint Ecclesia, hoc est, unius fidei: si quominus truncati capite totius corporis, id est, a Creatore suo seiuncti, amentia quadam et uanitate bacchantur. Qui est principium, primogenitus ex mortuis; ut fiat in omnibus ipse primatum tenens. Quoniam omnia per ipsum sunt, per ipsum denuo negligentia quadam facto caduca, reformanda fuerunt; ne ad iniuriam eius pertineret, si opus eius per alterum restauratum fuisset; ut quomodo ante omnes natus est, sic iterum ante omnes primus esset ex resurrectione mortuorum, reddita pristina uita; ante omnia enim  natus est de Deo, ut cuncta crearet, que non erant. Iterum autem accepta carne de uirgine natus est, ut peccatum quod ex uirgine Eua intrauerat in mundum, aboleret. Natus ergo, et mortuus resurrexit, ut que primum fecerat, postea iterum recrearet; quia per errorem fuerant uelut mortua, ut semper in omni uita sit primus et princeps.

 Quia in ipso complacuit Patri omnem plenitudinem inhabitare. Plenitudo in ipso est et manet; quia omnia potest semper, ut nichil exceptum sit, quod non per eum possit prestari; ut et faceret, et reformaret, et lapsa erigeret, et mortua uiuificaret. Unde ait: Sicut habet Pater uitam in semetipso; ita dedit et Filio uitam habere in semetipso ; et: Sicut Pater suscitat mortuos et uiuificat, sic  et Filius quos uult, uiuificat. Nec enim Pater iudicat quemquam, sed omne iudicium dedit Filio . Quid tam iustum, nisi ut horum que fecit per illum, ipsi daret iudicium, [e 1Kb] ut omnis plenitudo diuinitatis habitaret in ipso per id, quod diximus omnem illum potestatem in se habere: hoc est, Deum esse perfectum; qui enim hec omnia non habet, non est Deus.

  Et per eum reconciliare omnia in ipsum, pacificans per sanguinem crucis eius, [a 1Kb] siue que in celis sunt, siue que in terris. Hoc est quod supra memorauit, quia ut ea omnia, que fecit, per illum restauraret, cum errore quodam discrepare iam cepissent ab inuicem, nec non et ab auctore  humiliauit eum, incarnando illum, ut homo factus ostenderet ac doceret quomodo possent ea, que in firmamento sunt, et super terram reconciliari Creatori. Quod ut ad perfectum perduceret, occidi se passus est propter homines; ut quos apud superos docuerat, exeuntes hinc a morte secunda teneri non possint; ut doctrina eius fructum haberet prime institutionis, et omnia facta per ipsum uiuerent in ipso quasi in auctore,  sicut Petrus fatetur in Actibus apostolorum .

 Et uos quondam alienatos et inimicos consiliorum eius in operibus iniquis, nunc autem reconciliatos in corpore carnis eius per mortem, exhibere oportet uos sanctos et immaculatos et irreprehensos in conspectu suo. Quale donum Dei sit erga gentes memorat, ut ostendat eos debitores, et quidem multum, in gratiarum actionibus Dei; qui cum inimici essent consiliorum eius, quibus decreuit uisitare genus humanum per famulum suum Moysen, cuius doctrinam et potestatem non receperunt, deuoti idolis suis, immo operibus iniquis; adorauerunt enim opera sua, que fecerunt: 266 misericordia autem et prouidentia Dei requisiuit eos; ut gratuito  Dei gratiam consequerentur, redeuntes ad eum in conscientia munda; ut in die iudicii dum nichil erroris ueteris inueniretur in his, adcorporarentur Creatori suo, qui ut prodesset humano generi, incarnatus homo factus est, ut in carne sua uinceret mortem.

 Si quidem perseueratis in fide fundati, stabiles et immobiles a spe Euangelii, quod audistis, quod predicatum est in uniuersa creatura, que sub celo est. Cuius factus sum ego Paulus minister, qui nunc gaudeo in passionibus pro uobis, et suppleo reliquias pressurarum Christi in carne mea pro corpore eius, quod est Ecclesia. In tribulationibus, quas patiebatur, exsultare se fatetur; quia profectum suum uidet in fide credentium. Non est enim inanis tribulatio, quando eum pro quo patitur, acquirit ad uitam. Quas  passiones Christo dicit inferri, cuius utique doctrinam persequuntur; ut et perfidos grauet impietatis sue credulitate, et fidelibus Dei predicet caritatem, cuius Filius nunc usque iniurias patitur pro nobis. Nunc igitur intelligi uult qua causa scribit ad eos, cum dicit: Si tamen perseueratis in fide fundati; ut scirent tunc prodesse sibi passionem Christi, si in accepta fide manerent. Idcirco enim omnipotentia magnitudinis quanta sit Christi, et quam infinita, ab initio declarauit, ut doceret in ipso solo spem ponendam; quia ipsius sunt omnia, et quia nichil sine ipso potest uiuere, neque in celis, neque in terris. Ante  omnes enim est, et cuncta in ipso constant, quia in omnibus ipse primatum tenet; ut si quis alicui elementorum aut angelorum, uel Potestatum deuotum se debere esse putet, errare se sciat. Hic enim unus est Filius Dei, caput omnis principatus et principii, cuius Euangelium predicatum est in toto mundo, incipiens a Moyse, qui dixit Iudeis: Quia Prophetam uobis suscitabit Dominus Deus uester ex fratribus uestris, tamquam me. Ipsum audietis; erit enim, quicumque non audierit prophetam illum, exterminabitur de plebe . Unde Dominus ait Iudeis: Quia Moyses de me scripsit . Itaque hic unus audiendus est et colendus, nec ad hunc estimandus est quisquam; quia qui caput tenet, reliquam partem subiectam habet. Nam qui se subiectis humiliat,  totus errat; quia non tenens caput truncus est, ex quo totum corpus continetur ad uitam.

 Cuius factus sum ego minister secundum dispensationem Dei, que data est mihi in uos, ad implendum uerbum Dei in mysterio, quod absconditum fuit a seculis seculorum, et a generationibus. Ministrum factum se esse Euangelii inter gentes a Deo per Christum cum fiducia loquitur, ut mysterium ceptum a Domino per idoneum et efficacem seruum possit impleri, quod ignotum fuit a seculis.

 Nunc uero declaratum est sanctis eius, quibus uoluit Deus demonstrare que sint diuitie maiestatis mysterii Dei in nationibus, quod est Chritus in uobis spes glorie, quem nos annuntiamus. Mysterium quod latuit a seculis, modo reuelatum asserit,  id est, tempore apostolorum ostensum; quia et gentes admittende essent sine circumcisione carnis ad fidem Christi, qui promissus erat Iudeis. Prius enim ante predicationem fidei circumcidi mandatum est gentiles, si uoluissent ad Legem accedere: nunc autem misericordia Dei, ita ut sunt, suscipi iussi sunt ad fidem. Quod indignum putabatur Iudeis, ut Christus in quo spes erat Iudeorum, etiam gentes participes faceret glorie sue.

 Monentes omnem hominem, et docentes in omni sapientia, ut exhibeamus omnem hominem perfectum in Christo: in quo laboro, certans secundum operationem ipsius, que operatur in me in uirtute. Hanc dicit ueram esse sapientiam, que est in disciplina Dominica, cum agnoscitur Christus. Quod se  ipsum Apostolus magna cum cura agere testatur; ut erudiens omnem hominem in hac sapientia, consummatum eum exhibeat Deo in intellectum Christi, ut mysterium natiuitatis ex Deo, et natiuitatis ex Maria et totius operis eius celestium et terrestrium assequatur. Cuius rei certamen contra perfidos habere se loquitur, adiuuantibus signis uirtutum: ut per hec [b 1Kb] uicta infidelitas comprimatur. Qui enim uerbis subtilitate quadam diabolice uersutie ausus est contradicere, pudore correctus, necesse est cedat uirtuti.



267 CAPUT II.

 uolo enim uos scire, quantam sollicitudinem  habeam pro uobis, et pro his qui Laodicee sunt, et quotquot non uiderunt faciem meam in carne; ut consolationem accipiant corda eorum, cum fuerint instructi in caritate in omnes diuitias plenitudinis intellectus, ad agnitionem [a 1Kb] mysterii Dei in Christo, in quo sunt omnes thesauri sapientie et scientie absconditi. Non se minus sollicitum pro his, quos in carne minime uidit, quam pro illis erat, quibus presens predicabat, testatur; ut scirent non minore affectu diligi se ab eo, quia eos non uiderat, quam ceteros apud quos erat, diligebat; ut foueret animos eorum in caritate, et prompti fierent per epistolam, et agnitionem acciperent sacramenti Dei in Christo, aduertentes has esse sapientie et scientie diuitias, si agnoscatur Christus in deitatis sue plenitudine adorandus. Omne igitur mysterium sacramenti Dei in Christo est. Hic est enim unus, in  quo omnis creatura nisi sperauerit, peribit; ut omnium potentia in eo sit, ut qui cognoscit istum, cunctorum quecumque sunt, cognitionem uideatur habere, nec colendus alius preter hunc requiratur; quia omnium potentiarum uirtus in eo est; ex ipso enim [b 1Kb] habent omnes. Unus enim cum sit, omnia potest: quare et caput omnium dicitur, ut per ipsum omnes subsistere uideantur. Digne ergo omnes thesauri sapientie et scientie in eo dicuntur absconditi. Omnis enim scientie ratio totius creature superne et terrene in eo sit oportet, qui omnium eorum caput est, siue Angelorum, siue solis, siue lune, siue stellarum, aut ceterarum rerum, omnis scientie peritia in auctore illorum est; ut qui hunc agnoscit, nichil ultra  requirat, nec sapientiam, nec uirtutem; quia agnouit eum, in quo perfecta uirtus, perfectaque sapientia est. Quidquid enim alibi se putauerit inuenire, plene in hoc et abunde inueniet. Nam quid sapientius Salomone? quid prudentius Daniele? quibus idcirco Deus pre ceteris sapientiam dedit, ut notum faceret infidelibus totius se sapientie esse auctorem. Denique Nabuchodonosor dicit Danieli, admirans super sapientiam eius: uere Deus uester [c 1Kb] ipse est Deus uiuus, et aperiens mysteria . Quod quidem omnem incredulum latet in Christo esse omnem sapientiam et scientiam; quia non legunt in Euangeliis astrologiam, non in Apostolo geometriam, non in prophetis arithmeticam nec musicam: que idcirco despecta sunt a nostris, quia ad  salutem non pertinent, sed magis mittunt in errorem, et auocant a Deo; ut dum his student ratiocinationum disputationibus, anime sue curam non agant. Que enim tam uera sapientia est, quam cognouisse quod prosit, et despexisse quod obsit? Obest enim; quia impedit animam, ne curam sui agat. Non immerito ergo qui Christum agnouit, inuenit thesaurum sapientie et scientie; agnouit enim quod ei sit utile.

  Hoc dico, ut nemo uos circumueniat in subtilitate sermonis. Nam etsi corpore absens sum, spiritu tamen uobiscum sum, gaudens, [d 1Kb] et uidens ordinationem uestram, et supplens id, quod deest utilitati fidei uestre in Christum. Commonet ne in malorum colloquiis et astulia iniquilatis sensus eorum transduceretur; quia sapientes mundi arte quadam et minutiis disputationum irretire gestiunt simplicium animos; ut ratione mundanarum rerum abstrahant eos a spe, que est in Christo. Unde Apostolus spiritu se illic adesse dicit, ut reuerentiam eius ante oculos habentes, abstinerent se ab huiusmodi hominibus. Si enim spiritus Elisei prophete uidit fraudem Giezi euntis ad Naaman Syrum, ut acciperet sub nomine eius, que illi mandata non fuerant, et descendentem prompto animo Naaman ei plus dedisse,  quam fuerat postulatus ; quanto magis Apostolus ea, que dixit, poterat in spiritu uidere! Maior enim gratia fuit in apostolis, quam in prophetis. Et ut promptiores illos faceret circa traditionem euangelicam, gaudere se dicit in dispositione conuersationis illorum; ut scientes unde Deo placeatur, in eo fierent firmiores, per quod digni effecti ad utilitatis profectum fidei sue addiscerent sensum.

 Quemadmodum igitur accepistis Christum Iesum Dominum, in ipso ambulate, radicati et edificati in ipso, et confirmati fide, sicut et docti estis, [e 1Kb] ambulantes in illa cum gratiarum actione. Hoc monet et hortatur ne deuotio eorum minueretur, et recederent a fide, quam fuerant assecuti, et prauis fabulis euersi,  aliter Christum acciperent, quam didicerant. 268 Multi enim corruptores fidei circumibant ad seducendos simplices, dolose et cum simulatione annuntiantes Christum, quos euitari monet magna cautela; ut stabiles et firmi supra fundamentum Trinitatis, spe futurorum gratias uberes agerent super misericordia Dei.

 uidete ne quis uos depredetur per philosophiam, [f 1Kb] et inanem fallaciam secundum traditionem hominum, secundum elementa huius mundi, et non secundum Christum; quia in ipso inhabitat omnis plenitudo diuinitatis corporaliter. Philosophiam dicit terrenam, per quam solent seduci, qui cupiunt prudentes iudicari in mundo. Hec argumentis et subtilitate minutiarum quarumdam componitur, quasi physicas inuestigauerit rationes, quedam habens admixta,  que hortamenta sint bone uite uel documenta, aliquando de mensuris, nec non et de numeris, aliquando de elementorum qualitatibus et quantitatibus ordinata. In cuius disputationibus qui inciderit, [g 1Kb] uix et raro euadet; detinetur enim uerisimilibus causis, et commentitiis rebus, nichil tam uerum estimans, quam quod conspicitur et intelligitur in elementis. Et quia que ad presens sunt, et cernuntur oculis,  suauia et oblectabilia uidentur; aliquantos seducunt, qui spiritalem rationem despiciendam et ridendam putant desperatione futuri, omnem uim astris assignantes carnali rationi obnoxii; ne grauia credenda sint sustolli in celum posse, uel leuia uenire ad terras, aut aliquid corporeum sine rerum admixtione generari, repugnantes potentie ac prouidentie Dei. Sciunt enim legi in diuinis ueteribus Hebreorum uoluminibus multa gesta per Moysen, que humana ratio non capit: simili modo et in nouis libris facta a Domino, aut per apostolos, que tractatus carnalis prohibet credi. Hanc ergo traditionem uel philosophiam fallacem et inanem appellat; quia non a potentia Dei ordinata est, sed ab imbecillitate ratiocinationis humane, que  potentiam Dei intra scientiam suam coarctat, ne aliter credatur facere, quam carnalis se continet ratio; quia singulis elementis diuinitatis diuersitatem deputant ad culturam, ut obligent animos imperitorum; ne se ad Deum uerum extendant. Quamobrem cauendam monet traditionem istam; quia mundi cultrix est, non Dei, qui unus est: nec ad Christum, sed a Christo abstrahit, in quo perfectio diuinitatis est. Omnia enim que habet Pater, dedit Filio, cum illum in plenitudinis genuit diuinitate corporaliter; ut quia ipse caput est, creatura autem eius corpus est, quidquid putatur posse celestis creatura, hoc totum plene in Christo esse credatur; ut nullus arbitretur quemquam alium colendum. Quidquid enim in aliquo magnum putauerit, plus in illo inueniet; quia omnes  ex ipso habent, sicut ex capite membra: ipse autem plenus est semper.

 Et estis in illo repleti, qui est caput omnis Principatus et Potestatis. Plus significat credentibus dari, quam potest in elementis comprehendi; quia qui in Christo est, repletus est diuinitatis abundantia, quam elementa non habent. Denique in credentibus Spiritus sanctus inhabitat, quod elementis concedi non potuit; quia indignum erat et incongruum, ut inuisibilis habitaret in substantia uisibili, et incorporeus in iis que sensibilia sunt. Audiant ergo et ueniant cultores eorum, et credant in Christum; ut fiant maiores eorum, quos nunc colunt.

 In quo et circumcisi estis circumcisione non manufacta, in exspoliationem corporis carnis,  in circumcisione Christi, una cum illo sepulti in baptismo: in quo et simul surrexistis per fidem operationis Dei, qui suscitauit illum ex mortuis. Hi circumciduntur in Christo, qui amputata totius traditionis humane cultura, Christo iunguntur, corde non carne circumcisi, id est, in spiritu, non in carne seruientes; ut a terrenis ad celestia, ab humanis ad diuina, ab errore conuertantur ad ueritatem, capiti et auctori suo copulati per caritatem. Cum quo sepulti sunt in baptismate: resurrexerunt autem per fidem  Dei, de quo credunt quod exemplo Christi resuscitabit illos ex mortuis. Illic enim homo uetus deponitur, et nouus assumitur: peccatis moritur, ut uiuat iustitie: elementis abrenuntiat, ut Christo societur, resurrectionis future tenens pignus exemplum Saluatoris, qui resurrexit ex mortuis. Hec igitur commonet, ut perseuerent in abrenuntiatione pompe et prestigiis satane. Qui idcirco elementorum suadet culturam, ut a Deo auocet, 269 participes apostasie sue uolens efficere homines. Quia enim sub nomine suo culturam suadere non potest, horretur enim ipso nomine; sub alterius nomine suam conatur implere uoluntatem.

 Et uos cum mortui essetis in delictis, et preputio carnis uestre, conuiuificauit simul  cum illo, [a 1Kb] donans nobis omnia delicta, deleto chirographo, quod aduersum nos erat, decretum, quod contrarium erat nobis: et illud tulit de medio, et affixit cruci, et exuens principatus et potestates, ostentauit in auctoritate, triumphans illos in ipso. Mortuos dicit gentiles fuisse: primum quidem, quia legem, que ad testimonium data est Creatoris, et ad uitia condemnanda, recipere noluerunt: deinde impietatis peccatorum suorum causa indigni erant uita; ideoque discreuit hos a Iudeis: quasi qui fuerint inimici Dei unius. Iudei uero in unius Dei confessione degentes, adueniente Christo, addiscunt mysterium Dei, quod exspectabant ad iustificationem suam: ut in eo quod subreptum illis fuerat, quia impossibile est esse sine peccato, acciperent remissionem. Unde post causam gentilium  inducit et Iudeos, dicens: Donans nobis omnia delicta; ut post specialem subiiceret et generalem; quia cunctis donauit omnia delicta. Sed quia sicut dicit Dominus: Cui plus donatum fuerit, amplius debet diligere : idcirco commonet gentes, ut considerantes causas malorum suorum, et qualem gratiam acceperunt a Deo in Christo, tota deuotione solliciti sint circa obsequium eius, a quo a diuersa mortis pena sunt liberati. Quomodo ergo donauit nobis omnia delicta? Deleto, inquit, chirographo, quod erat aduersarium nobis. Et quid est delere, subiecit dicens: Et illud tulit de medio. Sic ergo deleuit, cum tulit de medio. Sic autem tulit de medio, cum affixit, ait, cruci. Affigere autem cruci, hoc dixit esse spoliare principatus et potestates publice,  et detriumphare illos in Christo. Hec, sicut uidentur, obscura sunt, ac per hoc adhibita cura dilucidanda sunt. Hoc est presidium Dei, quod per significantiam diuersarum causarum exponit Apostolus. Multa enim acta memorat, quo genus hominum ad indulgentiam perueniret; ut non solum propria remitteret nobis delicta, sed et illud tolleret peccatum, quod ex Ade erat preuaricatione  quod nos a mortuis resurgere non sinebat; quia si et hoc non  tulisset de medio, exeuntes hinc, qui acceperant remissam, illic tenerentur apud inferos. Porro autem ideo omnia delicta concessa sunt, ut resurgerent a mortuis. Quia enim ex peccato mors, sublato peccato fit resurrectio mortuorum: quod quidem fieri minime potuisset, nisi peccatum affixisset cruci. Dum enim non peccando Saluator uincit peccatum, quod hominem tenebat obnoxium, insuper et occiditur ab eo innocens: sic crucifixit peccatum. Deuictum enim peccatum, mortificatum dicitur, crux enim non Saluatoris mors est, sed peccati. Innocens enim sic qui occiditur, reos illos facit, a quibus occiditur. Peccatum autem principes et potestates intelligamus, quorum studio peccauit primus Adam. Ad auctores enim referendum est nomen hoc, quorum mortem  in exspoliatione significauit; mors enim ipsorum hec est, quia uicti a Saluatore, dum exspoliantur animabus, quas tenebant in captiuitate, mortificantur. Rei enim facti sunt: quia cum hac auctoritate animas tenerent, quia peccauerant, ipsi inuenti sunt amplius peccatores, dum illum qui illos non peccando uicerat, occiderunt. Et sic iuste exspoliati sunt, sicut dixit, publice, id est, in cruce; quod est palam detriumphari a Deo in Christo. Ille enim detriumphatur qui palam uincitur, et spolia eius publicantur; ostenditur enim omnibus prostratus, qui ceteris insultabat. Decretum autem quod dicit, non est hoc quod pagani fatum appellant; quia illud non omnibus contrarium asserunt; quia quosdam dicunt ex hoc felices, alios infelices. Hoc enim decretum omnibus dicit  fuisse contrarium; sententia enim erat cunctis aduersa hominibus.

 Nemo igitur iudicet uos in cibo, uel in potu, aut in parte diei festi, aut in neomeniis, aut in sabbato: que sunt umbra futurorum, corpus autem Christi. Quoniam omnis spes uite in Christo est, ac fiducia, nulli superstitioni aut legi subiacere nos debere precepit. Quamobrem perstrepentes, aut 270 aliquid quod ad fidem Christi non pertinet susurrantes, contemnendos: istum autem solum sequendum, per quem deuicta mors est, et reddita resurrectio mortuorum. Quidam enim Iudeorum solent iudicare fideles, quod ea que interdicta per Moysen sunt, edant de cibis, cum omnia Deus munda fecerit: indigni autem iudicati Iudei de his edere, prohibiti  sunt a melioribus. Solent iterum reprehendere nos, quia dies festos eorum spernimus, aut quia initia mensium non obseruamus, que neomenias uocant: maxime autem quod dies sabbatorum non custodimus, ut otio et epulis cum luxuria transigantur: quod magis ad offensam pertinet, quam ad gratiam. Hec autem omnia sunt corpus Christi, quia elementorum per effectus sunt uocabula. Hinc est unde in Euangelio dicit: Dominus est enim Filius hominis etiam sabbati ; per ipsum enim omnia, que quidem sic data sunt per Moysen, ut  umbra essent, uel figura futurorum, ut apparente ueritate, figura cessaret. Sicut enim absente imperatore, imago eius habet auctoritatem, presente non habet; ita et hec ante aduentum Domini tempore suo obseruanda fuerunt, presente autem, carent auctoritate. Numquid aliquis uicem domini agens, ipso presente, dominatur? Si prefectorum uicarii, presentibus eis priuati sunt; quanto magis serui, presente domino, etiam ipsi in obsequio debent uideri!

 Nemo uos decipiat, uolens in humilitate animi, et superstitione angelorum [a 1Kb] ea que uidet, extollens se frustra, inflatus mente carnis sue, et non tenens caput illud, ex quo omne corpus per compagines et coniunctiones subministratum et compaginatum  crescit in augmentum Dei. Quod superius sub nomine philosophie cauendum monuit, nunc apertius docet obseruandum ab iis, qui terrene sapientie studentes, hec colenda asserunt, que obtutibus adiacent, uel apparent; ut horum detente culturis anime sub firmamento obligate teneantur, ne se supra firmamentum tendant ad superiores celos ad Deum omnium adorandum. Quod opera efficitur inimici, ut semper animas super terras humiliatas detineat, ubi se scit de celis deiectum semper futurum iusto iudicio Dei, religionem simulans, cum sit maximum sacrilegium. Inflantur enim motum peruidentes stellarum, quas angelos uocat, non auctoritate diuina, sed superstitione humana, que ad nichilum proficit, nisi ad damnum: nolentes tenere  fidem Christi, qui omnium creator et Dominus est. Ex ipso enim omnes originem habent; quare et corpus eius dicuntur, si tamen agnoscunt eum. Ad ipsum enim conuersi reedificantur, compaginati fidei eius subministrante Euangelio cunctis quasi membra corporis in caritate Christi, ut augmentum faciant Deo. Cum enim [b 1Kb] redeunt ad illum, qui per errorem deseruerant illum, minuentes copias diuitiarum eius, dum denegant eius se esse, crementum faciunt Deo. quia ex perditis acquiruntur. Hec de paganis: rursum de Iudeis dicit quia et ipsi sub elementis seruiunt, non elementis.

 Si ergo mortui estis cum Christo ab elementis huius mundi, quid adhuc, uelut uiuentes in hoc mundo decernitis? Omnis qui baptizatur in Christo,  moritur mundo; cunctis enim superstitionum erroribus abrenuntiat, ut solam colat fidem Christi. Amotis enim que naturali iustitie accedunt, relinquitur disciplina data a Deo, per quam uiuitur Deo per spem, que est in Christo: moritur autem his quibus subiectus fuerat per errorem, dum negat illos, [c 1Kb] quos deos presumpserat esse. Et ita fit ut per inimicitiam abrenuntiationis inuicem sibi mortui dicantur homo et elementorum cultura. Mundum enim dicens, errorem carnis significat; omne enim quod uidetur, carni deputatur. Hinc est unde et Ioannes apostolus:  Nolite, inquit, diligere mundum, neque ea que in mundo sunt ; id est, neque elementa, quibus compactus est mundus, neque errores quos humana adinuenit traditio, diligamus: sed solum Christum, qui mortuus est pro nobis; ut corpori suo nos sociaret ex perditis. Qui ergo consepulti sunt Christo, mortui sunt elementis, ut nichil curent ex his; superna enim didicerunt tenenda, que possunt uitam donare perpetuam. Hec enim nec presentem dant, et impediunt, ne apprehendantur futura. Qui autem post baptismum ambigit de aliquibus, putans quedam de ueteribus ueneranda, uiuere se ostendit 271 elementis, que decernit colenda, aut dubitat contemnenda; hic remanebit intra circulos mundi, alienus a Deo; quia ueteri indutus homine,  carnalia transire non poterit.

 Ne tetigeritis, ne attaminaueritis, [a 1Kb] ne gustaueritis, ne contrectaueritis, que sunt omnia in interitum, et corruptionem per abusionem secundum precepta et doctrinas hominum. Prohibet omni genere ab spe mundanorum; quia inanis est, ne colant, ne assentiant, ne cogitent quia que promittunt, corruptionis sunt. Usus enim et cultura ipsorum interitum generant; quia precepta et doctrine non Dei, sed hominum sunt, in quibus uana spes est: quippe cum aduersus Creatorem inuenerit hec error humanus; ut prohibens ab unius Dei fide, multorum deorum superstitionem inducat.

 Que sunt rationem quidem habentia sapientie [b 1Kb] simulatione religionis, et humilitate animi  ad uexationem corporis, non in honore aliquo ad saturitatem et diligentiam carnis. Hinc se sapientie rationem habere putant, quia traditioni humane nomen religionis applicant, ut religio appelletur, cum sit sacrilegium; quia quod contra auctorem est, sacrilega mente inuentum est. Nomen ergo fingit, ut falsa que sunt, posset uera asserere; et humanas mentes in terra humiliat, ne se erigant ad superna: aut terrena colentes excidant a supernis celestibus, et obsint corpori, cuius caput Christus est secundum primeue rationis facturam. Hinc enim aggrauati non poterant sursum iungi capiti suo, ut restaurentur in illo honorati effecti: sed quasi prima parte corporis truncati, totos se dantes mundo ad sensum carnis explendum. Sagina enim carnalis sensus traditio  humana est, que hoc dicit sufficere, quod carnis [c 1Kb] tradidit prouidentia; rationem enim uidetur habere sapientie, iuxta carnem, quia ex elementis est omnis corporalis natiuitas: ac per hoc non esse incongruum inquiunt his inclinari, quorum gubernaculis humanum regitur genus, ut his se subiiciat, que uidet mundi clarissima: nec requiri debere spiritualia; quia his solis, inquiunt, ducibus uti concessum est, et per hanc rationem negligunt auctorem.



CAPUT III.


 Si enim consurrexistis cum Christo, que sursum sunt querite, ubi Christus est ad dexteram Dei sedens. Hos cum Christo resurrexisse asserit in baptismo, qui supercelestia cogitant, ubi sedes est Christi, ubi Deus Pater Filio suo tradidit dexteram, ut regnet et iudicet; iudicis enim in sinistra sedere non est. Resurrectio tamen duas habet formas, ut primo anima de terris resurgat ad celos, deinde recepto corpore, resurgat raptus obuiam Christo.

 Que sunt sursum, sapite, non ea que super terram. Supernorum celorum, qui Aeterni sunt habitacula, nos petere exhortatur: ab his autem omnibus, que in firmamento et sub firmamento sunt,  dissimulandum. Quisquis enim his se superstitionibus occupauerit, impedimentum patietur; non enim poterit hec transcendere, quibus se inclinauit, ut dominis.

 Mortui enim estis, et uita uestra abscondita est cum Christo in Deo. Apud mundi sensum mortuus Christus uidetur, et discipuli eius, cum constet uiuere illum cum his omnibus. Idcirco carnalibus ac mundanis abscondita est uita Christi et suorum in Deo extra mundum, in regno eius celesti, in quo uiuunt.

 Cum Christus apparuerit uita uestra, tunc et uos apparebitis cum illo in gloria. uita nostra Christus est; quia legimus in Actis apostolorum hunc esse uite auctorem, qui a perfidis non creditur futurus iudex . Cum autem aduenerit in  uirtute celesti, et uisus fuerit esse, quod minime credebatur, tunc apparebunt cum illo etiam qui crediderunt in illum; et manifestabitur omni perfidie, quia uiuit cum suis in gloria. Hec consolatio fiduciam spei parit; ut securi de futura uita, omnia postponentes, Christum sequamur.

 Mortificate membra uestra, que sunt super terram, fornicationem, immunditiam, libidinem, concupiscentiam malam, et auaritiam, que est idolorum seruitus. Quoniam omnia simul peccata corpus esse in epistola ad Romanos significat , idcirco nunc singula delicta describens, membra ea appellat; ut post acceptam et seruatam euangelicam de Saluatoris plenitudine rationem, bone uite operam darent, 272 abstinentes se ab omni turpitudine  et desiderio malo, quo possint peritie diuine fructum non amittere. Multum enim obest scire ueri rationem, et minime factis illam prosequentibus affirmare. Hinc est unde et Dominus inter cetera ait: Qui autem scit uoluntatem domini sui, et non paruerit ei, uapulabit multis . Auaritiam tamen idololatrie comparauit, ut nichil illa scelestius demonstraret. Sub uno nomine duo pessima et impia genera designauit, que omni ratione monet fugienda; primum enim et pergraue crimen est idololatria.  Quid enim tam perniciosum, tamque funestum, quam ad iniuriam creatoris Dei lignis et lapidibus uel aliis metallis honorificentie eius nomen tribuere; cum ipsi non patiantur, ut seruus nomine domini nuncupetur, quem non natura utique, sed quedam conditio subiicit seruituti? Aliud e contra crimen est auaritie, non disparmalitia, sed diuersum in nomine. Unde ad Timotheum ait: Radix enim omnium malorum est auaritia ; omnium enim capax est delictorum, ut auiditatis sue, quod impossibile est, impleat desiderium, semper bibens, et semper sitiens. Non immerito ergo sub uno nomine utrumque malum ostendit; pene enim uno explentur opere: quia sicut idololatria uni Deo auferre nititur gloriam, ne quod eius peculiare est, solus  habeat nomen diuinitatis sibi soli condignum; ita et auaritia in Dei se res extendit, ut si potest fieri, unus et solus creaturam eius sibi usurpet, quam Deus communem omnibus fecit. Unde dicit Deus per prophetam; Meum est aurum, et meum est argentum . Utraque igitur Deo est inimica; ambe enim Deo abnegant, que eius sunt.

 Propter que uenit ira Dei. Malorum memoratorum causa uenturum dicit iudicium Dei; ut uindicetur in hos, qui contempto Deo et Lege eius, interdicta sequi maluerunt.

 In quibus et uos ambulastis aliquando, cum uiueretis in illis. Quantum beneficium illis prestiterit gratia Dei per Iesum Christum, non tacet; ut gratulentur euasisse se iram, que uentura est  repente super infideles totius terre, et tales semetipsos prebeant, ut parere possint preceptis eius, a quo a morte secunda sunt liberati.

 Nunc uero deponite et uos omnia, iram et indignationem animi, malitiam, blasphemiam. Turpiloquium de ore uestro non procedat. Nolite mentiri inuicem. Exuite uos ueterem hominem cum actibus eius, et induite nouum, qui renouatur [a 3Kb] in agnitionem secundum imaginem eius, qui condidit illum; ubi non est Grecus et Iudeus, circumcisio et preputium, Barbarus et Scytha, seruus et liber: sed omnia et in omnibus Christus. Nunc ab his prohibet, que minora peccata uidentur; ne forte, quia superius que grauiora sunt, mortificanda mandauit, hec admittenda, aut quasi non periculosa, non fugienda putarentur:  simul etiam ut exuti ueterem hominem, id est, tam uerbo quam actu incontaminatos se uidentes, et noui facti in Christo per agnitionem ueritatis, que olim latuit, modo autem manifestata per nouam legem credentibus; ut similes fiant imaginis eius, qui creauit illos. Imago hec in conuersatione bone uite intelligenda est, sicut dicit ad Corinthios in epistola prima: Quemadmodum portauimus imaginem eius, qui de terra est; ita portemus et imaginem eius qui de celo est . Ipse est ergo creator hominis,  cuius imaginem portare nos iubet in sanctitate et bonis operibus, que de Filii Dei agnitione descendunt. Nemo enim potest bonam et mundam habere uitam, nisi habeat cui hanc exhibeat, a quo si non premium, certe uel laudem exspectet. Sed apud Deum et laus et premium sperantur; quia non patitur Dei iustitia eum, qui carnis uitia uicerit, minime coronari. In hac itaque agnitione nullus ut indignus excipitur, quasi non mereatur accedere ad fidem Christi; omnes enim accedentes unum fiunt, deleti quid fuerint, et scripti quid esse ceperunt; ut quia unius fidei sunt, in eo ipso unius sint et meriti, ut quos fides iungit, non possint discerni, propter quod diuersi natura et gente siue conditione sunt. Omnia enim et in omnibus his Christus est;  quia enim cuncti eius membra sunt, omnia Christus est; ut dum una confessio eorum est de spe eius in omnibus Christus: et sic omnia corpus eius sunt, ut professio eorum et natura concordet. Alia est tamen imago hec, quam de agnitione Saluatoris dicit creari, et alia imago, ad quam factus est 273 primus homo. Ista enim imago est et in femina, cum agnoscit eum, qui se creauit, et obtemperans uoluntati eius abstinet a uita turpi et actu peruerso; illa autem imago in solo uiro est, sicut idem dicit in epistola ad Corinthios prima: uir quidem non debet uelare caput, cum sit imago et gloria Dei . Si autem et mulier non uelaret caput, esset et ipsa imago Dei. Sed incongruum erat, ut facta uiro subiecta, diceretur esse imago Dei; nam et in  Genesi ita ait: Et fecit Deus hominem, ad imaginem Dei fecit eum ; ut sicut Deus unus est, unus ab eo fieret homo: ut quomodo ex Deo uno omnia, ita ex uno homine omne genus esset super faciem totius terre. Unus igitur unum fecit, qui unitatis eius haberet imaginem. Et ipsa in uiro et muliere similitudo mysterii Patris et Filii; Barbarum tamen ab Scytha segregauit, sicut seruum a libero non utique in Christo, in quo omnes unum sunt; sed in morum feritate et in gentis immanitate. Peiores enim hos Barbaris intelligi uoluit, antequam credant, cum Grecorum libri iustitiam eorum predicent, quam, duce natura, sequebantur; [b 1Kb] in tantum ut magnum apud eos peccatum furti habeatur, quod Greci magna, inquit, cum industria et doctrina iustitie  semitas inuestigarunt, hosce naturaliter comprehendisse collaudant. Sed quomodo degenerant omnia, postea plus uituperabiles esse ceperunt, quam fuerant antea laudabiles. Postquam enim mulieres eorum lege uiri uti ceperunt, quas Amazonas primitus asserunt appellatas, totam Asiam contra naturam subiicientes; sic contigit ut et uiri canum more rabidi efficerentur, immanes, siluestres, inculti, plus quam barbari, in tantum immutati, ut carne humana uescenda imbuerentur. Quid mirum,  cum et ipsi Romani longe alii fuerint, quam nunc sunt? Nam et mulieribus eorum castitatis causa uini usus incognitus fuit, sicut nunc aque; in tantum enim uigebat discipline auctoritas, ut subiectum uas non faceret, quod uolebat.

 Induimini ergo ut electi Dei, sancti et dilecti, uiscera misericordie, benignitatem, humilitatem, sensus mansuetudinem, longanimitatem, prebentes uobis inuicem patientiam, et donantes alius alii, si quis aduersus aliquem habet querelam; sicut et Christus donauit uobis, ita et uos facite. Ut lucrum possint habere, ad hec eos facienda hortatur, que meritum collocant apud Deum. A peccatis autem abstinere timor facit; ueretur enim ne mala faciens, penis subdatur. Hec autem que nunc facienda monet, ad profectum  pertinent meritorum; ex uoluntate enim sunt, non ex necessitate. Qui ergo ab illicitis se abstinet, habet laudem: qui uero a licitis temperat, et laudem habet et premium.

 Super hec autem omnia caritatem habete, quod est uinculum unitatis: et pax Dei exsultet in cordibus uestris, in qua et uocati estis in uno corpore: et grati estote. Quia uero omnium maior est caritas, huic magis studendum hortatur. Tunc enim omnia que supra mandauit seruanda, ad effectum premiorum poterunt deduci, si duce caritate, iter ambulent legis; tota enim mente operatur, qui ex amore aliquid facit. Hypocrisis et simulatio non est in caritate; quare et Ioannes apostolus: Timor, inquit, non est in dilectione. Qui enim timet, perfectus  non est: Perfecta enim dilectio foras mittit timorem ; unde et Dominus amari se mauult, quam timeri. Hec est enim dilectio que complectitur unitatem, hec est que omnes unum corpus facit, hec est que ueram habet pacem, quam corde puro custodit. Potest enim pax dici, et non habere caritatem; caritas enim semper secum habet pacem.

 uerbum Christi habitet in uobis abunde in omni sapientia, docentes et monentes uosmetipsos in psalmis et hymnis, et canticis spiritalibus, in gratia cantantes in cordibus uestris Domino. Hec meditanda monet semper, que sonent Christum: hec in corde habenda, que Deo Patri semper gratias referant; ut uox canora illi seruiat, illum laudet psalmus, hymnus  extollat. Et huic soli notum sit, qui occulta peruidet mentis, a quo speratur et premium. In cordibus illi cantari mandauit; ne fauore hominum fieret, et fructum amitteret.

 Et omne quodcumque facitis in uerbo aut in opere, omnia in nomine Domini Iesu facite, gratias agentes Deo et Patri per ipsum. Quoniam supra in corde Deum laudari, et illi gratias referri precepit; nunc tam in uerbo, quam in opere 274 totius conuersationis nostre nomen Domini Iesu laudari et exaltari hortatur; ut cum uerba nostra carent reprehensione, et opera nostra bona sunt, magnificetur  Dominus iehsu, cuius magisterio inuituperabiles sunt discipuli. Tunc enim ueras gratias agimus Deo per ipsum, si modum preceptorum eius custodiamus.

 Mulieres, subdite estote uiris, sicut oportet, in Domino. Ita precepit mulieres subditas esse debere uiris, sicut mandauit Deus, inter cetera dicens ad mulierem: Et ad uirum tuum conuersio tua et ipse tui dominabitur ; ut ipso ritu et disciplina timeat uirum suum, quasi dominum, ex quo cepit esse.

 uiri, diligite uxores uestras, et nolite amari esse ad illas. Rigorem uirilis legis emollit, ne potestate qua preualet, nimius quis sit in dominatu uxoris: sed debet respicere ad affectum, quia mulier  caro eius est; ne plus illam humilians exacerbet et contraria cogitet.

 Filii, obedite parentibus uestris per omnia; hoc enim placet Deo. Non potest aliud placere Deo, quam quod iustum et pium est. Tunc enim possunt filii habere propitium Deum, si debitam honorificentiam rependant parentibus, circa obsequium illorum faciles, in contemptu difficiles, scientes filii numquam aduersus parentes [a 1Kb] prouidere debere.

 Patres, nolite ad iram prouocare filios uestros, ne pusillo animo fiant. Modestos precipit patres debere esse filiis, ne coarctati ab eis, delinquant in illos, et Deum offendant, quod nolunt. Ira enim inconsiderata res est, in tantum ut aliquando nec sibi parcat, qui irascitur. Debent enim recordari patres  quia fuerunt et ipsi filii: considerare autem filii, quia futuri sunt patres; ut eque librato consilio utriusque partis, et filii subiecti sint, et patres modesti.

 Serui, obaudite per omnia dominis carnalibus, non ad oculum seruientes, quasi hominibus placentes, sed in simplicitate cordis timentes Dominum. Quoniam Deo aliter seruiri non potest quam puro corde; occulta enim peruidet animorum: sic et hominibus precipit seruiri debere. Qui enim ad oculum seruit, in occulto aliud facit: qui autem ex animo, talis est foris, qualis et intus. Si ergo in hoc obsequio fuerit fidelis, promerebitur Dominum; quia ipse dixit: Qui in minimo fidelis est, et in magno fidelis est . Si enim ei, [b 1Kb] qui ad presens  uindicat, fidelis non fuerit, qui fieri poterit ut illi fidem exhibeat, quem post mortem audit iudicaturum? Idcirco in domini carnalis causa iustum uult esse seruum et obsequentem; ut possit et in Dei rebus et fidelis esse et obsequens. Si enim in presenti idoneus fuerit, ubi scit nulla esse nisi corruptibilia premia; quanto magis propensior erit in Dei deuotione, quem scit fidelibus immortalia daturum premia!

 Quidquid facitis, ex animo operamini, ut Domino et non hominibus: certi quod a Domino recipietis retributionem hereditatis Domini  Christi, cui seruitis. Qui enim inique gerit, fert id quod gessit inique: et non est personarum acceptio apud Deum. Ut promptos illos in obsequio et fide faciat, mercedem illos bonorum operum accepturos promittit a Deo in regno Christi. Quod ut probatum sit et acceptum, sic illos uult obsequi sicut Domino, a quo mercedem exspectant. At si seruus inique egerit, non solum hominem offendet, sed et Deum, quem in admissa fraude carnalis domini contempsit. Si autem bene egerit, non erit apud Deum seruus hominis, quasi despectior: sed remunerabitur, quasi liber inter homines, seruus autem Christi, quod dignitatis est nomen.



CAPUT Iu.

 Domini, quod iustum est et equum seruis  prebete, scientes quod et uos Dominum habetis in celis. Ne domini temporales superbia extollantur, presumentes de dominatu, mitigat et cohibet animos illorum, ut adhibita consideratione humani generis, animaduertant auctorem Deum non seruos et liberos, sed omnes ingenuos condidisse. Sed hoc mundi iniquitate factum est, ut dum alter alterius fines inuadit, tunc captiuos ducit ingenuos; unde et manu capti dicti sunt a ueteribus inde mancipia. Hic casus et conditio etiam nunc apparet, alii redimuntur, alii remanent serui. Apud Deum autem hic seruus habetur, qui peccauerit . Denique peccati causa Cham seruus audiuit: Maledictus puer Chanaam, seruus seruorum erit fratribus suis . 275 Cui sententie ueteres assensere,  ita ut definirent omnes prudentes esse liberos, stultos autem omnes esse seruos; quia prudens abstinet a peccatis, ut hic ingenuus sit, qui recta sequitur; seruus autem qui per stultitie imprudentiam subiicit se peccato. Unde et Cham propter stultitiam, qui arisit nuditatem patris stulte, seruus est appellatus. Ostendit ergo dominis, quia non uere sunt domini, sed quasi per imaginem; corporum enim, non animorum sunt domini. Solus enim dominus, et auctor rerum inuisibilis Deus tam corporibus, quam animis dominatur; ut hec considerantes, iusta ab eis exigant seruitia: talia utique qualia et a se exigi uolunt a Domino communi. Nam cum ipsi non ut dignum est, Deo seruiant, quem non negant omnium potestatem habere, cuiusque quotidiana dona per ministeria  creature humanis usibus exhiberi, a paribus suis  tam grauia exigunt seruitia, ut ferri non possint: non ponentes in animo, quia et ipsi uelint nolint, serui sunt; et uiderint cuius meriti.

 Orationi instate, uigilantes in illa cum gratiarum actione: orantes simul et pro nobis, ut Deus aperiat nobis ostium uerbi ad eloquendum mysterium Christi  ut manifestem illud, prout oportet me loqui. Iam prudentibus mysterium Domini Christi, [a 1Kb] et cautis in euitandis uitiis peccatorum orationi instandum ostendit;  ut meritis crescant, deficientibus tentationibus aduersarii. Quos in tantum dignos habet, ut iudicet eos etiam se posse precibus adiuuare ad asserendum audacter Euangelium, ad quod manifestandum legationem acceperat.

 In sapientia ambulate ad eos, qui foris sunt, tempus redimentes. Sermo uester semper in gratia sale sit conditus; ut sciatis quomodo oporteat uos singulis respondere. Quoniam necesse est ambulare nos inter infideles, et colloquia miscere causa conuersationis mundane: hoc est quod commonet, ut cum sapientia sit ipsa conuersatio propter scandalum gentilium; ne occasionem per nos accipiant blasphemandi, et incitentur ad persequendum. Quid enim opus est loqui cum eo, quem scias intractabilem,  et obstinate mentis, paratum ad contumeliam faciendam? Ideo hec monet, ut opportuno et loco et tempore, magistra modestia, religionis uerba promantur: aut si persona talis in medio est, que perstrepat, reticendum. Aliter enim cum potentibus mundi, aliter cum mediocribus, et aliter cum humilibus agendum est. Aliter iterum cum mansuetis, aliter cum iracundis, quibus cedi oportet, hoc est redimere tempus. Cum enim insidianti Dominicis uerbis et furenti temporis audacie cedis, iniurias infesti temporis lucrifacis. Nam si caput, id est, rex assentit corpori, tunc est libertas loquendi uerba Dei cum mansuetudine, ut prouocentur ad bonum. Perstrepentibus tamen et animosis ad conuicia semper cedendum; uincis enim, dum cedis.

  Que circa me sunt, omnia nota faciet uobis Tychicus dilectus frater, et fidelis minister, et conseruus in Domino: quem misi ad uos in hoc ipsum, ut cognoscat que circa uos sunt, et consoletur corda uestra, cum Onesimo carissimo et fideli fratre, qui est ex uobis, omnia que hic sunt, nota faciet uobis. Ad hoc se dicit fratres misisse, ut inuicem sibi nota fierent, que agerentur ab inuicem. Quamuis superius dicat spiritu se presentem apud eos, et uidere que agerent, internuntiis tamen opus est. Sollicitior enim fiet quis, quando uidet ad se uenire ad considerandam conuersationem suam; plus enim ueretur, si speculetur se uideri 276 que agat. Nam cum Deus omnia uideat, et sciamus omnia illi nota esse; quia tamen non uidemus nos uideri ab eo,  contraria facimus.

 Salutat uos Aristarchus comes captiuitatis mee, et Marcus consobrinus Barnabe  et iehsu, qui dicitur Iustus: qui sunt ex circumcisione. Hi soli sunt adiutores mei in regno Dei, qui mihi solatio fuerunt. Hic Aristarchus bone conuersationis ac meriti uidetur, qui deuotione Dominica particeps et socius laborum Apostoli designatur. Marcum autem ut commendet, quid sit, non tacet; ut cum laudabilis uiri Barnabe affinis addiscitur, honorabilis habeatur. Addit et Iesum, quem Iustum  nomine uocari appellat. Quibus solis testimonium perhibet, quia hi ex circumcisione adiutorio fuerunt ei, assentientes et participes sententie eius; ut iam circumcidi ulterius non debere predicarent, ideo participes illos dicit suos in regno Dei. Circumcidendum autem esse, et sabbata et neomenias seruandas predicare non spiritale est, sed terrenum.

 Salutat uos Epaphras, qui est ex uobis, seruus Christi. Chariorem illis facit epistolam, quando ei qui ex ipsis est, testimonium reddit. Semper sollicitus pro uobis in orationibus, ut stetis perfecti, et abunde expleti in omni uoluntate Dei. Tam salutaria se illis exoptare testatur; ut illum qui ciuis illorum est, et affectu unanimitatis carissimus, [a 1Kb] participem sue deuotionis in profectum eorum ostendat.

  Testimonium enim adhibeo illi quia habet multum laborem pro uobis, et pro iis qui Laodicee sunt et Hierapoli. Ut sollicitos eos salutis sue faciat, aliorum uigilantia quanta sit pro his, ostendit; sollicitior enim quis fit pudore, quando in causa sua alterum uiderit laborare.

 Salutat uos Lucas medicus carissimus, et Demas. uere carissimus Apostolo fuit Lucas; quia omnia postponens, Apostolum semper secutus est: qui et Euangelium, et Actus apostolorum scripsisse perhibetur.

 Salutate eos qui sunt Laodicee fratres, et Nympham, et domesticam eius Ecclesiam. Quoniam simili modo et pro iis qui Laodicee sunt, sollicitus  erat, in eorum epistola hos salutandos commonet, Nympham cariorem existimans, cuius et domum salutat; tam enim deuota uidetur fuisse, ut omnis domus eius signo titulata esset crucis.

 Et cum lecta fuerit apud uos hec epistola, facite ut et in Laodicensium Ecclesia legatur, et uos ut eam que est Laodicensium, legatis. Quia generales sunt instructiones Apostoli, et ad omnium profectum Ecclesiarum scripte epistole; idcirco etiam Laodicensibus epistolam hanc legi precipit, ut per hanc quid agendum sibi esset, addiscerent: et Colossenses ut eorum legerent, iuxta sensum supradictum.

 Et dicite Archippo: uide ministerium, quod suscepisti in Domino, ut illud impleas. Prepositum  illorum per eos ipsos commonet, ut sit sollicitus de salute ipsorum; et quia plebis solius causa epistola scribitur, ideo non ad rectorem ipsorum destina est, sed ad Ecclesiam. Post enim Epaphram, qui illos imbuit, hic accepit regendam eorum Ecclesiam.

 Ipsa salutatio mea manu Pauli. Memores estote uinculorum meorum. Gratia Domini nostri Iesu Christi uobiscum. Ut confirmet epistolam manu sua subscriptam dicit, memorans ut in mente habeant exitus eius, quos patiebatur pro salute gentium: et tales se preberent ut non ferret egre pati pro his iniurias.





IN EPIST. B. PAULI AD THESSALONICENSES PRIMAM.



PROLOGUS.


Ut horum, id est, Thessalonicensium exemplo alios exhortetur ad fidei incrementa, istos laudat, eo quod in accepta gratia permanentes, ad profectum premii aucti sunt, meliora sectando: hortatur uero ut ad perfectum tenderent, ut eorum uirtutibus quesita dignitas ceteros prouocaret. Tante enim fidei imbiberant spiritum, ut spe futurorum, etiam ciuium suorum Macedonum persecutiones illatas pro nomine Christi deuoto animo paterentur. Ut horum ergo meritum, et suam ex eorum profectu letitiam litteris signet, ita scribit ad eos:



CAPUT PRIMUM.

 Paulus, et Siluanus, et Timotheus Ecclesie Thessalonicensium in Deo Patre nostro, et in  Domino Iesu Christo, 277 gratia uobis et pax. [a 1Kb] Trium quidem episcoporum nomina littere continent, sed sensus et uerba solius Apostoli sunt. Quia enim communi gaudio exsultant in profectu illorum, ex consensu ad plebem epistola scribitur in exaltatione Dei Patris, et Domini Iesu Christi pacem et gratiam his exoptans.

  Gratias agimus Deo semper pro omnibus uobis, memoriam uestri facientes in orationibus nostris, sine intermissione, memores operis fidei uestre et laborum caritatis, et exspectationis Domini nostri Iesu Christi, coram Deo et Patre nostro. Quoniam omnia bona a Deo sunt, idcirco ei primum gratias referunt in profectu illorum, qui dignatus est non solum donum suum dare hominibus sub peccato constitutis, sed in filios hos adoptare, simul adiuuans eos ad omnia exitia toleranda, ut digniores fiant. Quamobrem meminisse horum dicunt se in orationibus suis, eo quod crebrescerent in opere fidei ceteris Ecclesiis; ut nutu Dei perficerent opus ceptum, prompti in studio caritatis, et patientie, [b 1Kb] et spei aduentus Domini ante Deum, qui dignatus est  Filium suum incarnare pro salute humana. Placitum enim Dei est, si proficiatur in Christo.

 Scientes, fratres dilecti a Deo, electionem uestram; quia Euangelium nostrum non fuit ad uos in uerbo solum, sed et in uirtute, et in Spiritu sancto, et in plenitudine multa, sicut scitis quales fuerimus in uobis uestri causa. Humiles se fuisse inter  eos significant, ut illis formam darent mansuetudinis, non quod defuerint, que ad fidem illos hortarentur, magnalia; quia doctrine euangelice robur uirtus prestabat signorum et prodigiorum, in Spiritu sancto, id est, non in phantasia, sed in ueritate plenitudinis; ut nulli necessitati deesset auxilium; sed superabundans gratia uideretur et in doctrina, et in conuersatione, et in egris curandis; ut perfectum opus Spiritus sancti appareret in Thessalonicensium Ecclesiis, ut in nullo se minores uidentes Iudeorum Ecclesiis, gauderent in dono Dei, qui participes illos facere dignatus est promissionis Abrahe.

 Et uos imitatores nostri facti estis, et ipsius Domini, suscipientes uerbum in pressura multa  cum gaudio Spiritus sancti, ita ut fueritis uos exemplum omnibus credentibus in Macedonia et in Achaia. Cupidi credulitatis, probra et iniurias a ciuibus suis passi tolerarunt fiducia futurorum. Unde emuli dicuntur apostolorum, et ipsius Domini; quia et Dominus eadem passus est a Iudeis, et apostoli sequentes fidem Dei, persecutiones passi sunt, gaudentes quia digni habiti sunt pro nomine Domini contumelias pati , scientes pro his magna fore premia repromissa; idoneus enim seruus probatur, quando pro amore domini sui inimicos eius offendit. Cuius rei memores, gauisi sunt spe promissionis in pressura. Itaque magna exhortatio est ad profectum, cum similes illos factos dicit et Christi et apostolorum ad formam prebendam ceteris  credentibus illis in locis, quibus fama illorum ambulabat.

 A uobis enim diffamatus est sermo Domini non solum in Macedonia et in Achaia, sed et in omnem locum fides uestra, que est ad Deum, processit. Tale est hoc, quale et illud ad Romanos, cum dicit: Quia fides uestra predicatur in uniuerso mundo . Sed in his amplius; quia non solum fides, sed opus fidei illorum peruenit in omnem locum.

 Ita ut non necesse habeamus nos aliquid eloqui. Ipsi enim de nobis annuntiant, qualem introitum habuerimus ad uos: et quomodo conuersi estis ad Deum ab idolis, ad seruiendum Deo uiuo et uero, et ad exspectandum Filium eius de celis, quem  suscitauit a mortuis Iesum, qui eripuit nos ab ira ueniente. Sic peragrasse dicunt famam introitus sui et conuersationis eorum cum predicatione Euangelii, ut non esset necesse ea dicere; superfluum est enim ea fari, que nota sunt. Ad omnes enim in circuitu peruenerat; ita ut et annuntiarent ceteris qua deuotione susceperant apostolos. Et quia ad omnia, que audierant ab eis, fuerant promptiores, relinquentes deos mortuos: exspectarent autem Christum de celis, quem humane salutis causa mortuum audierant, et resurrexisse deuicta morte, et cum carne assumptum in celos ministra nube, ad confusionem  prudentium mundi, qui consideratione habita mundanorum, carnis naturam, quia grauis est, putant non posse fieri, ut sustollatur in celos. Hoc affectu fit Spiritus sancti, ut erubescant terrigene prudentes.



278 CAPUT II.

 Ipsi enim scitis, fratres, introitum nostrum ad uos, quia non inanis fuit: sed ante multa passi, et contumeliis affecti, sicut scitis, in Philippis, exerta libertate usi sumus in Deo nostro loquendo ad uos Euangelium Dei in magno certamine. Hanc pressuram, quam nunc memorat , passus est in Philippis cum Sila propter spiritum pythonem quem a puella eiecerat, quod iam suo loco dictum est. Cui pressure non cessit, sed fortior inuentus  est, dum audet predicare, nec loqui timet, spe utique promissi premii; ut et hi securi essent in persecutionibus, gaudentes propter futuram mercedem. Signum ergo deuoti et fidelis predicatoris hoc dicit esse, si in pressura loqui uerbum Dei non timeat, inanem illum significans, qui terrore presenti formidinem patitur predicandi. Qui enim securus est de promissa spe, non cedit, ut coronetur.

 Nam exhortatio nostra non ex fallacia, neque ex immunditia, neque in idolo, sed sicut probati sumus a Deo; ut crederetur nobis Euangelium, ita loquimur, non ut hominibus placentes, sed Deo, qui probat corda nostra. Hoc propter pseudoapostolos dicit, qui in dolo et fallacia predicabant non missi,  ut circumuenirent gentes ad seruiendum legi factorum. Iste autem electum se et missum predicare multis probat rebus; quia et in pressuris fortior inuentus est, et in conuersatione irreprehensibilis; ut nichil esset in hoc, quod minus Deo uideretur dignum, prosequentibus signis. Quidam enim questus causa Christum predicabant, fauori hominum seruientes; quia et in arguendo remissiores erant, quippe cum nec auctoritas esset, et in tribulatione infirmi; quia non ex corde, sed in fallacia erat sermo eorum. Omnis enim qui aliquid sine spe agit, orta tribulatione succumbit.

 Neque enim umquam in uerbo adulationis conuersati sumus, sicut scitis, neque in occasionem auaritie. Deus testis est. Nunc aperit quod supra  significauit, cum dicit: Non in occasione auaritie, Deum dans testem, quia istud ex corde faciebat, non in hypocrisi, quasi contemnens pauca, ut forte plura offerrentur. Unde et ipsos conuenit, scientes ac probantes quia nulli fuerat adulatus; pseudo enim apostoli formam auaritie dari sibi optabant, ut ipsa occasione, dum ueros apostolos omnia illata uident accipere, possent ipsi sine inuidia simpliciores homines depredari.

 Nec querentes ex hominibus gloriam, neque a uobis, neque ab aliis; cum possemus apud uos [a 1Kb] oncri esse, ut Christi apostoli. In tantum grauat  pseudoapostolorum causam, ut se abnuere dicat, cum liceret illi obsequia requirere, ad comprimendos eos quibus nec facultas erat, nec pudor, et tamen honorem sibi poscebant; se enim potius quam Dei doctrinam commendare uolebant. Apostolus autem qui gloriam non ad presens, sed in futuro requirebat, se humilem faciebat, ut Dei predicatio exaltaretur.

 Sed fuimus paruuli in medio uestrum, tamquam si nutrix foueat filios suos; ita desiderantes uos, cupimus impartiri uobis non solum Euangelium Dei, sed etiam animas nostras; quia karissimi nobis facti estis. Tantum affectum habere se circa illos ostendit , ut his exhortationibus prouocati  omnem sensum suum in dilectione haberent apostoli.

 Meministis enim, fratres, laborem nostrum et fatigationem, nocte ac die operantes ad hoc, ne quem uestrum grauaremus. Hoc est, quod dicit in Actis apostolorum. Omnia, inquit, que mihi, et iis qui sunt mecum, fuerunt necessaria, laborauerunt manus iste. Unde et in alia epistola dicit: Qui non laborat nec manducet. Et hoc contra pseudoapostolos; ut qui otiosi manducarent, predicatores se fingebant esse. Ut ergo exemplum daret, quemadmodum gubernanda sit uita christiana, et fictores proderet, labori insistebat humano, offuscans pseudoapostolos: preterea quia qui labori insistunt, a malis cogitationibus  declinant, occupantes animum suum, et a periculis prohibentes.

 Predicauimus uobis Euangelium Dei, uos testes estis, et Deus, quam sancte et iuste, et sine querela uobiscum qui creditis, conuersati sumus sicut scitis: et quomodo erga unumquemque uestrum, ut pater filios suos, obsecrantes uos, et consolantes, et obtestantes ad hoc ut ambuletis digne Deo, qui uocauit uos in suum regnum et gloriam. Manifesta sunt hec; commonet enim illos quomodo crediderint se predicante, 279 et qualem eum fuerint experti, et que precepta dederit eis; ut digni fierent Deo, qui illos uocauit de terris ad celos, ut exsuscitet letitiam illorum.

 Ideoque et nos gratias agimus Deo sine  intermissione, quod cum accepissetis a nobis uerbum auditus Dei, suscepistis illud non ut uerbum hominum, sed sicut est uere, uerbum Dei, quod et operatur in uobis qui credidistis. Deo gratias referunt, qui aperuit sensum illorum ad recipiendum Euangelium suum. Gloria enim predicantium est, quando audientes facile credunt; tanta enim deuotione receperunt uerbum, ut probarent se intellexisse Dei esse doctrinam.

 uos enim, fratres, imitatores facti estis Ecclesiarum Dei, que sunt in Iudea, in Christo Iesu; quia eadem passi estis [a 1Kb] et uos a contribulibus uestris, sicut et nos ipsi a Iudeis, qui et Dominum  interemerunt Iesum, et prophetas, et nos persecuti sunt, et Deo non placent, et omnibus hominibus aduersantur, prohibentes nos gentibus loqui, ut saluentur, ad hoc ut suppleant peccata sua semper; sed peruenit ira Dei super eos usque in finem. De impietate atque credulitate queritur diffidentium Iudeorum, qui non solum sue salutis inimici sunt, uerum etiam aliorum, prohibentes ne credant, et salui fiant, ab initio parricide; uel Domino enim communi parcere debuerant, qui conseruis et prepositis suis non pepercerunt: ut repleantur peccata eorum, in tantum, ne aliquando misericordiam consequi mereantur. Ideo Thessalonicenses a ciuibus suis eadem passos dicit, imitatos patientiam sanctorum, et Domini nostri Iesu Christi: cuius sceleris auctores inducit Iudeos, ut et quanta gloria digni sint, qui pro nomine  Domini patiuntur, et que ultio infestis et infidis preparata sit, dignoscatur.

 Nos autem, fratres, desolati a uobis ad tempus hore, facie, non corde, abundantius festinauimus faciem uestram uidere in multo desiderio. Quapropter uoluimus uenire ad uos, ego quidem Paulus, et semel et iterum, sed impediuit nos Satanas. Non animo, sed corpore diuulsos se dicunt ab eis; caritas enim non diuiditur, nec separatur: sed propter maiorem instructionem etiam faciem eorum cupere se dicunt uidere. In rebus enim diuinis deficiunt articuli comprehendere, que possunt dici; nec enim sufficit dies stylo his, que una hora possunt depromi; ut non dicam quedam esse mystica religionis nostre, que propter carnales sensus, ne scandalum patiantur,  facile publicari non debeant: quia non omnibus dicenda sunt omnia, sed pro uniuscuiusque captu moderanda sunt dicta, aliter rudibus, aliter fundatis. Idcirco presentia corporis requiritur; quia sic perficitur ueritas caritatis. Quamuis enim caritas non diuidatur, desiderium tamen facit absentia corporis: denique osculo et amplexu animorum expletur uoluntas. Cui rei impedimento asserit fuisse Satanam, qui etiam apostolis obuias manus tendebat; ne ueritatis ratio hominibus panderetur. Accendebat enim perfidorum mentes, ut eos uerberibus ac uinculis detinerent; ne loquerentur uerbum Dei. Dixerunt enim maiores Iudeorum apostolis; Nonne precipientes denuntiauimus uobis, ne loqueremini in nomine  Iesu illi hominum ? Sed quia quod non est a Deo, stare non potest, dissoluuntur impedimenta Satane.

 Que est enim nostra spes, aut gaudium, aut corona glorie? Nonne uos coram Domino nostro Iesu Christo in aduentu eius? uos enim estis gloria nostra et gaudium. Manifestum est quia perfectio discipulorum gaudium et corona magistri est. Hi enim sunt, qui labores fructuum suorum edituri sunt; fructus enim magistri, discipulus est obediens, cuius dum bona conuersatio proficit magistro, fructus sui edit laborem. Labor enim discipuli in opere bono coronam dat magistro, iudice Christo.



CAPUT III.


 Idcirco iam non amplius tolerantes, optimum duximus ut Athenis soli relinqueremur: et misimus Timotheum fratrem nostrum, et participem operis Dei in Euangelio Christi, ad hoc ut et uos confirmet, et deprecetur pro fide uestra, ne quis moueatur in his pressuris. Ipsi enim scitis, quia ad hoc positi sumus; nam et cum apud uos eramus, predicebamus uobis [a 1Kb] passuros nos pressuram, sicut factum est, et scitis. Desiderii supra memorati causas expressit. Idcirco enim presentes esse apud eos uolebant, ut animos eorum firmarent; ne quis ex his scandalum pateretur de pressuris apostolorum, 280 ut qui tanta signa facerent, aliquando infirmarentur; ita humiliati, ut uerberibus et uinculis subiicerentur.  Ad quam rem excusandam Timotheum missum testatur idoneum doctorem, qui ostenderet hinc merita crescere christianis, si pro nomine Domini passi gratias agant, a quo huius rei mercedem exspectant, simulque preces Deo funderent, ut stabiles essent. Quam persecutionem idcirco se passuros predicauerant; ut per id quod prescientiam huius rei habere se protestarentur, posse se effugere et declinare has iniurias approbarent: sed quia spes magna in his est, ideo dicit illatas sufferre quidem libenter.

 Ideo et ego non amplius tolerans, misi ad hoc ut cognoscerem fidem uestram; ne quo modo attentauerit uos ille tentator, et inanis fiat labor uester. Istud propter quosdam dicit, qui possent seduci astutia Satane; quia in omni plebe est pars firma et infirma, quorum causa sollicitus erat, ne amitteret fructum  credulitatis eorum. Et quia diutius passus non est nescire se quid certius ageretur circa illos, misit Timotheum episcopum a se creatum, a quo posset certum scire.

 Modo autem cum uenisset Timotheus ad nos a uobis, et annuntiasset nobis fidem et caritatem uestram: et quoniam memoriam nostri habetis bonam semper, desiderantes nos uidere, sicut et nos quoque uos; ideo consolationem sumus adepti, fratres, in uobis super omni necessitate et pressura nostra per uestram fidem; quoniam nunc uiuimus, si uos steteritis in Christo. Declarauit cur alacri sermone scribat ad eos; ideo enim, nuntio ueniente, et firmitatem deuotionis illorum in fide et dilectione Apostoli declarante, letus  factus de communi concordia, scribit ad eos securum habens fructum fidei et bone conuersationis eorum.

 Quam enim gratiarum actionem possumus referre Deo de uobis super omni gaudio, quo gaudemus propter uos coram Deo nostro, nocte dieque abundantissime orantes; ut uideamus faciem uestram, et suppleamus, que desunt fidei uestre. Nihil dicit tam dignum, quod sufficere possit ad compensationem acquisite salutis gentium. Et quoniam prouexerant se perseuerantia fidei, et actu uite melioris, magis ac magis cupit eos uidere; ut ea que ad perfectionem  illorum pertinent, ediscant, sacramenta scilicet rerum spiritalium, que facile publicari non debent; ut scirent quis et quam immensus est ille, quem iudicem sperabant. Aliud est enim fidem accipere, et aliud expositionem fidei; altera enim disputatio est de natura Patris, [b 1Kb] et Filii, et alia de personis. Pater ingenitus est, Filius uero genitus: quantum ad personas pertinet, diuersum uidetur, cum sit indiuidua unitas nature; unitas enim non in persona est, sed in substantia: Spiritus autem sanctus non degener putetur; quia tertius ponitur. Qui ergo de secunda persona non ambigit, admittit et tertiam.

 Ipse uero Deus et Pater noster, et Dominus noster iehsu Christus dirigat uiam nostram ad uos. Integro ordine iter suum disponi postulat, primum  a Deo Patre; quia ab ipso sunt omnia: deinde a Domino Iesu Christo, per quem sunt omnia; ut uirtus atque prouidentia Patris et Filii aduentum eius commendet, et ut acceptabilis fiat audientibus se, et impedimenta diaboli soluerentur ad dirigendum iter eius.

 uos autem Dominus multiplicet, et abundare faciat caritate in inuicem [c 1Kb] in uos, et in omnes, sicut et nos in uos ad confirmanda corda uestra irreprehensa in sanctimonia coram Deo et Patre nostro in aduentu Domini nostri Iesu Christi cum omnibus sanctis suis. Ut gaudium suum, quo de eis gaudet, cumulet, omnibus bonis multiplicari illos exoptat; ut ueniens ad eos, plus inueniat in eis, quod laude dignum sit, quam a Timotheo audierat; ut irreprehensibiles inueniantur  cum sanctis in caritate Dei Patris, et in aduentu Domini nostri Iesu Christi, cum ceperit ante tribunal eius examinatio singulos approbare. Deum uocat propter terrorem maiestatis eius: Patrem uero propter benignitatem, qua dignatur credentes sibi adoptare in filios, quod in aduentu Domini manifestabitur.



CAPUT Iu.

 Quod superest itaque, fratres, rogamus uos et obsecramus in Domino Iesu, ut quemadmodum accepistis a nobis qualiter oporteat uos ambulare, et placere Deo, sicut et ambulatis, ut abundetis magis. Hoc est, quod supra dixi, quia 281 ad cumulandum gaudium suum crescere illos uult in bonis operibus secundum mandata apostolica.

  Scitis enim que precepta dederim uobis per Dominum nostrum Iesum. Nam hec est uoluntas Dei sanctificatio uestra, abstinere uos a fornicatione, et scire unumquemque uestrum suum uas possidere in sanctimonia et honore; non in passione desiderii, sicut et gentes que ignorant Deum: et ut ne quis supergrediatur, neque circumueniat in negotio fratrem suum; quoniam uindex est Dominus de his omnibus, sicut et prediximus uobis, et testificati sumus. Quamuis laudet eos in tota epistola, tamen commonet ne aliqua subreptione ad illicita deducantur, et incur-  uindictam, quam ultricem malorum didicerunt: scientes hoc Deo placere, si corpora sua incontaminata custodiant, sed et cum fratribus simpliciter agant; ne similes gentibus inuenti, adoptionis nomine abdicentur.

 Non enim uocauit nos Deus in immunditiam, sed in sanctimoniam. Quapropter qui spernit hec, non hominem spernit, sed Deum, qui dedit Spiritum sanctum in nobis. Ut fortius astringat ad ea, que docet, [a 1Kb] Dei interponit personam, dicens: Non hominem spernit, qui preterit precepta, sed Deum. Quem ideo dicit Spiritum sanctum nobis dedisse, ut sancte uiuamus; quia in corpore subdito peccatis non habitat Spiritus sanctus .

 De affectione autem fraternitatis non  habemus necessitatem scribendi uobis; ipsi enim a Deo edocti estis, ad hoc ut uos inuicem diligatis . Nam et hoc facitis in omnes fratres per uniuersam Macedoniam. Etiam hoc cum facere illos laudat, commonet tamen ut propensius id agant; quos enim ab ipso Deo doctos dicit, promptiores esse debere in fraterna dilectione significat. Propter multam enim caritatem Deus misertus est nostri, cuius imitatores effecti, non immerito adoptatos nos ostendimus a Deo in filios.

 Hortamur autem uos, fratres, abundare magis; et eniti quiescere, et uestrum negotium agere, et operari manibus uestris, sicut uobis precepimus; ut honeste ambuletis ad eos qui foris sunt, et nullius desiderium sit in uobis. Iterum eadem hortatur, ut data  opera abundent bonis actibus; ut enim [b 1Kb] significet uere hoc esse, quod placet Deo, frequenter hoc monet. Iustitie enim uia tenenda est, ut ad misericordiam iure ueniatur; ut qui sunt inferiores substantia, manibus laborent; ut ipsa intentione tollantur a uulgari inquietudine, et praua cogitatione, ut disciplina eorum etiam ab infidelibus laudetur, et prouocari ad fidem possint.

 Nolumus autem uos ignorare, fratres, de iis qui dormiunt; [c 1Kb] ne contristemini, sicut et ceteri qui spem non habent. Nam si credimus quod iehsu mortuus est et resurrexit, sic et Deus illos, qui dormierunt per Iesum adducet cum eo. Manifesta est ratio, quia si resurrectio creditur mortuorum futura,  non sunt lugendi, qui cum signo crucis exeunt. Lugendi autem uere sunt infideles, qui hinc transeunt in gehennam; ut ediscant uerum esse, quod credere noluerunt. Fideles autem resurgent ad gloriam, ut qui in seculo stulti habiti sunt propter fidem, uideantur prudentes; prouiderunt enim sibi gloriam. Hi sunt qui per Iesum, id est, sub spe fidei huius exeuntes, adducentur cum eo in aduentu eius; ut ab hominibus uideantur. Cum tamen ipse defuncti excessum lugendum prohibeat, ipse alibi dicit: Ne  tristitiam haberem . Sed iam suo loco solutum est.

 Hoc enim uobis dicimus in uerbo Domini, quia nos qui uiuimus, qui subrelicti sumus in aduentum Domini, non preueniemus eos qui dormierunt. Quoniam ipse Dominus in iussu, et uoce Archangeli, et tuba Dei descendet de celo, et hi qui in Christo mortui sunt, resurgent primi: deinde nos qui uiuimus, qui relinquimur, una cum illis rapiemur in nubibus obuiam Domino in era, et sic semper cum Domino erimus. Quare consolamini uos inuicem in his uerbis. Sensu Domini loqui se profitetur, cum dicit: Hoc uobis dicimus in uerbo Domini. [d 1Kb] Ut enim fidam spem et ratam gloriam resurrectionis sanctis promisse demonstret, ordinem ipsum, quomodo futura sit, exponit,  nutu iudicis Christi, sancto Spiritu intimante; ut ipsa spe qui charos suos premiserunt, non doleant, addiscentes quia in aduentu Domini priores resurgent, qui in Christo moriuntur. Ipse enim Christus Dominus uoluntate Patris, [e 1Kb] quasi primus angelus de exercitu 282 celesti, sicut continetur in Apocalypsi Ioannis apostoli , descendet de celo ad gerendum bellum nomine Dei contra antichristum. Quo exstincto, iussu eius resurgent mortui. Hoc est ergo in tuba Dei descendere, nomine Dei bellum gerere; est enim, ut ipse dixit ad Iesum filium Naue , dux et princeps exercitus Domini, propter quod archangelus dicitur. Cum autem in tuba Dei descendet, Deus est; quia utrumque continent Scripture, sicut in Exodo, quem  angelum in flamma apparuisse Moysi legimus, statim ipsum in subiectis esse Deum agnoscimus, id est, Filium Dei, dicente eadem Scriptura: Et accedens, inquit, Moyses auertit se; quia non potuit considerare in faciem Dei . Deus ergo est, quia Filius Dei uerus est Deus: dux autem et princeps ideo, quia caput omnium est; quia per ipsum omnia. Resurgentibus ergo primis, qui in Christo mortui sunt, deinde nos qui uiuimus, rapiemur una cum illis baiulis nubibus obuiam Christo in era; ut cum Domino omnes ueniant ad prelium, et quos occiderat, uideat uiuos; quia sicut Domino famulate sunt nubes, ita et his quos fratres suos dignatus est appellare. Et sic semper cum Domino erimus; in ipso enim raptu mors proueniet et quasi per soporem, ut egressa  anima in momento reddatur. Cum enim tollentur, morientur; ut peruenientes ad Dominum, presentia Domini recipiant animas; quia cum Deo mortui esse non possunt. Itaque consolamini uos inuicem in his uerbis. Hac spe consolari se inuicem iubet eos, qui adhuc more gentili charorum suorum excessum putabant lugendum.



CAPUT u.

 De temporibus autem et momentis,  fratres, non est necesse uobis scribi; ipsi enim diligenter scitis, quia dies Domini, ut fur noctu, ita ueniet. Cum enim [a 1Kb] dixerint: Pax, et securitas, tunc repentinus eis superueniet interitus, quemadmodum dolor partus pregnanti, et non effugient. Hoc est quod in Euangelio Dominus locutus est, dicens: uigilate, quia nescitis horam, qua Dominus uester uenturus est . Et iterum: Si quis uobis dixerit: Ecce hic Christus, aut ecce illic; nolite credere . Subito enim et ex insperato apparebit sicut coruscatio apparet ab Oriente in Occidentem, habens secum militiam exercitus Dei Patris ad perditionem antichristi et satellitum eius. Cum enim securi fuerint perfidi de regno diaboli, interfectis sanctis, id est, Enoch et Elia, leti de uictoria inuicem sibi mittentes  munera, sicut dicit Apocalypsis , tunc illis subito ueniet repentinus interitus. In aduentu enim suo Christus hos omnes disperdet; ut uidentes sancti, quod euaserint, glorientur.

 uos autem, fratres, non estis in tenebris, ut uos dies ille tamquam fur apprehendat; omnes enim uos filii luminis estis et filii diei: non estis noctis neque tenebrarum. In tenebris ignorantiam significat et mendacium, in die autem scientiam et ueritatem. Idcirco christianos non in tenebris esse dicit, gentiles autem uel incredulos Iudeos filios tenebrarum; quia cultores sunt mendacii. Quamobrem fideles securos esse debere significat; quia non ignorant futurum aduentum Domini, sed exspectant solliciti, ut ueniat. Qui autem ignorant diffidentes de eo, repente  illos apprehendet improuidos, et interficiet.

 Igitur non dormiamus, sicut et ceteri, sed uigilemus, et sobrii simus. Hi enim qui dormiunt, nocte dormiunt: et qui inebriantur, nocte sunt ebrii. Nos autem qui dici sumus, sobrii simus, induti thoracem fidei et caritatis, et galeam spei salutis, quia non posuit nos Deus in iram, sed in acquisitionem salutis per Dominum nostrum Iesum Christum, qui mortuus est pro nobis; ut siue uigilemus, siue dormiamus, simul cum illo uiuamus. Propter quod exhortamini inuicem, et edificate alterutrum, sicut et facitis. Apertum est quod dicit; commonet enim, ne securi de nomine Saluatoris, negligenter agamus: ideoque tribus propugnaculis nos muniri debere, id est, fidei, et spei, et caritatis. Dum enim fides manet, spem excitat:  spes autem necessario sollicita est de promissione, nec dormit: caritas autem deuotum offert Deo; nichil enim aduersum admittit caritas. Idcirco enim mortuus est pro nobis Dominus iehsu, et resurrexit; ut siue uigilemus, hoc est, uiuamus, siue dormiamus, id est, moriamur, una cum illo eterna uita fruamur. Hoc est quod supra dixit quia fideles in aduentu Domini tam mortui, 283 quam uiui obuiam tollentur Domino, et semper uiuent cum eo. In hoc meditandum docet, ut inuicem se in isto edificent sensu.

  Rogamus autem uos, fratres, ut cognoscatis eos, [b 1Kb] qui laborant in uobis, et presunt uobis in Domino, et monent uos; ut illis summum honorem habeatis in caritate propter opera ipsorum: pacem habete inter uos. Hoc est, quod dicit et in alia epistola  presbyteros duplici honore honorandos, qui laborant in uerbo doctrine. Potest enim pigere eum, qui inopiam patitur, exercitium facere, quod prosit audientibus. Quid enim prodest honorem sine fructu habere: aut quid magnum est offerre ei carnalia, qui tribuit spiritalia? Sicut enim diuitie negligentiam pariunt salutis, ita egestas dum saturari querit, a iustitia declinat. Hinc Salomon nec nimis diuitem se petit fieri; nec egestuosum . Hoc ipsum tamen in caritate fieri debere; ut honorificentia sacerdotis non de timore magis sit, sed  de amore; ut etiam illi proficiat, qui facit. Res enim que sponte non fit, ad effectum non peruenit; quamuis enim ad presens proficiat sumenti, nichil tamen proderit in futuro danti. Et quia dissensio multa generat mala, pacificos eos esse hortatur.

 Rogamus uero uos, fratres, corripite inquietos, consolamini pusillanimes, opitulamini infirmis, patientes estote ad omnes. uidete ne quis malum pro malo alicui reddat: sed semper quod bonum est sectamini et in inuicem, et in omnes. Semper gaudete in Domino, sine intermissione orate, in omnibus gratias agite. Hec est enim uoluntas Dei in Christo Iesu in omnibus uobis. Quoniam necesse est quosdam in plebe esse immodestos, quosdam autem pusillanimes, hoc est, timidos, quosdam uero fide infirmos;  ideoque hos [c 1Kb] qui moderati sunt et magnanimes, et fide fundati, hortatur cum prece, ut his consulant, ut possint proficere, sufferentes eos; ne si retributio fit malorum, peiores se fiant. Idcirco nichil aliud quam bonum sectandum hortatur non solum in causa fratrum, sed et in omnium. Possunt enim bonis operibus attrahi infideles ad credulitatem, ex qua semper gaudeatur in Domino, hoc est, in bonum. Orandum autem sine intermissione; sedule enim preces prouocant animum iudicis ad dandam misericordiam. In omnibus uero actibus bonis Deo gratias agendas, qui hanc tribuit doctrinam in Christo Iesu Domino nostro.

 Spiritum nolite exstinguere: prophetias  nolite spernere. Omnia probate: quod bonum est, tenete: ab omni specie mala abstinete uos. Hoc dicit, ut non facile alicui per spiritum loquenti interdicatur  ne forte non intelligentes dici ab eo spiritalia, iniuriam faciant Spiritui sancto, et peccent per ignorantiam: neque aliquem qui quasi Scripturas reuelet, non audiri patienter debere: sed omnia dicta examinari, et sic iudicari; ne forte gratiam datam fratri dum respuunt, auctori  repugnent. Omnia ergo que dicuntur, probanda monet; et quidquid sobrie et bene dictum fuerit, retinendum. Quecumque enim apostolorum et ipsius Domini dictis congruunt, ea bene dicta habenda sunt et retinenda: ab his autem que inimica fidei uidentur, abstinendum. Solet enim spiritus mundi fallaciter quasi per imitationem dicere bona, et inter 284 hec subinducere praua, ut per hec que bona sunt, accepto ferantur et mala; ut quia unius spiritus dicta putantur, non discernantur ab inuicem: sed per id quod licitum est, commendetur illicitum auctoritate nominis, non ratione uirtutis. Solent enim sub apostolorum nomine et ipsius Domini infanda docere et aduersa; ideoque omnia probanda monet, quia non possunt eloquia Domini esse diuersa. Hinc est unde et Ioannis apostoli epistola: Nolite, inquit, omni  spiritui credere: sed probate spiritus, si ex Deo sunt , quia si multa bona dicat, in aliquo autem quod fidei aduersum est, promat, sciatur non esse Spiritus sanctus. Nihil enim erroris in Spiritu sancto poterit reperiri. Sed per exercitium eloquii quedam spiritalia, quedam uero carnalia; quia omnis error carni deputatur, aut certe commento quodam astutie bona fingit; ut his inserat mala, sicut supra memoraui: quemadmodum in Montano, et Priscilla, et Maximilla prophetis cataphrygarum spiritus mundi imitatione quadam boni simulauit; ut per multa uerisimilia, necnon et uera, mentiretur se esse Spiritum sanctum.

 Ipse autem Deus pacis sanctificet uos per omnia perfectos; ut integer spiritus uester, et anima,  et corpus sine querela in aduentu Domini nostri Iesu Christi seruetur. Deus pacis Christus est; ait enim: Pacem meam do uobis, pacem meam relinquo uobis . Quippe cum omnia que habet Pater, Filii sint, hunc sanctificare nos optat Apostolus; ut nos illustret pietate clementie sue, [a 1Kb] et  omnem actum nostrum dirigat in perfectione, ut integer sit spiritus datus nobis. Tunc enim integer est, si bone uite studeamus, animam habentes mundam, et corpus sine querela; ut totus homo sit perfectus. Potest enim corpus mundum esse, et anima inquinari per malum cogitatum: ideoque spiritum in homine mundum dicit esse debere. Si autem mala uita uel cogitatio intercedat, non erit integer spiritus; quia deserit hominem peccatis obnoxium. Dum enim dissentit anima et corpus, quamuis sine sensu sit, alieni ab eo efficiuntur, et uelut perdens eos, non erit integer spiritus; ad hoc enim datur homini, ut maneat in eo, et sit quasi caput eius. Integer ergo non erit; quia perdit membra, dum recedit ab eo homo, ea agens que odit Spiritus sanctus.

  Fidelis est enim Deus, qui uocauit uos, qui et faciet. Fratres, orate pro nobis. Fidelem Deum dicit in promissis suis, ut securi de premio recte uersentur. Et quia qui recte uiuunt iuxta Euangelium, facile poterunt impetrare que postulant; idcirco orare eos pro se hortatur; facile enim multi impetrant, quod desiderant.

 Salutate fratres omnes in osculo sancto. Sancta oscula sunt in salutatione christiana, cetera carnalia sunt; quia quidquid sine Christo fit, carnale est, ac per hoc et mortale. Qui enim auctorem uite contemnit, in morte est.

 Adiuro uos per Dominum, ut legatur epistola hec omnibus fratribus. Astringit eos, ut solliciti sint ad legendam epistolam cunctis fratribus;  ut cognoscant et laudes et admonitiones suas; per quas fiant perfecti.

 Gratia Domini nostri Iesu Christi uobiscum. Sic illos in bonis operibus uult proficere; ut gratia Domini nostri Iesu Christi permaneat in eis in eternum.





IN EPIST. B. PAULI AD THESSALONICENSES SECUNDAM.



PROLOGUS.


 Quoniam in prima epistola ad Thessalonicenses data inter cetera etiam de aduentu Domini quedam scripsit, et de resurrectione sanctorum; nunc aliam scribit ad eos, in qua significat, licet obscure , de abolitione regni Romani, et de antichristi apparentia et damnatione, et de quorumdam fratrum inquietudine.



CAPUT PRIMUM.

 Paulus, et Siluanus, et Timotheus Ecclesie Thessalonicensium in Deo Patre nostro, et in Domino Iesu Christo. Gratia uobis et pax a Deo Patre nostro, et Domino Iesu Christo. Solemnibus uerbis scribit ad eos; solito enim more sermonum caput continetur epistole: et idem ipsi tres sunt, quorum nomine scribitur, sicut et prima epistola .

Gratias agere debemus Deo semper de uobis, fratres,  sicut dignum est; quoniam superexcrescit fides  uestra, et multiplicatur caritas uniuscuiusque uestrum omnium in uos inuicem. Deo se debitores de horum profectu in gratiarum actione profitentur; et ut non qualecumque esse debitum ostenderet: sicut dignum est, ait; ut pro tam infinito dono magnas gratias referendas Deo testarentur. Post acceptam enim 285 primam epistolam meliores esse, quam fuerant, perstiterunt; ita ut in eo copiosi et abundantes uiderentur, quod post, Domini et Dei deuotionem habemus mandatum, ut diligamus nos inuicem. 

 Ita ut nos ipsi de uobis gloriemur in Ecclesiis Dei pro patientia uestra et fide in omnibus persecutionibus uestris et pressuris, quas sustinetis in exemplum iusti iudicii Dei, in hoc ut digni habeamini regno Dei, pro quo et patimini. Gloriam esse suam in horum conuersatione et persecutione tolerata testatur, in  tantum ut apud ceteras Ecclesias exempla eorum proferantur; ut imitatione eorum crescant in deuotione passionum pro Christo, et mereantur consequi que promissa sunt sanctis, in die iusti iudicii Dei, cuius amore mundum spernere non dubitarunt. Ipse enim pressure exempla sunt futurorum meritorum in his, qui patiuntur, ad gloriam: in illis autem, qui persequuntur, ad perditionem.

 Siquidem iustum est apud Deum retribuere eis, qui uos deprimunt, pressuram: et uobis qui afflictionem sustinetis, requiem nobiscum in reuelatione Domini Iesu de celo cum angelis uirtutis eius in igne flamme dantis uindictam in eos, qui non nouerunt Deum, et in eos qui non obaudiunt Euangelio Domini nostri Iesu Christi, qui penas soluent in interitum  eternum a facie Domini, et a gloria uirtutis eius. Quoniam exemplum iusti iudicii Dei apparere dixit siue in bonos, siue in malos; idcirco subsecutus ait: Siquidem iustum est apud Deum; ut reddat unicuique secundum opera sua. Quid tam iustum, quam ut hi qui in seculo deprimunt bonos, et extorres eos faciunt persecutionibus, in futuro eadem patiantur, que faciunt: illi autem ut sint in requie cum ceteris sanctis, qui de magna tribulatione uenientes, regnum accipient eternum in aduentu Domini de celo; cum ceperit uenire cum celesti exercitu suo et ministro igne ad dandam uindictam in paganos, qui ignorant Deum Patrem esse Iesu Christi; et Iudeos, qui dicentes se Deum scire, non credunt Euangelio Christi, quod dedit  illi Pater Deus, ut traderet seruis suis? Quos omnes presentia Domini, et gloria maiestatis eius ignis exuret; ut debitas reddant penas interitus in eternum, [a 1Kb] semper patientes, non tamen penitus deficientes; ut ipsa pena illos quodammodo generet semper, quo consumantur.

 Cum uenerit clarificari in sanctis suis, et mirificari in omnibus qui crediderunt; quia fidem habuit testimonium nostrum super uos in die illa aduentus Domini. Duplicem continet sensum; adueniet enim punire malos, et glorificare bonos. Ipse enim clarus et mirabilis uidebitur in eos, qui credunt exemplo et fidei apostolorum, cum fuerint coronati, testimonium reddente illis Euangelio in die Domini: seuerus autem apparebit in incredulos, cum eternis  penis coarctari ceperint. Corona enim discipulorum magistri est gloria, et ueritas eius incredulorum est pena; quia quod predicabatur, non credebatur.

 In quo et oramus semper pro uobis, ut uos dignos habeat uocatione sua Deus noster, et impleat omni placito bonitatis, et opere fidei in uirtute; ita ut clarificetur nomen Domini nostri Iesu Christi in uobis, et uos in ipso secundum gratiam Dei nostri, et Domini Iesu Christi. Gaudio addit et preces, ut quia deuoti sunt, dignetur Deus adiuuare eos, ut perficiant opus  ceptum ad claritatem Domini nostri Iesu Christi; ut perseuerantia discipulorum testimonium sit magistro ad gloriam. Auctoritas enim magistri in discipulorum est fiducia, cum se in accepta gratia faciunt digniores.



CAPUT II.

 Rogamus autem uos, fratres, per aduentum Domini nostri Iesu Christi, et nostre congregationis in illum, ne facile moueamini a sensu uestro, neque conturbemini, neque per spiritum, neque per uerbum, neque per epistolam tamquam a nobis missam, quasi instet dies Domini. Ne quis uos seducat ullo modo; quoniam nisi uenerit defectio primum, et reuelatus fuerit [b 1Kb] homo ille peccati, filius perditionis, qui aduersatur, et extollitur supra omne, quod dicitur  Deus, aut quod colitur; ita ut in templo Dei sedeat, ostentans se ipsum, quasi sit Deus. Obsecrat eos ne leuiter et facile de aduentu quasi imminentis Domini opinionem reciperent: et talia dat mandata, ut etiamsi per spiritum aliquis uelut propheta fuerit locutus, credi ei non debeat; neque si per tractatum aut per epistolam nomine forte apostolorum scriptam, assensum 286 tribuendum. Solent enim tergiuersatores, ut fallant, sub nomine clari alicuius uiri epistolam fingere; ut auctoritas nominis possit commendare, quod per se ipsum recipi non posset. Hoc ideo, ne ipsa perturbatione dum incauti inuenirentur, possent seduci ad adorandum diabolum, qui idcirco hec iactabit, ut sub Saluatoris nomine apparens, ac fallens sanctos, uelit se adorari,  ut decipiat credentes in Christum. Sed ut locum aut occasionem fallendi, quam se putat habere, non habeat impudentissimus Satanas, tempus et signa aduentus Domini designauit; quia non prius ueniet Dominus, quam regni Romani defectio fiat, et appareat antichristus, qui interficiet sanctos, reddita Romanis libertate, sub suo tamen nomine. Sciens enim uenturum Dominum ad se comprimendum, nomen eius sibi usurpabit: et ut regnum eius uerum esse uideatur, attrahet secum qui simul cum eo pereant; ita ut in domo Domini in sede sedeat Christi, et ipsum Deum se asserat, non Filium Dei. Unde in Euangelio ad Iudeos Dominus ait: Ego ueni in nomine Patris mei, et non me recepistis; si alius uenerit in nomine suo, illum accipietis  . Quamobrem ex circumcisione, aut circumcisum illum uenire sperandum est; ut sit Iudeis credendi illi fiducia. Itaque cum Thessalonicensibus scribit Apostolus, docet omnes in re huiuscemodi cautos esse debere.

 Annon meministis quod me adhuc apud uos agente, [c 1Kb] hec dicebam uobis? Et nunc quid detineat, scitis: ad hoc ut reueletur ille in suo tempore. Hoc superesse dicit, ut reueletur ille, qui ante Dominum uenturus est; ut iam speretur et Dominus uenturus, quod supra quasi sub uelamine  factus est, dicens: Nisi uenerit defectio primum; quam regni Romani abolitionem superius intelligendam memoraui; ut cum defecerit, et uenerit antichristus, tunc aduentus Domini uenire credatur.

 Nam mysterium iam operatur iniquitatis, tantum ut qui nunc tenet, teneat, quoadusque de medio fiat. Mysterium iniquitatis a Nerone inceptum est, qui zelo idolorum apostolos interfecit, instigante patre suo diabolo, usque ad Diocletianum, et nouissime Iulianum, qui arte quadam et subtilitate ceptam persecutionem implere non potuit; quia desuper concessum non fuerat. His enim ministris utitur Satanas, ut interim sub turba deorum ad seducendos homines unius ueri Dei manifestatione illudat, quamdiu steterit regnum Romanum,  hoc est, quod dicit: Donec de medio fiat.

 Et tunc reuelabitur ille iniquus, quem Dominus iehsu interficiet spiritu oris sui, et destruet illustratione presentie sue: cuius est aduentus secundum operationem Satane, in omni potestate, et signis et portentis mendacii. Post defectum regni Romani appariturum antichristum dicit, sicut memoratum est. Nouissimo enim tempore sciens diabolus imminere sibi interitum; deficiente autem regno Romano, et ille de celis mittetur deorsum, proiectus in terram  subornabit sibi in quo et per quem signa quedam uirtutis permissu iusti Dei faciens, se commendet, ut adoretur, quasi sit Deus. Imitabitur enim Deum, ut sicut Filius Dei diuinitatem  suam homo natus uel factus signis ac uirtutibus demonstrauit; ita et Satanas in homine apparebit, ut uirtutibus mendacii ostendat se Deum, sicut supra dictum est. Reuelatio uero mysterii iniquitatis hec est; cum enim apparuerit antichristus, cognoscetur ipse esse quasi eorum Deus, quos prius nutu eius ut deos coluit uulgus, quorum sit ipse primus aut summus, quod signorum uirtutibus faciet credibile. Ideo uero portenta mendacii dixit, quia hoc se uult credi per signa, quod non est; ut decipiat quos circumuenturus est: quod sanctis ideo predictum est, ut sciant quid caueant.

 Et in omni fallacia iniquitatis, iis qui pereunt: pro eo quod dilectionem ueritatis non susceperunt, ad hoc ut salui fierent. Iis dicit fallaciam  iniquitatis prodigiorum eius proficere, qui perituri sunt; quia enim ueritatis caritatem spreuerunt, per quam saluari potuerant apostolis predicantibus, traditi sunt diabolo; nolentes enim saluari, deseruntur a Deo.

 Et idcirco mittet illis Deus operationem erroris, in hoc ut credant mendacio; quatenus iudicentur omnes, qui non crediderunt ueritati, sed consenserunt iniquitati. Operatio erroris est falsis fidem committere, ut qui claritatem luminis 287 diem esse consentire noluerunt, putant tenebras diem dici debere; ut possint propensiori delicto rei facti, sine contradictione damnari ueritatis inimici, fautores autem iniquitatis.

  Nos uero debemus gratias agere Deo semper de uobis, fratres dilecti a Domino, quia assumpsit uos Deus a principio ad salutem, in sanctificationem spiritus, et fidem ueritatis, in quam uocauit uos per Euangelium nostrum in acquisitionem glorie Domini nostri Iesu Christi. Hoc loco prescientia Dei personat, quia scit omnium mentes ante natiuitatem eorum; nec enim latet illum, qui credituri sunt. Idcirco a principio scit hos fideles fore, qui credentes augmentum fidei faciunt, non detrimentum; sanctificati enim per fidem ueritatis Euangelii Filii Dei, acquiruntur ad augmentum glorie corporis Christi, sicut et in alia epistola ait: ut crescant, inquit, omnia in incrementum Dei . Quicumque enim, deserto diabolo, confugiunt ad fidem Christi,  augmentum faciunt Deo in corpore Christi, qui prius fecerant detrimentum.

 Itaque, fratres, state, et tenete traditiones nostras, quas didicistis siue per uerbum, siue per epistolam nostram. Ut prescientia Dei maneat in salutem illorum, idcirco in traditione Euangelii standum ac perseuerandum monet; ut solliciti sint, ne desidia et otio torpentes in operibus Dei, non impleant quod ceperunt. Sic enim prescit credere et posse manere, si crebra admonitione pulsentur.

 Ipse autem Dominus noster iehsu Christus, et Deus ac Pater noster, qui dilexit nos, et dedit consolationem eternam, et spem bonam in gratia; consoletur corda uestra, et stabiliat in omni opere et uerbo bono. Quoniam Pater et Filius una uirtus,  unaque diuinitas et substantia est, ideo non dubitauit primo Dominum nostrum Iesum Christum nominare, deinde Deum Patrem nostrum dignatione eius, non ueritate nature: qui in tantum dilexit nos, ut Filium suum daret pro nobis , Deum pro hominibus, pro seruis Dominum, pro adoptiuis Filium uerum; ut mors eius uita nostra sit, et resurrectio eius iustificatio nostra, secundus autem aduentus eius requies uite nostre, et gloria in eternum; ut ista spes consolatio sit presentium pressurarum, per quam fundati crescerent in bonis operibus et doctrina.



CAPUT III.

 Quod reliquum est, fratres, orate pro  nobis, ut uerbum Domini currat et clarificetur, sicut et apud uos, et ut liberemur ab importunis et nequam hominibus; non enim omnium est fides. De cetero orandum hortatur, ut dignetur Deus doctrinam suam infatigabili cursu dirigere, et transfundere per os Apostoli sui in aures audientium, et ut compesceret et sedaret malorum hominum seditiones, qui diffidunt ueritati, et loquendi fiducia cresceret Apostolo ad eius fructum, et conuersionem multorum.

 Fidelis autem Deus, qui stabiliet eos, et custodiet a malo. Quoniam Deus fidelibus et bone uite hominibus auxilium suum non defuturum in necessitate promisit ad confirmationem illorum, ii autem tam in fide quam in opere emuli erant bonorum;  idcirco fidelem Deum dicit in promissis eius, quia prouidentia eius esset circa eos.

 Confidimus autem in Domino de uobis, quoniam que precepimus, et facitis, et facietis. Propter quod mereri illos, ut Dei defensione totus prestari confideret; idcirco ea que illis precipiebat in nomine Domini, fieri ab illis et futura esse non dubitat.

 Dominus autem dirigat corda uestra [a 1Kb] in dilectione Dei, et patientia Christi. Hoc illis exoptat a Deo, quod non ambigit posse prestari; ut in Dei caritate cor eorum proficeret ad exspectandum aduentum Domini, [b 1Kb] ut condemnato seculo, desideretur aduentus eius, qui seculum uicit.

 Denuntiamus autem uobis, fratres, in  nomine Domini nostri Iesu Christi, secerni uos ab omni fratre intemperanter ambulante, et non secundum traditionem, quam accepistis a nobis. Quoniam in omni plebe non omnes obedientes sunt uerbo doctrine, non legis, sed suum placitum et consilium sequentes; propter hoc declinandum ab his precipit, ut cognoscant semet ipsos errare.

 Ipsi enim scitis quemadmodum debeatis imitari nos, quoniam non intemperanter uiximus inter uos, neque gratis [c 1Kb] panem edimus a quoquam; sed in labore et fatigatione, 288 nocte dieque operantes, ad hoc ne graues essemus cuiquam uestrum: non quia non habuerimus potestatem, sed ut nosmet ipsos formam daremus uobis ad imitandos nos. Illos dicit non ignaros operis et laboris sui, [d 1Kb] quem sedulo exitu operabatur,  ne pane indigeret alieno, ut exemplum daret eis ad imitandum illum. Neque enim reprehensibilis esset, si panem ab his reciperet ad corporis curam, qui animis illorum escam spiritalem prebebat, que etiam corpori immortalitatem cum gloria procuraret. Tunc etenim exerta potest esse libertas, si semet ipsum quis uentris causa aut pecunie nulli subiiciat, suo pane contentus; maxime quod ad laudem magis proficit, si cum liceat, et sit sumendi potestas, contineat: hic talis prodesse potest audientibus se; reuerentiam enim habebunt rigoris huius, et ea que ab hoc mandantur, pretermitti non poterunt.

 Nam cum essemus apud uos, hoc precipiebamus uobis, quod si quis non uult operari, nec manducet. Non solum uerbis docebat, sed hortabatur et  factis; idonei enim magistri est, si ea que uerbis docet, operibus expleat. Tunc etenim addiscentes uera esse sciunt, que audiunt, si negligi illa non uiderint a doctore. Quamuis enim manifeste uera esse non ignorentur, que docentur; tamen si negligi ceperint a magistro, difficile proficient audientibus: magis enim opera suadent, quam uerba. Quamobrem magnis premiis remunerandi sunt, qui negligentibus magistris, de solis uerbis proficiunt tam in opere quam in sensu. Forma ergo erat iis, qui mediocris  uel tenuis erant substantie in plebe; ut discerent quatenus libertatem suam non amitterent. Unde et Salomon: Raro, inquit, inferes pedem ad amicum tuum, ne saturatus tui oderit te . Qui enim frequenter ad alienam mensam conuenit, otio deditus aduletur necesse est pascenti se; cum religio nostra ad libertatem homines aduocet. Ideoque si quis, inquit, manducare spernit, cesset ab opere: sed quia nullus sine cibo potest uiuere, det operam laborandi; ut arbitrio suo uiuens Deum possit habere propitium.

 Audiuimus enim quosdam ambulare inter uos intemperanter, nichil operantes, sed curiose agentes Qui otiosi esse desiderant, id agunt quatenus occasio nascatur, qua introitum suum desiderabilem faciant  domibus diuitum, ambulantes gesta et opiniones uerborum subtiliter colligunt, scientes quid de quo uelint audire, ut libenter et requisiti pascantur. Quod factum ualde abhorret a disciplina Dominica; horum enim uenter Deus est, qui feda cura necessaria prouident.

 His igitur qui huiuscemodi sunt, denuntiamus, et exhortamur in Domino Iesu Christo, ut cum quiete operantes suum panem manducent. Ut eis facilius suadeat, interposito nomine Domini Iesu Christi, exhortatur eos, ut obaudiant, quod eis sit utile.

 uos autem, fratres, [e 1Kb] nolite deficere in benefaciendo. Quod si quis non obedit uerbo nostro per epistolam, hunc notate, et nolite cum eo  conuersari, ut reuerentia confundatur: et non uelut inimicum existimetis, sed admonete consiliis, ut fratrem. Propter quod superius unumquemque suum panem manducare debere precepit; ne forte quidam illorum occasionem parcitatis et inhumanitatis captarent; ideo statim subiecit: uos autem, fratres, nolite defatigari benefacientes. Neque enim in reprehensionem uenit, qui humanus et largus est; sed hic qui cum possit laborem ferre, in otio uult uitam agere. Quem si epistole auctoritas non corrigit, notandum hunc, et nec conuersandum cum eo precipit; ut confusus, qui ab omnibus euitatur, subiiceret se preceptis Apostoli. Quod tamen sine iracundia et contumelia uult fieri, ut patienter declinetur ab eo; ita tamen, ut si res tulerit loqui cum eo, monendum  illum, ut patiatur se corripi, nec ultra precepta Apostoli contemnenda: familiaritatem quoque tamdiu cum eo non habere, [f 1Kb] quamdiu obaudiens fiat. Nam si ad iracundiam contumeliis lacessatur, peior se fiet; incitabitur enim ad contentionem, et incipiet erratum suum uelle defendere, post autem crubescere emendare se; ne quod prius excusabat, postea fateri uideatur.

 Ipse autem Deus pacis det uobis pacem semper in omni loco. Dominus sit cum omnibus uobis.  Semper quod suum est, bono uoto illos prosequitur, quasi carissimos filios, optans semper cum illis pacem manere, que est dux ad uitam eternam. 289 Cum his enim Dominus se esse promisit, qui fuerint pacifici.

 Ipsa salutatio mea manu Pauli, quod est signum in omni epistola: ita scribo. Propter interpolas et adulteratores Scripturarum semper se manu  sua in omni epistola sua salutationem 290 subscribere testatur; ut sub nomine eius epistola accepto ferri non possit, que non fuerit manu eius subscripta.

 Gratia Domini nostri Iesu Christi cum omnibus uobis. Hec salutatio manu Apostoli conscripta est, qua gratiam Domini nostri Iesu Christi optat esse cum eis. Amen.





IN EPISTOLAM B. PAULI AD TIMOTHEUM PRIMAM.



289 PROLOGUS.


Timotheus filius fuit mulieris Iudee fidelis, patre Greco, cuius causa paruulus circumcidi non potuit. Qui studio matris sue sacras litteras didicit, quibus operam dans, bonam sibi uitam instituit . Hunc Apostolus cum uoluisset assumere, sciens idoneum fore dispensatorem euangelice ueritatis, causa Iudeorum compulsus est circumcidere eum, instantibus eis, ut qui matre Iudea natus esset, incircumcisus assumi non deberet ad magisterium propter testimonium generis. Hunc ergo iam creatum episcopum instruit per epistolam quomodo deberet Ecclesiam ordinare.



CAPUT PRIMUM.

 Paulus apostolus Christi Iesu secundum  imperium Dei Saluatoris nostri, et Christi Iesu spei nostre, Timotheo germano filio in fide. Gratia, misericordia, et pax a Deo Patre nostro, et Christo Iesu Domino nostro. Patris et Filii imperio apostolum se factum ostendit, ut in Deo Patre salutem, et Christo Filio eius spem predicaret; ut quia nemo negat salutem esse in Deo, nec quisquam dubitaret spem esse in Christo Iesu, quem a mortuis excitatum, exemplum huius spei dedisse cognosceret. Hoc modo scribit Timotheo, ut securus esset de sua ordinatione; quia imperio Patris et Filii electus est ad docendum. Quem uerum filium appellat, sed in fide, sicut dicit ad Corinthios: In Christo Iesu, inquit, per Euangelium ego uos genui . Hec uera et firma generatio est, que nescit occasum,  nescit morbos et pestilentiam, et que ignorat famem et sitim: [a 1Kb] didicit autem in regno Dei nullius egere; quia futura est dono Dei immortalitas gloriosa in regno Dei et Christi, quorum gratiam, misericordiam, et pacem exoptat cum isto manere.

 Sicut rogaui te subremanere Ephesi, cum irem in Macedoniam, ut denunties quibusdam, ne aliter docerent, neue intendant fabulis et genealogiis infinitis, que questiones prestant magis, quam edificationem Dei, que est in fide; ita facito. Filius a patre rogari non debuit; sed propter caritatis affectum, et ut illi formam humilitatis ostenderet, obsecrat episcopus cepiscopum suum, ne pateretur Iudeos aliter populum, quam ab Apostolo tradebatur, docere; ne oblectarentur fabulis, quas narrare  consueti sunt Iudei de generatione suarum originum, de Abraham, et Isaac, et ceteris patriarchis, et de circumcisione, et his que postea tradita sunt a Moyse; ne circumuenirentur ad hec colenda, que carnaliter data fuerant. Quid enim opus est generationum, quas constat esse infinitas per traducem, facere mentionem, et quid et quatenus factum est sub unoquoque eorum; et non potius compendio per fidem salutem querere? Inde enim questiones oriuntur, cum quid, et quando, et quomodo, et quare factum est, tractatur: que res impedit salutem.

 Nam finis precepti est caritas de corde puro, et conscientia bona, et fide non ficta, a quibus quidam aberrantes, conuersi sunt in uaniloquium, uolentes esse Legis doctores, non intelligentes neque  que dicunt, neque de quibus affirmant. Quoniam omnium maior est caritas, hanc finem esse dixit, id est, perfectionis consummationem, omnium preceptorum; si tamen ex corde puro sit et bona conscientia. uera enim caritas non potest malam uitam, nec simulatam fidem habere, in quibus omnis Lex impletur et Prophete . Quidam autem Iudeorum mysterium Legis ignorantes et prophetarum, quia usque ad Christum seruanda sunt tradita; errauerunt putantes, predicato Christo, etiam Legem 290 factorum in neomeniis, et circumcisione et escis discernendis seruari debere. Idcirco in uaniloquium dicit eos conuersos; quia uolebant docere, que ignorabant.

 Scimus autem quia bona est Lex; si  quis ea legitime utatur, certum habens hoc quod iusto lex non est posita, sed iniustis et inobsequentibus, impiis et peccatoribus, scelestis et profanis, parricidis et matricidis, fornicatoribus, homicidis, masculorum concubitoribus, plagiariis, mendacibus, periuris: et si quid aliud sane doctrine aduersatur, que est secundum Euangelium glorie beati Dei, quod creditum est mihi. Bonam esse legem, que per Moysen data est, non negat; ita tamen, ut sensus eius sciatur, et quomodo data est, accipiatur. Hic enim scit Legem, et qua causa data sit, qui, predicato Christo, deserit illam ex parte, qua lex factorum appellatur: circa dilectionem autem Dei utitur ea, asserens et affirmans que a Saluatore dicta sunt in Lege et prophetis. Hic enim legitime utitur Lege, qui potest discernere ea,  que ad tempus data sunt, ab iis que perpetua sunt: et que ad Christi pertinent sacramentum, seruari iam in futurum non oportere, quasi uenturus credatur, qui iam uenit. Si ergo omnia locis suis accipiantur, bona sunt: si quominus, mala erunt peruerse asserenti; peccare est enim, unaqueque minime locis suis exponere. Preterea quia iustis lege non opus est, id est, iis qui accepta remissione peccatorum iustificati sunt; ne iam uiuant sub Lege, a qua liberati sunt dono Dei per fidem Christi; ut de cetero seruata lege nature, que Creatoris cognitionem recipit, et non peccare hortatur; iudicii diem exspectent, in quo iusti remunerandi sunt, custodientes legem naturalem, quam si humanum genus ducem sibi habuisset, lex in litteris per Moysen data non esset.  Sed quia contemptui ducta est, quasi nullius esset auctoritatis, Scriptura firmata est; ut sciretur quod seruanda esset, et propter tempus presens, et quia requisiturus est in futurum, qui illam firmauit, a quibus neglecta, et a quibus seruata est. Itaque non solum propter malos actus et uitia corporis, Legem datam dicit, sed et propter perfidiam, qua spernebant Creatorem; ut bene uiuere addiscerent et gratias agerent Conditori.

 Et gratias ago ei, qui me confortauit in Christo Iesu Domino nostro, quia fidelem me estimauit, ponens me in ministerium, quia prius eram blasphemus, et persecutor, et contumeliosus, sed misericordiam consecutus sum; quia ignorans feci nondum credens. Superabundauit autem gratia Domini  nostri cum fide et dilectione, que est in Christo Iesu. Propter quod omnis incredulus infirmitatem animi patitur, constrictus carnali ratione, ne credat spiritali; idcirco se Christo gratias dicit agere, quia apparentia maiestatis sue imbecillitatem mentis eius roborauit; quia impossibile putabat esse, quod de Domini potestate, et gemina natiuitate, et resurrectione, et spe predicabatur. Confirmatus autem talis uisus est, qui dignus esset ac posset esse dispensator sacramenti Dominici; ut ea uera per Legem firmaret, que prius amore Legis incredibilia iudicabat, et in persecutionibus gauderet, quas prius quasi iuste credentibus inferebat, dolens quia fecerat, letus quia patiebatur. Tantam enim spem didicerat in eo, quem ante negabat; ut plus gauderet in patiendo,  quam prius exsultauerat in persequendo. Non enim malitia hoc agebat, sed errore, cui facile potest, cum resipiscit, ignosci. Qui autem scit uera esse, que negat; hic non errore hoc agit, sed maleuolentia, huius incurabile uulnus est; inuidia enim compellitur falsum appellare, quod scit uerum.

 Humanus sermo, et omni acceptione dignus, quia Christus 291 iehsu uenit in hunc mundum peccatores saluos facere, quorum primus sum ego. Sed ideo misericordiam consecutus sum, ut in me primo ostenderet Christus iehsu omnem magnanimitatem et patientiam [a 1Kb] ad exemplum eorum, qui credituri sunt  illi, in uitam eternum. Quid tam gratum, tamque iucundum, quam peccatoribus indulgentiam predicare? Quis enim sine peccato est, ut hoc munus non cum omni gratiarum actione suscipiat, Deum auctorem huius preferens, et collaudans in Christo: qui ut hominem peccatis ablueret, de celestibus ad terrena descendens, [b 1Kb] carnem peccati accepit: terrenis se admiscuit, ut eum celestem efficeret: mori se passus est, ut illum morti erutum paradiso redderet immortalem? Quis hec beneficia non in infinitum extollat, que Deus prestitit homini, Dominus seruo, Conditor creature; ut plus esset adhuc in beneficiis humanis, quam cum fecit, que non erant, posteaquam fecit. Etenim derelictus ab his, et contemptus, et contumeliis appetitus, addidit ad beneficia  non requisitus, ut gratior esset, et plus preferendus, dum reparat, quam cum fecit; ut ostenderet unum se esse, qui hec omnia possit. Igitur sic Christus presidium tulit homini, ut puritatem suam non uiolaret, nec amitteret potestatem. Hominem enim se nasci uoluit, pro certo habens carnis contactu se minime uiolari: conuersationi humane se miscuit, sciens peccatis se corrumpi non posse: occidi se passus est, non nescius mortem sibi dominari non posse, sed eam sua opprimere potestate. Hec ergo gessit, ut omnia se posse doceret. Humilitas enim ista non ad diminutionem eius proficit, sed ad gloriam: et non solum eius, uerum etiam in ipsum credentium; dignitas est enim seruum esse potentis. Cum ante Apostolum multi utique credidissent Iudeorum  ex iis, qui ipsum Dominum occiderunt; Apostolus tamen ut se humiliet, adhuc dolens de sua incredulitate, primum se omnium peccantium uocat. Quoniam enim pre ceteris sacramento se imbuit Saluatoris, propius ad cognoscendam magnificentiam eius accedens, accusat se magis, qui tantum boni tarde agnouit, nec ultro, sed misericordia eius preuentus, ut ipse testis esset diuinitatis eius, quem prius ut hominem mortuum estimabat. Hec accusatio eius est, laus uero Saluatoris, qui ad exemplum ceterorum credentium persequentem se uocauit ad gratiam; ut per patientiam suam et magnanimitatem in eo ostenderet ceteris, qui inimico tam beneuolus exstiterit, qualis esset futurus ad se decurrentibus.

 Regi autem seculorum immortali et inuisibili,  soli Deo honor et gloria in secula seculorum, amen. Hec ad Dei Patris personam pertinent, quem immortalem ideo solum et inuisibilem appellat, quia omnis immortalitas ab ipso est, ut ipsi soli magis competat in ueritate; quia quisquis immortalis est, non a se hanc habet, sed ab illo. Simili modo et in Euangelio legitur, dicente Domino: Quia nemo est bonus, nisi unus Deus . Et iterum ipse dicit: Bonus homo de bono thesauro profert bona . Nemo tamen nisi unus Deus bonus est; quia ipse fons bonitatis est, ex quo ceteri potantur, ut boni sint. Ipse est et inuisibilis solus Deus,  quia nulli umquam uisus est; omnia enim agit per Filium, quem idcirco uisum dicimus; ut licet aliter [a 1Kb] quam est, apparuisse tamen illum significemus. Honorificentiam ergo et gloriam Deo Patri in ueritate pronuntiat, cuius pietate et prouidentia Christus liberauit peccatores ex morte.

 Hoc preceptum commendo tibi, fili Timothee, secundum precedentes super te prophetias, ut milites in illis bonam militiam, habens fidem et puram conscientiam, quam quidam repellentes, circa fidem naufragauerunt: ex quibus est Hymeneus et Alexander, quos tradidi Satane, ut discant non blasphemare. Postquam Dei Patris et Christi Filii eius que et quanta beneficia sint circa peccatores homines memorauit, qui cum essent puniendi, non  solum ignouit eis; sed et iustificauit, et in filios sibi adoptauit: quo ordine populum disciplina ecclesiastica imbueret, in subiectis ostendit, commonens ut memor electionis sue sanctus Timotheus, id ad quod predestinatus est, impleat. Predestinatus est enim, quando ad hoc ab Apostolo assumptus est, ut ordinaretur, dignus iudicatus futurus episcopus, ut impleret militiam euangelicam in fide et pura conscientia; qui enim fideliter docet, non potest malam habere conscientiam. Tunc enim fidem exhibet predicationis sue, si se 292 abstineat a contrariis omnibus; quia exemplo bonorum operum multos lacessit ad credulitatem, fidentes de spe predicationis; nam qui fidem spernit, procul dubio male est conscientie. Aut enim hypocrita predicatur, aut  apertus blasphemus, sicut erant Hymeneus et Alexander, qui deserentes fidem naufragi facti sunt, id est, nudi ueritate, aut priuati uita. Quid est enim ueritas, nisi uita? Quos tradidisse se dicit Satane, ut emendarentur causa blasphemie. Traditio autem hec est, quia commotus Apostolus blasphemiis eorum, sententiam protulit in eos: diabolus autem qui ad hoc paratus est, ut aduersos a Deo accipiat in potestatem, audita sententia, corripit eos; ut intelligerent hac causa se penis astringi, quia blasphemauerant. Hinc est, unde in Euangelio dictum est inter cetera: iam noli peccare, ne quid tibi deterius contingat , ostendens causa peccati aliquando infirmitates inferri corporibus. Et quia ministro diabolo fiunt, declarauit Dominus, dicens inter  multa: Hec autem cum sit filia Abrahe, quam alligauerat Satanas decem et octo annis, non oportuit solui a uinculo die sabbati ?



CAPUT II.

 Exhortare [b 1Kb] ergo primum omnium fieri deprecationes, orationes, postulationes, gratiarum actiones pro omnibus hominibus, pro regibus, et pro omnibus qui in sublimiori loco positi sunt; ut placidam et quietam uitam degamus in omni pietate et castitate. Hoc enim bonum est et acceptum coram salutari nostro Deo, qui  omnes homines uult saluos fieri, et in agnitionem ueritatis uenire. Hec regula ecclesiastica est, tradita a magistro gentium, qua utuntur sacerdotes nostri, ut pro omnibus supplicent, deprecantes pro regibus huius seculi; ut subiectas habeant gentes, ut in pace positi, in tranquillitate mentis et quiete Deo nostro seruire possimus. Orantes etiam pro iis, quibus sublimis potestas est credita; ut in iustitia et ueritate gubernent rempublicam, suppeditante rerum abundantia, ut amota perturbatione seditionis, succedat letitia; panis enim confirmat cor, et uinum letificat mentem . Postulantes uero pro iis, qui in necessitate uaria sunt; ut eruti et liberati, Deum collaudent incolumitatis auctorem. Referentes quoque gratiarum actiones pro  iis, que nobis quotidie Dei prouidentia prestantur ad uitam; ut in his omnibus Pater collaudetur Deus, ex quo sunt omnia : et Filius eius, per quem sunt omnia, ut sopitis omnibus, que huic imperio infesta et inimica sunt, in affectu pietatis et castitatis Deo seruire possimus; perturbatio enim et captiuitas nec pietatem seruat, nec castitatem. Unde enim pius, qui nudus est? [c 1Kb] et unde castus, ubi potestatis sue non est? Ut hec ergo seruari possint, quies necessaria est; ut placita Deo reddantur obsequia, qui omnes homines saluos uult fieri, et cognoscere ueritatem. Hec est, inquit, uita eterna, ut cognoscant te solum uerum Deum, et quem misisti Iesum Christum . Si Deus  utique, qui omnipotens dicitur, omnes homines saluos uult fieri, non impletur eius uoluntas? Sed in omni locutione sensus et conditio latet; unde dicit Petrus apostolus: Omnis Scriptura indiget interpretatione . uult enim Deus omnes homines saluos fieri, sed si accedant ad eum; non enim sic uul, ut nolentes saluentur: sed uult illos saluari, si et ipsi uelint. Nam utique qui legem omnibus dedit, nullum excepit a salute. Numquid medicus non idcirco proponit in publico, ut omnes se ostendat uelle saluare; si tamen ab egris requiratur? Non est enim uera salus, si nolenti tribuatur: nec gaudere potest in percepta salute, qui inuitus, si tamen potest fieri, accepit medicinam; ut non dicam quia medicine effectum  habere non potest, nisi ad illam eger animum commodauerit; quia hec medicina non est corporalis, sed spiritalis, [d 1Kb] que neque dubiis proficit, neque inuitis. Fides est enim, que dat salutem, quam nisi mens tota susceperit uoluntate, non solum nichil proderit, sed et oberit. Fidei etenim gratia hanc habet potestatem; ut deuotis sibi diuinam infundat medelam; indeuotis uero conferat morbum, per quem totus homo intereat.

 Unus enim Deus, et unus mediator Dei  et hominum homo Christus iehsu. Dei et Christi unam significat esse uoluntatem in saluandis hominibus, unde Deum Patrem, quia ab ipso est omnis auctoritas, unum esse fatetur, et unum mediatorem Dei et hominum Christum Iesum. Missus enim 293 a Patre factus arbiter reconciliauit Deum et homines, reformando eos ad agnitionem eius; [a 1Kb] quia enim unus est Pater et Filius, non persona, sed indifferentia nature; ut arbiter esset Dei et hominum Filius Dei, assumpta carne, homo natus est; ut mediator Dei et hominum esset homo Christus iehsu, id est, non sine diuinitate; quia in Deo homo erat, et Deus in homine: et ut ex utroque esset mediator, et ut utrumque reconciliaret, in se primum hoc fecit. Non enim poterat unitatem Dei custodiens, mediator Dei  et hominum uocari, quasi alius esset Deus, qui dissidentem hominem a Deo in gratiam reuocaret: sed homo qui legem datam non preteriret, factus est arbiter inter eum qui peccauit, et inter illum qui peccare ignorabat; ut hic ignosceret, et homo de cetero in Dei fide maneret.

 Qui dedit semetipsum redemptionem pro omnibus, cuius testimonium temporibus suis datum est, in quo positus sum ego predicator et apostolus , magister gentium in fide et ueritate. Quoniam homo reconciliatus Deo, iam obnoxius erat morti inferne; ut ad Deum cui reconciliatus erat, posset ascendere, Saluator ut arbitrium suum ad effectum perduceret, mori se passus est contra ius; ut descendens ad inferos, mortem de  impietate quam in eo gesserat, damnaret, auferens eis quos tenebat; ut de cetero quisquis signum eius haberet, ab ea teneri non posset. Cuius rei testimonium tempore quo resurrexit, ostendit; destructio enim mortis resurrectio mortuorum est. Quam spem missus est hic Apostolus gentium predicare, ut ab eo discerent que spes esset in Christo; hinc enim dictus est magister, ut fidem doceret et ueritatem.

 uolo itaque orare uiros in omni loco, leuantes sanctas manus sine ira et disceptatione. Pacificum animum monet in oratione esse debere; ut ad effectum deducatur oratio; sancte enim manus sunt, quando cor mundum est. Sic tamen in omni loco orandum precipit, ut competens locus intelligatur, non utique importuno aut sordido loco; quippe  cum prohibeat Dominus uulgo orare: sed hoc monet, ne in sola Ecclesia putarent orandum 

 Similiter et mulieres in habitu ordinato, cum uerecundia et pudicitia, ornantes semetipsas non tortis crinibus, aut auro, aut margaritis, aut ueste pretiosa: sed, quod decet mulieres profitentes pietatem, per opera bona. Humili habitu mulieres orare debere monet, non in iactantia; qui enim uult audiri, inclinare se debet, amota a se pompa; ut misericordiam Dei prouocet. Habitus enim superbus nec impetrat, nec recta de se facit credi. Quis enim prudentium iactanter ornatam mulierem non horeat?  quanto magis auctor Deus, qui corpus a se liberum factum, obligatum metallis uidet! Nam humilis habitus bone professioni congruit, ut possit non aliud estimari, quam cernitur: que autem in domo Dei cum pompa se mauult uideri, non utique propter Deum, sed propter homines consequitur quod uult, ut gloriosa uideatur, nichil consecutura a Deo, nisi maculam. Quanto enim hominibus splendida uidetur, tanto magis despicitur a Deo.

 Mulier in silentio discat cum omni subiectione. Nam docere mulieri non permittitur, neque dominari in uirum, sed esse in silentio. Non solum habitum humilem habere debere mulierem, uerum etiam auctoritatem ei denegandam, et subiiciendam precipit uiro; ut tam habitu, quam obsequiis  sub potestate sit uiri, ex quo trahit originem.

 Adam enim primus creatus est, deinde Eua: et Adam non est seductus, mulier autem seducta facta est in preuaricatione . Salua autem erit per filiorum generationem, si manserit in fide et dilectione, et sanctimonia cum pudicitia . Prefert uirum mulieri, propter quod primus creatus est; ut inferior sit mulier, quia post uirum et ex uiro creata est. Adiicit et aliud, quia diabolus non uirum seduxit, sed mulierem; uir autem per mulierem deceptus est: ac per hoc nulla illi concedenda audacia est, sed esse debet in humilitate; quia per illam mors intrauit in mundum. Salua erit, inquit, per filiorum generationem; si tamen in fide manserit, et caritate, et pura uita. Hos enim filios  dicit, qui regenerantur per fidem Christi; quia si in generatione sua hi perseuerauerint, cum his liberabitur mulier resurgens ex mortuis, non quod ab illis liberabitur, 294 sed per illorum generationem; nam cum credunt, qui destinati sunt in uitam eternam, peruenitur ad resurrectionem ex mortuis, et fiet salua, credentibus illis, et uitam castam agentibus. Tamdiu enim resurrectio suspensa est, quamdiu omnes credant predestinati ad salutem.



CAPUT III.

 Humanus sermo: si quis episcopatum desiderat, bonum opus desiderat. Quoniam episcopum bone uite esse oportet, idcirco qui episcopatum cupit, bonum opus desiderat. Hoc enim cupiens,  bonam uitam appetere uidetur; si tamen non ab iis declinet, que in subiectis habentur, ne ambitione, aut desiderio pecunie hoc egisse uideatur.

 Oportet enim episcopum irreprehensibilem esse. Qualis episcopus debeat esse, describit; ut nemo episcopatum appetat nisi fuerit fidus, et qui ab omnibus contrariis abstinere se possit; ut non indignus sit sua professione. Unius uxoris uirum. Quamuis secundam numero uxorem non sit habere prohibitum; ut tamen quis dignus ad episcopatum sit, etiam licita debet spernere propter sublimitatem ipsius ordinis; quia ceteris melior debet esse, qui cupidus est sedis illius.

  Sobrium, pudicum, [a 1Kb] ornatum, hospitalem, docibilem, non obnoxium uino; non uerberatorem, sed modestum; non litigiosum, non asperum; sed domum suam bene regentem, filios habentem subditos cum omni castitate. Talem hominem qui hec custodiat, que enumerat bona, creari dicit debere episcopum. Hec enim signa sunt dignitatis episcopalis. Si autem quis potiora sectatus, et corpus et animam suam Deo dicauerit, ne se copulet matrimonio; tanto magis dignior fiet. Ideo enim inferiorem posuit, ut de potiore nemo dubitaret.

 Si quis autem domui sue preesse nescit, quomodo Ecclesie Dei diligentiam adhibebit? Manifestum est quia tunc potest idoneus rector futurus probari, si prius domum suam recte gubernauerit;  qui enim in minimis fidelis est, et in magnis fidelis est 

 Non neophytum, ne in superbiam elatus, in iudicium incidat diaboli. uerum est quia rudes in fide solent extolli superbia, maxime si accipiant ordinem; nouitate enim et potestate inflatur, arbitrans se pre ceteris digniorem. uidens enim primo anno natiuitatis collatum in se honorem, putat non magis ad suum, sed ad aliorum profectum se uocatum, quasi beneficium religioni det magis, quam accipiat ab ea; per quam rem elatus, [b 1Kb] incurrit laqueum diaboli. Inuenta enim occasione superbie illius, Satanas precipitat eum. Ideoque in Salomone legitur: Superbis Deus resistit . Unde et in alia epistola idem Apostolus ait: Qui se putat esse  aliquid, cum nichil sit, se ipsum seducit . Et Dominus: Qui se, inquit, exaltauerit, humiliabitur .

 Oportet autem et illum testimonium habere bonum ab iis, qui foris sunt. Sensum Dominicum secutus, ait oportere futurum episcopum testimonium bonum habere ab extraneis; quia qui in minimis fidelis est, et in magnis, sicut dicit Dominus. Et si in alieno [c 1Kb] mammona fideles non fuistis, quod uestrum est, quis dabit uobis? Ut hic qui in mundanis rebus et conuersatione humana fidelis minime inuenitur, dubium non sit quia et in diuinis idoneus non erit: si autem hominibus fidem exhibuerit, multo magis Deo. Ne in opprobrium incidat, et laqueum diaboli. Si timorem Dei ante oculos non habuerit  episcopus, tempori magis se commodans, hunc quasi infidelem et pseudoprophetam deserit Deus, et deformis uidebitur omnibus et maculosus; quia aliter facit, quam predicat, uerbis suis ipse se accusans, qui deputatus est gregi Satane; tunc enim uera se probat predicare, si ea conetur et gerere. Magna ergo cura eligendus est, qui domum Dei regendam accipit; si enim terrestrium rerum dispensatores idonei querendi sunt, quanto magis celestium!

  Diaconos pari modo pudicos, non bilingues, non uino multo deditos, non turpibus lucris uacantes, habentes mysterium fidei in conscientia pura. Et hi autem probentur primum, et sic ministrent sine crimine. Qui tanta circa diaconos eligendos precipit, quos constat ministros esse sacerdotum; quales uult esse episcopos, nisi sicut ipse ait, irreprehensibiles, negotia publica, turpia et uilia lucra non habentes? 295 Scit enim ideo negotiari, ut capiant lucra, nec aliud profitentur quam gerunt. Turpia autem lucra hec dicit esse, si sub pia professione questibus studeatur; turpis enim deprehenditur, cum se purum ostentet. Post episcopum tamen [d 1Kb] diaconatus ordinationem subiecit. Quare, nisi quia episcopi et presbyteri una ordinatio est?  Uterque enim sacerdos est, sed episcopus primus est; ut omnis episcopus presbyter sit, non tamen omnis presbyter episcopus; hic enim episcopus est, qui inter presbyteros primus est. Denique Timotheum presbyterum ordinatum significat: sed quia ante se alterum non habebat, episcopus erat. Unde et quemadmodum episcopum ordinet, ostendit; neque enim fas erat aut licebat, ut inferior ordinaret maiorem; nemo enim tribuit, quod non accepit.

 Mulieres similiter pudicas, non studentes discordie, sed sobrias, fideles in omnibus. Quia sanctum precipit creari episcopum, adeque et diaconum, non utique disparem uult esse plebem; quippe cum dicat Dominus: Sancti estote; quia et  ego sanctus sum . Ideoque etiam mulieres, que inferiores uidentur, sine crimine uult esse; ut munda sit Ecclesia Dei. Sed Cataphryge erroris occasionem captantes, propter quod post diaconos mulieres alloquitur, etiam ipsas diaconas ordinari debere uana presumptione defendunt; cum sciant apostolos septem diaconos elegisse. Numquid nulla mulier tunc idonea inuenta est, cum inter undecim apostolos sanctas mulieres fuisse legamus? Sed ut heretici animum suum uerbis, non sensu legis astruere uideantur, Apostoli uerbis contra sensum nituntur Apostoli; ut cum ille mulierem in Ecclesia in silentio esse debere precipiat, illi e contra etiam auctoritatem in Ecclesia uindicent ministerii.

 Diacones sint unius uxoris uiri, filios  bene regentes, et domos proprias; qui enim bene ministrauerint, gradum bonum sibi acquirunt, et multam fiduciam in fide, que est in Christo Iesu. Ea que minus dixerat de ordinatione diaconatus, nunc subiecit. Ostendit etiam ipsos unius uxoris uiros esse debere; ut hi ad ministerium Dei eligantur, qui non sunt egressi constitutum Dei. Homini enim unam uxorem decreuit Deus, cum qua benedicatur; nemo enim cum secunda benedicitur. Qui si filios bene gubernauerint, et domos suas, id est, uernaculos  aut domesticos, poterunt digni fieri sacerdotio, et fiduciam habere apud Deum; ut sciant se posse impetrare, quod postulant, iam de cetero se ab usu femine cohibentes. ueteribus enim idcirco concessum est leuitis aut sacerdotibus uxores ad usum habere; quia multum tempus otio uacabant a ministerio aut sacerdotio (multitudo enim erat sacerdotum, et magna copia leuitarum, et unusquisque certo tempore seruiebat diuinis ceremoniis secundum institutum Dauid ; hic enim uiginti et quatuor classes constituit sacerdotum, ut uicibus deseruirent: unde Abia octauam classem habuit, cuius uice Zacarias fungebatur sacerdotio, sicut continetur in libro Paralipomenon , ita ut tempore quo non illos contingebat  deseruire altari, domorum suarum agerent curam: at ubi uero tempus imminebat ministerii, purificati aliquantis diebus, accedebant ad templum offerre Deo. Nunc autem septem diaconos esse oportet, et aliquantos presbyteros, ut bini sint per Ecclesias, et unus in ciuitate episcopus: ac per hoc omnes a conuentu femine abstinere debere; quia necesse est eos quotidie presto esse in Ecclesia, nec habere dilationem, ut post conuentum legitime purificentur, sicut ueteres. Omni enim hebdomada offerendum est, etiam si non quotidie peregrinis, incolis tamen uel bis in hebdomada; etsi non desint, qui prope quotidie baptizentur egri. Nam ueteribus ideo concessum est, quia multo tempore in templo non uidebantur, sed erant priuati. Si enim plebeiis hominibus  orationis causa ad tempus abstinere se precipit, ut uacent orationi; quanto magis leuitis aut sacerdotibus, quos die nocteque pro plebe sibi commissa oportet orare! Mundiores ergo esse debent ceteris; quia actores Dei sunt.

 Hec tibi scribo, fili Timothee, sperans cito me uenire ad te: si autem tardauero, ut scias [a 1Kb] quemadmodum oporteat te in domo Dei conuersari, que est Ecclesia Dei uiui, columna et firmamentum ueritatis. Quantum ad scientiam eius pertinebat, hoc erat in eo quod citius illum uisurus esset: sed quia solet aliud placere Deo, cuius prouidentia ipsi soli cognita est; 296 idcirco ne forte, inquit, tardem, scribo tibi, ut scias quomodo Ecclesiam ordines, que est domus Dei; ut cum totus mundus Dei sit, Ecclesia  tamen domus eius dicatur, cuius hodie rector est Damasus. Mundus enim in preuaricatione est, diuerso turbatus errore; ideo illic necesse est dicatur esse domus Dei, et ueritas, ubi secundum uoluntatem suam timetur. Hoc profitentibus de eo seruis, quod ipse dignatus est docere, ne forte uerba eius negarentur esse, uirtutibus hec signauit, que a nullo alio fieri possunt; ut his infidelitas accusata inexcusabilis pereat. Firmamentum enim ueritatis huius signa sunt et prodigia.

 Et quidem omnium confessione magnum est huius pietatis mysterium. Nullum fidelium admirari  negat sacramentum ueritatis in Ecclesia predicate, quam pietatem appellat; [b 1Kb] magnanimitatem enim et clementiam suam cognoscentibus eterna et diuina tribuit dona, excepta remissione peccatorum, quam hic in presenti largitur. Quod declaratum est in carne, iustificatum est in spiritu, uisum est angelis, predicatum est gentibus, creditum est in hoc mundo, assumptum est in gloria. Sacramentum mysterii Dei, quod est Christus in carne, dicit manifestatum, quod latebat in spiritu. Natus enim homo Filius Dei, qui in secreto erat apud Deum, opere et predicatione declarauit se creature, et hoc est iustificatum esse in Spiritu, operibus et uirtute claruisse eum, qui erat in carne, quis esset: deinde apparuisse angelis, non iam in forma humilitatis, sed in potestate. Tamdiu  enim aspectu humilis uisus est per carnem, quam diu deuicta morte, resurgeret a mortuis, et uideretur maiestas eius, qui natus ut homo, non erat totus homo; ut agnoscentes angeli mysterium, quod prius latuit, declaratum in carne, genu illi flectentes quasi Deo, gratias agant; quia didicerunt ueritatem, que gentibus predicata est, ut ab errore liberarentur; in quo mundus proficit, ut non damnetur. Creditum est mundo. Ideo enim creditum est mundo Dei sacramentum, ut perfidia eius ueniam erroris mereri non possit, sicut dicit Dominus de Iudeis: Si non uenissem et locutus eis fuissem, peccatum non haberent: nunc autem excusationem non habebunt de peccato suo .

Assumptum est in gloria. Quia quod uelut infirmum  et deforme contempserunt, assumptum est in gloria; post crucem enim manifestata persona et uirtute sua Saluator palam, famulantibus nubibus, ascendit gloriosus in celos.



CAPUT Iu.

 Spiritus autem manifesto dicit quia in nouissimis temporibus recedent quidam a fide, attendentes spiritus fallaces, ac doctrinas demoniorum in simulatione falsiloquorum, cauteriatam habentium conscientiam, prohibentium nubere et abstinere a cibis, quos Deus creauit ad percipiendum cum gratiarum actione fidelibus, et iis qui cognouerunt ueritatem; quia omnis creatura Dei bona est, et nichil reiiciendum, quod cum gratiarum actione percipitur. Sanctificatur enim per uerbum Dei, et orationem. Que sibi Spiritus sanctus  futura reuelauerit ad instructionem Ecclesiarum et cautelam, non tacet; ut premonite Ecclesie, sollicite sint, ne ab huiusmodi possint circumueniri hominibus. Quid enim tam clarum, tamque apertum ad euitandos aut magis condemnandos doctrine huius pestifere uiros potuit manifesta uoce prefari, nisi ut asseuerationem eorum fallacem, ac simulatam doctrinam demoniorum nuncuparet; ut cum huius asseuerationis sermones audiuntur, a diabolo composita esse doctrina hec sciretur, quam predixerat Spiritus sanctus que de incarnatione Saluatoris asserit falsa, que nunc in Marcionitis, quamuis pene  defecerint, [a 1Kb] Patricianis, aut maxime in Manicheis denotatur ? Hi enim et Christum natum negant, et nuptias prohibent, et abstinendum a cibis tradunt. Quorum cauteriatam dicit conscientiam, hoc est, simulatione corruptam; quia sicut cauterium corium corrumpit, et notam infligit: ita et fallacia conscientiam, que dolo maleuolentie aliud scit, et aliud profitetur, denotat ad perditionem. Iam enim [b 1Kb] hos immutari negat, ut saluentur; quia sicut cauterium immutari non potest, ita nec eorum animus emendari; nichil enim peius simulatione. Tales enim ii sunt, quales et Iudei, illi qui intelligentes Christum Dei uirtute operari, in Beelzebub hec ab eo fieri dicebant. Ut enim fabricatorem 297 hominis male tractent,  cum natos se non doleant, nuptias tamen prohibent, et Christo carnem subtrahunt: et ut ad eius iniuriam proficiant, ab iis que usibus nostris instituit, abstinendum docent; ut per id quod despiciuntur, mala esse, et a malo auctore inuenta uideantur. Hinc est unde Apostolus omnia a Deo bona facta ostendit, si tamen cum gratiarum actione sumantur; immunda enim erunt ei, qui non laudat in his Creatorem. Nec enim possunt bene illi proficere, qui sic illa sumit, ut male tractet auctorem eorum.

 Hec igitur proponens fratribus, bonus eris minister Iesu Christi, enutritus uerbis fidei, et bone doctrine, quam assecutus es. Quid tam uerum, quid tam clarum et prouidum, nisi ut disciplina christiana incorrupte tradatur, ut fructus eius in  area Dominica fertilis ac firmus collaudetur; hoc est, ut in die iudicii non reprobas et igni comburendus censeatur. Hoc boni doctoris est atque idonei ministri Domini nostri Iesu Christi; quippe cum enutritum hunc dicat uerbis fidei et bone doctrine, quam ab infantia hunc assecutum asserit. Qui enim integre omnibus Hebreorum libris imbutus erat, accepta fide, perfectum fecit doctorem.

 Profanas autem et aniles fabulas abnue, exercens temetipsum ad pietatem. Corporalis enim exercitatio ad modicum, pietas uero ad omnia utilis est, promissionem habens uite presentis et future. Profana uerba aduersa intelliguntur; aniles autem fabule deliramenta quedam sunt. Hec quorumdam perstrepentium uocibus solent in contentionem deduci;  ut quasi tractatus habeatur rei inanis, cuius effectus nullus est, nisi uanitatis. Ab iis ergo que contraria sunt, declinandum monet, simili modo et ab illis que anilia sunt, uanitate quadam composita; sunt enim aliqui, qui calore animi mittunt se in disputationes huiusmodi. Pietati autem operam dandam commonet, quia grandem habet profectum. Qui enim misericordie student, senioribus uicem reddentes parentibus: et in presenti uita auxilia Dei non deerunt illis, et in futuro immortalitatem habebunt cum gloria. Exercitium autem corporale  ad modicum utile dicit; ieiunare enim et abstinere a cibis, [c 1Kb] manente auctoritate Creatoris, non multum prodest, nisi addatur huic pietas, cuius opera multorum precibus adiuuatur ad Dominum promerendum. Denique illos qui fratribus largi sunt, et uariis titulis obsequentes, in uitam eternam proficere Euangelicus sermo testatur : dissentientes autem ab hoc opere, in eternum ignem. Corporis autem exercitium nichil aliud quam carnis frena sunt. Si quis ergo, quia misericordia magna res est, lubricum tamen carnis patiatur, huiusmodi quid fiet? Sine dubio uapulabit; quia illud oportuit fieri, et hoc minime pretermitti . Si autem solum corporis habuit exercitium, perennes penas patietur, sicut in Euangelio Dominus  repromisit ; omnis enim summa discipline nostre in misericordia et pietate est. Aliud tamen exercitium corporis habent carnales, et aliud spiritales; carnales enim sagina et dapibus nutriunt corpora sua; ut celeri motu proficiant ad perditionem: spiritales autem ieiuniis et abstinentia temperant corpora sua; ut pigra facta circa desideria, possint digna esse futura resurrectione. Hic enim propter spem futuram castigat corpus: ille uero propter futuri desperationem fouet, curam eius agens ad tempus; ut moueatur citius ad peccandum.

 Fidelis sermo, et omni acceptione dignus. Ad hoc enim laboramus, et persecutiones patimur; quia speramus in Deum uiuum, qui est salutaris omnium hominum, maxime fidelium. Dignum est  plane et accepto ferendum pro spe, que est in Deum, pati persecutiones; quia in presenti uita spes caduca est, in promissione autem Dei firma atque stabilis. Ipse est enim salus omnium; quia ex ipso et per ipsum uiuunt, quantum ad presentem uitam pertinet, omnes; quantum uero ad promissam salutem, fideles. Cognoscentibus enim se post hanc uitam, que morte finitur, aliam se daturum promisit, que immortalitate uigebit. Ideo ergo ait: Maxime fidelium.

 Precipe hec, et doce. Nemo iuuentutem tuam contemnat, sed forma esto fidelium in uerbo, in conuersatione, in caritate, in fide, et castitate. Timotheus quantum ad etatem pertinet, iuuenis erat: quantum ad mores et conuersationem,  298 senior et grauis. Quem ideo sic monet, ut profectus eius per omnia exemplum esset bonorum operum; ut in adolescente mirabilis uideretur et grauis disciplina, ut actus eius excusarent etatem: et non quasi iuuenis, sed quasi senior haberetur; et erubescerent maiores natu, nisi se exhibuissent iuxta formam huius, conuersatione et moribus graues: iuuenes autem ceuum suum haberent magistrum. Mirabilis adolescens sanctissimus Timotheus, cuius exemplo indisciplinata cercenda iuuentus est, et seniorum irreuerentia punienda.

  Dum uenio, attende lectionem, exhortationem, ac doctrinam. Noli negligere gratiam, que est in te, que data est tibi per prophetiam, cum impositione manuum presbyterii. Intentum uult hunc esse et deditum exercitio lectionis, ut omni cura diligentiaque hoc enitatur, ut exhortetur et doceat. Exhortatio est, cum miti uerbo aliquos prouocamus ad opus bonum: docere uero, quando ea que latent, intimamus mentibus audientium. Si enim rector populi ab his dissimulat, negligit gratiam datam sibi; ad hoc enim creatur dux populo, ut huius salutis sollicitudinem gerat, admonendo, docendo, ut fructum habeat ordinatio: quem ad hoc utique Deus constituit, ut proficiat saluti plebis sue. Qui ergo in hac auctoritate positus indiligens fuerit, Dei contemptor  habebitur, minimus in regno celorum uocatus; neque enim poterit facere, qui nec docere dignatur . Gratiam tamen dari ordinatoris significat per prophetiam, et manuum impositionem. Prophetia est, qua eligitur quasi doctor futurus idoneus; manus uero impositiones uerba sunt mystica, quibus confirmatur ad hoc opus electus, accipiens auctoritatem, teste conscientia sua; ut audeat uice Domini sacrificium Deo offerre.

 Hec meditare, in his esto; ut profectus tuus manifestus sit omnibus. Attende tibi et doctrine, insta in illis. Hoc enim faciendo, et te ipsum saluum facies, et eos qui te audiunt. Ut forma sit omnibus non solum in bonis operibus, uerum etiam in doctrine exercitio, admonet. Apparere enim debere significat  exercitii profectum, non in doctrina dumtaxat, sed et in gestis; bona enim arbor bonos facit fructus : similiter et bona doctrina mala opera habere non potest; ut cum uisa fuerint bona opera, diuini magisterii fructus esse intelligantur, et auditores possint proficere. [a 1Kb] Tum enim uera et metuenda esse intelligunt, que dicuntur, quando ab eo ipso qui docet, magna ueneratione obseruari uidentur. Quod rectori plebis duobus proficit modis: et suorum enim bonorum operum, et audientium mercedem accipiet; quomodo si negligens fuerit, tam pro se, quam pro eis redditurus est rationem.



CAPUT u.

  Seniorem ne increpaueris, sed exhortare ut patrem, iuniores ut fratres, anus ut matres, adolescentulas ut sorores in omni castitate. Propter honorificentiam etatis maiorem natu cum mansuetudine ad bonum opus [b 1Kb] docet prouocandum, ut facilius suscipiat admonitionem; potest enim uereri commonitus, ne postea corripiatur, quod turpe est seniori. Nam apud omnes utique gentes honorabilis est senectus: unde et Synagoga, et postea Ecclesia seniores habuit, quorum sine consilio nichil agebatur in Ecclesia. Quod qua negligentia obsoleuerit,  nescio; nisi forte doctorum desidia, aut magis superbia, dum soli uolunt aliquid uideri. Iuniores quasi fratres censet admonendos cum dilectionis affectu; ut uidentes amoris causa se commoneri, facilius se corrigant, quippe cum uideant non discrepare opera eius a predicatione. Anus uero quasi matres; ut dum miti sermone doceri se uident, non aspere accipiant, quia honorifice proficiunt: asperum est enim senioribus, cum corripiuntur a iunioribus. Quod temperamento quodam leniri uult, ut profectus sit et dicenti et audienti. Adolescentulas ut sorores admonet edocendas; ut prompte possint bone conuersationis suscipere disciplinam. Quando enim non cum imperio insinuari sibi uidet, que ad bonam pertinent uitam, consentit, humilem se prebens  admonenti. Blanditiis enim solent obtineri, que auctoritate non possunt; nam animalia quando membra sua zelantur, blanditiis tamen cedunt.

 uiduas honora, que uere uidue sunt. Has uiduas dicit honorandas, que data opera uidue sunt: que cum possent nubere, ut meliores essent, et digne Deo, secundas 299 nuptias respuerunt, scientes semel benedici coniugium, emule sanctissime Anne, que ieiuniis et obsecrationibus Deo seruiebat nocte dieque, unius uiri experta concubitum .

 Si qua autem uidua filios uel nepotes habet, discat primum domum suam pie tractare, et mutuam uicem gratiarum reddere parentibus; hoc enim acceptum est coram Deo. uiduam prius in hac uita et  conuersatione dicit probandam, ut tunc demum digna sit uidua Ecclesie nuncupari, que non questus causa magis, quam defensionis, ecclesiastice succumbat discipline. Preire enim debent merita, [c 1Kb] ut accedenti debitus honor tribui uideatur; que enim affectus suos pie tractauit, et domum bene gubernauit, Dei legem seruauit, digna effecta remuneratione Ecclesie.

 Nam que uere uidua est et desolata, sperat in Deo, et instat orationibus noctu dieque. uiduam filios aut nepotes habentem non facile admittendam ad stipendia Ecclesie; quia si pie et sollicite domum suam gubernauit, necesse est reddi illi uicem a suis, sicut et illa reddidit propinquis: si autem, ut adsolet, impietas fuerit operata, ut anus  despiciatur a suis, quos pie tractauit, dignum esse hanc suscipi ab Ecclesia; quia in Domini lege fideliter conuersata est. uidua igitur desolata, et a suis contempta, sperat in Deo; uidens enim ex nulla parte se habere suffragium, toto animo deuota est Deo, de quo solo auxilium uite salutisque exspectat.

 [d 1Kb] Nam que in deliciis est uidua, uiuens mortua est. uiduam, propter quod uidua dicitur, talem esse debere significat, ut ad Dominum promerendum orationibus uacet, Deo seruiens nocte dieque; ut ostendat se idcirco nuptias secundas contempsisse,  ut instaret discipline Dominice. Si enim sub nomine uidue deliciis uacet aut luxurie, uiuens mortua habenda est; quia imposture genus est, aliud agere, et aliud profiteri: [a 1Kb] non obsequia et deuotionem Dei, sed honorem uidue uolentes habere; cum nominis ipsius professio hoc indicet; quia spreto uiro, Deum elegit, cui seruiat tota mente, propter uitam promissam.

 Et hec precipe, ut irreprehensibiles sint. Tantam diligentiam actuum ac morum uiduam uult habere, ut reprehendi non possit; amota enim a spe mundane conuersationis, et corporis curandi officio, propter hoc se ad Deum contulit, ut probabilem agat uitam. Sublatis enim occasionibus, que aditus solent aperire peccatis, potest bona conuersatio  incolumis permanere.

 [b 1Kb] Si quis autem suorum, et maxime domesticorum curam non habet, fidem negauit, et est infideli deterior. Hanc uiduam que negligens fuit circa suos affectus, ut educaret eos in disciplina et correctione Domini, inhonorandam dicit; quia sicut perfidi, legi Domini non obediuit, ut peior habeatur. Necesse est enim ut deterior sit, qui sub lege et timore Dei agens contemptor est, quam qui non subiectus est legi; hic enim nescit, ille autem sciens contemnit.

 uidua eligatur annorum non minus sexaginta, que fuerit unius uiri uxor, in operibus bonis testimonium habens, si filios enutriuit, si hospitio recepit, si sanctorum pedes lauit, si pressuram patientibus subministrauit, si omne opus bonum subsecuta est. Si  prerogatiua preteritorum operum uidua commendatur, eligendam hanc docet; Domini enim iudicio adscribitur nomen eius ecclesiasticis monimentis, quam dignam uetus uita declarat. Imbuta enim diuinis obsequiis, et in his uitam atterens, suscipienda est in sinu Ecclesie, cui olim se uouit legitimis seruitiis.

 Adolescentulas uero uiduas deuita; cum enim uitam in deliciis egerint, in Christo nubere uolunt. Prohibet adolescentulas uiduas in hac suscipi professione, lubrice enim etati fides facile haberi non debet; quippe cum quarumdam exempla precedant, que post professionem uite deliciarum oblectatione nomen, non opera uiduitatis habent, et conuerse nuptiis sollicitantur. Qui enim putat se in Christo uitam deliciis agere, minime innocens perseuerat;  luxuria enim trahit illum ad sua membra, ut subiiciatur peccato; delicie enim ianue sunt peccati. Non enim quo tendat, ignoratur, qui fluidam amat uitam.

 Habentes damnationem; quia primam fidem irritam fecerunt. 300 Quid maneat tales, ostendit; ne facile audeant, quod implere difficile est: aut si animus est huic deuotioni deditus, apud se interim teneat; [c 1Kb] quia didicit temerarium esse profiteri,  quod adhuc iuuenili etati credi non debet. Damnationi enim fit obnoxius, qui ab hoc declinat quod recte fecerat. Quantum enim laudabile est, si impleat quod ultra uires eius creditur; tanto magis puniendus erit, si hoc audeat sibi imponere presumptione temeritatis, quod ferre non possit: nec ad ueniam debet pertinere, qui est a primordio infidelis inuentus.

 Simul autem et otiose discunt circuire: non solum autem otiose, sed et uerbose, et curiose, loquentes que non oportet. Quedam uirgines uel uidue, commendante professione  acceptabiles sunt domibus diuitum, que id agunt; ut pareant uoluntatibus eorum, ambulantes et querentes que perferant ad illos,  quibus delectentur, ut otiose muneribus afficiantur: et malo more plus querant fabulis, quam que operantur manibus; ut elate procedant et composite, contra professionem suam agentes. Que res solet illis etiam in hac uita esse contraria; reuelatur enim id, quod semper occultum putant. Quid est enim, ut ea loquantur, que non oportet? Nuptiarum enim sunt proxime, multorum secretorum participes, adulatrices, seruorum querule.

 uolo itaque iuniores nubere, filios procreare, [d 1Kb] matres familias esse, nullam occasionem dare aduersario maledicti gratia. Iam enim quedam deerrauerunt post Satanam. Quoniam que supra dixit de huiusmodi, contraria et illicita sunt, perducent eas ad mortem; idcirco consilium dat, et precipit ea  fieri, que licita sunt. Melius est enim domus curam sue gerere, [e 1Kb] quam in aliena domo adulterari: et multum expedit nubere, quam sub bona et pia professione notabiliter in malo incedere: plus autem est cum pudore manibus uictum querere, quam inuerecunde cum otio aliena utensilia exspectare. Sic enim inuenit occasionem Satanas, quomodo subuertat animas inconsultas, cum pia profitentes iniuste uersantur; nichil enim tam periculosum est, quam si professioni gesta repugnent. Apertum enim malum non zelatur Satanas; quia gaudet in illo: [f 1Kb] istum uero quem uidet fallere, id agit, ut manifestet illum suum filium esse, non Dei: quod factum non displicet Deo.

 Si quis fidelis, uel si qua fidelis habet  uiduas, sufficienter subministret illis; ut eorum alimoniis non grauetur Ecclesia, ut ueris uiduis sufficiat. Quid mirum si Apostolica potestas futura potuit preuidere? Nam apparet quod dixit, quia fidelium uidue nunc multum grauant Ecclesiam, et eorum qui locupletes uidentur mundi; quia per senectutis causa desistentes eas ab opere lanificii, retrahunt eis et uestimentum et uictum, non totum tamen, sed ex parte; ut ille ipsa inopia ad Ecclesiam conuertantur, ut  uiuant: quos oportebat non solum suis indigentibus largiri, uerum etiam alias inopes pascere et contegere. Quod multum obest; cum enim his datur, ceteris aut minus, aut non datur, quibus magis dandum est, que digne sunt Ecclesie sumptibus ministrari. Sic autem grauatur, cum cogitur uestire multos, que deberet uestire paucos: et plebs que libenter et frequenter possit ministrare paucis, cogitur plures dimittere; ut aut murmuret, aut tardius eis occurrat. Nam cum precipiat unius uiri uxorem eligi uiduam, nunc inueniuntur inter eas non tantum duum aut trium maritorum uxores, sed et que turpius uixerint: quod aliquando per negligentiam fit, [a 1Kb] aliquando potentatu insinuantis.

 Qui bene presunt presbyteri, duplici  honore habeantur digni: maxime qui laborant in uerbo et doctrina. Boni dispensatores ac fideles non solum honore sublimi debent digni iudicari, sed et terreno; ut non contristentur indigentia sumptuum, sed magis gaudeant fide sua et doctrina. Instantior enim fit, si non humilietur inopia: et crescit in illo auctoritas, [b 1Kb] cum uidet se etiam in presenti laboris sui fructum percipere; non ut abundet, sed ut non deficiat.

 Dicit enim Scriptura: Non infrenabis bouem triturantem ; et: Dignus est operarius mercede sua . Tanta merces debet esset euangelizanti regnum Dei, qua neque contristetur, neque extollatur.

301  Aduersum presbyterum accusationem  ne receperis. Quoniam huius ordinis sublimis honor est , idcirco non facile de hac persona accusatio debet admitti. Incredibile enim debet uideri istum, qui Dei antistes est, criminose uersatum, sicut credibile est scenicum esse turpissimum.

 Delinquentes autem coram omnibus argue, ut ceteri metum habeant. [c 1Kb] Quomodo non facile credi debet de presbytero crimen; si probetur tamen, aut sit manifestum quia irreuerenter uersatus est, publice precipit arguendum, ut et ceteri terreantur, quod non solum ordinatis proficit, sed et plebi; quando enim uident dignitosum uirum erroris causa corripi, necesse est ut sibi caueant.

. Testor coram Deo, et Christo Iesu,  et electis angelis; ut hec custodias, sine preiudicio nichil faciens in partem aliam declinans. Manus cito nemini imposueris, [d 1Kb] neque communicaueris peccatis alienis. Temet ipsum castum custodi. Contestationem deponit apud Deum Patrem, et Christum filium eius et electos eius angelos, quos Dominus in Euangelio sanctos appellat . Hi ergo electi sunt, quia sunt alii reprobi, qui sunt non Dei angeli, sed diaboli, assentientes apostasie eius. Sub testatione  ergo ea, que ad ordinationem Ecclesie mandat custodiri, precipit nichil fieri sine preiudicio; ne facile aliquis accipiat ecclesiasticam dignitatem, nisi prius de uita eius et moribus fuerit disputatum; ut dignus approbatus, minister aut sacerdos constituatur, ut non postea si reprehensibilis uideatur, peniteat forte principem populi [e 1Kb] non ad liquidum preiudicasse quid mereretur, quem improbabiliter ordinauit; nec illum cuius peccata ad suspicionem ueniunt, ordinandum, ne commaculetur ordinator uitiis et delictis eius. Si ergo omnino latentia sunt delicta, immunis erit rector; quia conscientia eius libera est. Suspicio enim trepidum facit; peccat enim si non probat, et sic ordinat. Melior enim ceteris debet probari, qui ordinandus est; non enim sufficit, si  sine crimine sit; quia merita eius debent preire bonorum operum, ut dignus habeatur ad ordinationem. Hec episcopus custodiens, castum se exhibebit religioni: cuius rei in futuro premium consequetur.

 Noli adhuc bibere aquam, sed uino modico utere propter stomachum tuum, et crebras tuas infirmitates. Nunc speciale consilium dat, ut se ipsum salubri regat doctrina; prudenter enim Deus sibi seruiri uult, non ut nimietate sua debiles fiant, et postea medicorum suffragia requirant. Temperandum enim est, ut si fieri potest, ceptum obsequium gradatim prouehatur, quam per inconsiderantiam minuatur. Intemperantia enim ipsam animam inquietam facit, ut cum de infirmitate sollicita est,  non tantum dedita sit diuinis seruitiis. Damnum enim affert improuidentia; anima in tranquillitate posita, totum cor extollit ad Deum, integro consilio obsecrans, [f 1Kb] que petenda sunt.

 Quorumdam hominum peccata manifesta sunt, precedentia ad iudicium, quosdam uero et subsequuntur. Pari modo et opera bona manifesta sunt: et que aliter se habent, abscondi non possunt. Nullam excusationem uult intelligi fore eorum, qui his adherent, quorum peccata [g 1Kb] pro palam sunt; ut cum euitandi sint, magis honori sint. Hoc ergo significat, ut homo Dei ab his secernatur, maxime dispensator Christi, qui etiam corripiendi eos habet auctoritatem; qui si se emendare promittunt, retinendi sunt. Alios uero subsequi mala opera illorum  ostendit; quia cum uiuentes estimantur boni, mortui deteguntur; ut qui prius ostendebant se idoneos, postmodum declarentur impostores. Superiori ratione sicut mala, ita et facta bona manifesta sunt; bona enim uita et actus modesti abscondi non possunt, que adhibita pietate, faciunt perfectos: sed sicut quedam mala occulta ad presens sunt, ita et bona; nemo enim omnia in hominibus potest scire: sed ex iis que uidet et audit, probat et iudicat. Perpendit  enim an ea que dicuntur, conueniant ei, de quo dicuntur, siue bona, siue mala: que autem occulta fuerint hominibus, in die iudicii palam fient. Propter hoc ergo dicta sunt, ut sciant huiusmodi grauiorem se causam habere pre ceteris. Peior est enim qui se, cum sit malus, bonum ostendit, quam ille qui aperte est malus.



302 CAPUT uI.

 Quotquot sub iugo sunt serui, dominos suos omni honore dignos arbitrentur; ne nomen Domini et doctrina blasphemetur. Seruorum obsequiis dominos Deo gratias uult referre; cum enim per Dei disciplinam fidelia illis exhibuerint seruitia, forte huic etiam ipsi se subiicient discipline.

 Qui uero fideles habent dominos, non  contemnant; quia fratres sunt: sed magis seruiant; quia fideles sunt et dilecti; qui beneficia percipiunt. Si profanis dominis seruiendum tota sollicitudine imperat, quanto magis fidelibus! Tunc enim probat se timori Dei subiectum, si fideli et temporali domino toto animo fuerit obsecutus. Ne contemnendum putet, quia frater dicitur causa communis fidei; quia magis corripiendus erit, qui fidelem dominum contemnendum putauerit.

 Hec doce et exhortare. Doctrinam Dominicam manifestari uult, ut obtrectatores uideant; quia non est quod reprehendantur, in ea: considerantes pariter que in sacris eorum sint occulta turpia, et erubescant per quod inexcusabiles erunt.

  Si quis aliter docet, et non acquiescit sanis sermonibus Domini nostri Iesu Christi, et ei que secundum pietatem est, doctrine: superbit autem nichil sciens, sed languens circa questiones et pugnas uerborum, ex quibus fiunt inuidie, contentiones, blasphemie, suspiciones male, conflictationes hominum, qui corrupti sunt mente, et qui ueritate caruerunt, existimantes questum esse pietatem, et Dei culturam; discede ab huiusmodi. Discrepantes a disciplina catholica spernendos precipit, maxime qui conuicti et correcti acquiescere nolunt perturbatione mentis praue, qui contentionibus delectantur et pascuntur. Elatus enim uinci se non patitur, quippe cum ad fauorem querendum in conflictum prorumpat, quod a mansuetis et bonis uiris uitandum est. Contentio  enim numquam est sine lite, et parum esset si lis sola oriretur, sed blasphemie et inimicitie, quod a Dei seruis alienum est. Ab his autem qui corrupti mente, ueritate priuati sunt, utile iudicatur; Dei enim culturam et pietatem questum existimant, non de futuro aliquid sperantes; sed quomodo in presenti se transigant prouidentes, sicut et mundane secte, quas constat propter presentia lucra inuentas; non nescii quosdam hoc libenter audire, quod in hac uita florendum sit; ideoque desistendum ab huiusmodi.

 Est autem questus magnus [a 1Kb] pietas cum sufficientia. Magnas diuitias et acquisitionem in eo  dicit, si quis fidelis suo contentus sit; plus enim et in semetipso et in ceteris est, [b 1Kb] qui misericordia Dei acquisitus ad futuram uitam, ad presens sufficere sibi putat, quod habet, non dubitans ex eo ipso largiri. Omnis enim auarus impius est, et sibi et ceteris nocens.

 Nihil enim intulimus in mundum, uerum quia nec auferre possumus quidquam; habentes autem alimentum, et quibus tegamur, his contenti simus. Frustra mortales homines copie studere, et locupletes fieri uelle aperta uoce declarat, cum sciant nichil se proprium habere in mundo. Cui rei proficit humana cupiditas, nisi quia ipsa sibi inimica exsistit? Nihil enim intulit mundo, nichil auferre poterit. Quid sibi incutit sollicitudinem, et  querit congregare? Talis hinc exiet, qualis uenit. Quod etiam scribit Iob, et in sua passione fatetur, dicens: Nudus exiui de utero matris mee, nudus reuertar in terram . . . . sit nomen Domini benedictum . Quod si auari non retinerent in perniciem suam, pauci conderent quod pluribus posset proficere cum eorum ipsorum emolumento.

 Nam qui uolunt diuites fieri, incidunt in tentationem et laqueum, et desideria multa inutilia et nociua, que demergunt homines in exitium et interitum. Radix enim omnium malorum est auaritia, quam quidam appetentes, errauerunt a fide, et inseruerunt se doloribus multis. Nihil tam asperum, tamque perniciosum est, quam si ecclesiasticus, maxime qui in sublimi loco est, diuitiis huius seculi  studeat; quia non solum sibi ipsi, sed et ceteris obest. Contrariam enim formam dat hominibus; necesse est enim multos imitatores eius existere ad perditionem. Quanto enim honorificentior ordine est, tanto magis suadet imitandum se, maxime in hac re, que in ista uita procliuis est; auaritia enim 303 omnia mala potest admittere. Ideo radix omnium malorum est, quia ut desideria sua expleat, quod impossibile est, et maleficia, et homicidia, et obscenitatem, et quidquid sceleris est, perpetrat; nec ad presens secura, quia semper cupida; et in futuro damnata.

 Tu autem, homo Dei, hec fuge. Abscindere se hominem Dei ab hac hortatur et precipit, ut et hic securus sit, et in futuro premiis  remuneretur diuinis. Non enim immerito coronandus est, qui hanc spernit, que multis suadet.

 Sequere autem iustitiam, pietatem, fidem, caritatem, patientiam, tranquillitatem animi. Certa bonum certamen fidei, aprehende uitam eternam, ad quam et uocatus es, et confessus es bonam confessionem coram multis testibus. Quoniam auaritia res iniqua est, hominem Dei, ut ab hac dissentiat, iustitiam sequi iubet atque pietatem, et alia que memorat; non enim poterit hanc euitare, nisi his adheserit, que auaritie aduersa sunt. Quomodo autem fieri potest ut auarus fidelis sit, qui operibus  negat, quod uerbis fateri uidetur? Unde autem amator fraternitatis, cuius manus sunt aride? quomodo uero patiens, qui semper ad aliena se tendit? aut quatenus quietem animi possit habere, qui die nocteque auiditate cupiditatis incenditur? Sed quia ab homine Dei Timotheo iniquitas hec aliena erat, bonum certamen fidei aggredi iubetur. Fidei enim uictoria est, cum omnia uitia et crimina subiugantur; ut ad eterne uite premia ueniatur: cuius confessio inter ipsa rudimenta fidei, teste interrogante et respondente monimentis ecclesiasticis continetur.

 Precipio tibi in conspectu Dei, qui uiuificat omnia, et Christo Iesu qui testatus est sub Pontio Pilato bonam confessionem: ut serues mandatum immaculatum, irreprehensibile usque in aduentum  Domini nostri Iesu Christi: quem suis temporibus ostendet beatus ille et solus potens, Rex regum, et Dominus dominantium, qui solus habet immortalitatem, et lumen habitat inaccessibile, quem uidit nemo hominum, nec uidere potest, cui honor et potestas eterna, amen. Magna uigilantia atque prouidentia precepta dat rectori Ecclesie; in huius enim persona totius populi salus consistit. Non sollicitus de cura Timothei, tam circumspectus est, sed propter successores eius, ut exemplo Timothei Ecclesie ordinationem custodirent; ipsi quoque futuris formam tradentes a semetipsis inciperent. Denique ut serues, inquit, mandatum immaculatum usque ad aduentum Domini nostri Iesu Christi. Quod sic astringit, ut coram Deo et Christo hoc se mandare testetur; et  ut terrorem incutiat, passionem Christi memorat, cuius passionis reus necesse est fiat, qui hoc spernit propter quod passus est Christus. Nec diem iudicii tacuit, quod predestinato tempore futurum est Dei nutu, quem solum beatum et potentem et Regem regum et Dominum pronuntiat: solus est enim ipse qui propriam et a nullo habet acceptam beatitudinem atque potentiam, dominatum et regnum, nec non immortalitatem. Hec 304 omnia habet Pater, similiter et Filius a Patre: lumen autem inaccessibile solius Patris est; quia nulli umquam apparuit. Denique subiecit: Quem uidit nemo hominum, nec uidere potest. Non quia aliud lumen Filii sit; quippe cum in psalmo scriptum sit: Et in lumine tuo uidebimus lumen. , hoc est, lumen Patris  esse in Filio: sed quia nemo uidit Patrem, ac per hoc inaccessibile habitat lumen. Non est enim ordo alicui uidendi Deum Patrem, nisi Christo: qui de Deo est, hic uidit Deum: Filius autem quia  omnia ipse agit, et apparere dicitur et uideri. Illud ergo peculiare Patris est, quod supra dictum est: Cui honor et potestas eterna, amen; hoc est uerum.

 Diuitibus huius seculi precipe non superbe sapere, neque sperare in incerto diuitiarum, sed in Deo uiuo, qui prestat nobis omnia [a 1Kb] abundanter ad fruendum in uoluntate operum bonorum; diuites esse factis bonis, faciles ad impertiendum, et libenter communicatores, thesaurizare sibi fundamentum bonum in futurum, ut apprehendant ueram uitam. uera uita illa est, quam speramus futuram, que non occasu, neque temporibus terminatur; eterna est enim, et ideo merito uera appellatur: hec enim presens imago uite est, non ueritas. Et quia imago non omnino inanitas est, in hac uita illa acquiritur:  et ut ad illam festinaretur, ex imagine quam precellat ueritas, addiscitur, que neque superbia, neque spe diuitiarum attingitur; sed humilitate, et spe Dei, qui hanc promisit. In ipso enim sperandum est, quia ipse prestat que usibus sunt necessaria, non in ipsis copiis, sed in auctore earum. Que enim spes uidetur in re caduca atque incerta? quippe cum aliquanti ex his discedant: qui autem in his manere uidentur, nullum lucrum ex his capiunt in futurum, sed damnum; nisi cum indigentibus partiantur: neque enim eterne sunt, ut future uite preponantur. Sic superbos faciunt, quasi immortalitatem polliceantur. Resurrectionis exemplum habemus in Christo; et a multis non sic diligitur Christus, sicut diuitie, quarum nullum exemplum  uidetur, quod aliquem a morte liberarint. Christus nos redemit, non diuitie; ipse enim future uite instar ostendit, ut his omnibus spretis, ipsum sequamur; ut ad immortales et celestes diuitias ueniamus. Quare hoc eniti debemus, ut bonis factis diuites simus, et his terrenis copiis spiritales diuitias acquiramus; seminemus in terra, ut metamus in celis, ubi thesaurus collocatur eternus.

 Timothee, commendatum custodi, deuitans profanas uocum nouitates, et oppositiones fallacis nominis scientie, quam quidam promittentes, circa fidem exciderunt. Gratia tecum. Eadem admonet, ut ea que supra dicta sunt, seruentur; contraria autem religioni euitanda, que nomen tantum  scientie usurpant, fallaces in professione, ut decipiant simplices, fidem enim simulant, a qua exciderunt, ut perfidiam inferant. Et manu propria subscripsit, dicens: Gratia tecum.





IN EPISTOLAM B. PAULI AD TIMOTHEUM SECUNDAM.



PROLOGUS.


Aliam epistolam [a 1Kb] scribit ad Timotheum, ut iam  eruditum ecclesiastica disciplina, et que spes sit promissionis, suo exemplo ad martyrium prouocet:  et quia futurum est, ut quidam a sana doctrina, eo quod dura illis uideatur, ad fabulas conuertantur, id est, ad humana commenta.



CAPUT PRIMUM.

 Paulus apostolus Iesu Christi per uoluntatem Dei secundum promissionem uite, que est in Christo Iesu, Timotheo dilecto filio. Huius rei gratia apostolum se Christi Iesu, Dei uoluntate appellatum significat; ut que et quanta promissio in futuro [a 1Kb] in fide Christi sit, edoceret; ut predicatione eius incrementum faciat in saluandis disciplina Dominica. Idonei enim serui sunt, qui instantia sua et fide negotia dominorum suorum exaggerant. Quod ideo huic quasi carissimo filio scribit, ut huius rei imitator  exsistat, eadem ceteris tradens; ut per traducem successionum indeficiens sit idoneus doctor, per quem asserta ueritas multos acquirat ad uitam promissam. Gratia, misericordia, et pax a Deo Patre, et Christo Iesu Domino nostro. Gratiam huic Patris in miseratione exoptat, ut adsit ei: et Christi Iesu Domini nostri, quia Deus gratiam suam per Christum largitur; ut una gratia sit utriusque.

 Gratias ago Deo meo, cui seruio a proauis in conscientia pura, quod indeficientem habeam tui memoriam in precibus meis, nocte dieque multum desiderans te uidere, memor lacrymarum tuarum; ut ego gaudio replear, recordationem accipiens eius, que est in te sincere fidei, que habitauit primum 305 in auia tua Loide, et matre tua Eunice: certum  autem habeo quod et in te. Quoniam dignum est meminisse bonorum, idcirco Deo gratias agit, quia memor erat Timothei uiri mirabilis, ut etiam hoc ipsum Dei donum sit; non enim sine merito est, qui cogitat de bonis uiris. Et quia idem Deus christianorum est, qui erat Iudeorum, ei se Deo gratias referre testatur, cui a proauis famulatus est. Quando enim hoc sperabant progenitores eius, quod hic ceperat predicare, una eorum fides est. Et quia in parentum successit seruitia, et quia in his erat adhuc, cum illi Deo seruirent, recte ait: Cui a proauis seruio. Quomodo? In conscientia pura, inquit; sic enim aliquando persecutus est Ecclesiam, ut Dei amore hoc ageret, non maleuolentia. Nam simili modo et in epistola ad Hebreos scriptum est quia  Leui, qui decimas accepit, decimas dedit Melchisedech; quia in Abrahe, inquit, lumbis erat Leui, quando decimas obtulit Melchisedech : ita et hic a proauis Deo se dicit seruisse, quia et Leui in proauo decimas dicitur obtulisse. Est enim Leui pater Iacob, auus Isaac, proauus Abraham. Multum ergo se memorem Timothei profitetur, et auide illum desiderare propter lacrymarum eius recordationem, quas amore fuderat Apostoli, sicut intelligitur, recedentis a se. Non immerito ergo amantem se desiderat, ut gaudio impleatur ex communi letitia, causa fidei sincere, quam et in  auia eius, et in matre fuisse significat, certissime et in eo. Omnis itaque hic affectus propter fidem est, que erat in eis inuiolata.

 Qua de causa admoneo te, ut recrees donum Dei, quod est in te per impositionem manuum mearum; non enim dedit nobis Deus spiritum timoris, sed uirtutis, et dilectionis, et sobrietatis. Propterea se parentum eius sinceritatem fidei significat memorasse, ut fortiorem hunc faceret. Quis enim laudem illorum audiens, quorum in eo ipso particeps est, non crescat, addens animum huiusmodi uiribus. Sic ergo recreat in se donum gratie Dei acceptum per ordinationem presbyterii, dum animum suum confouet mentis alacritate, gaudens in semet ipso, sicut in nouitate ordinationis gaudetur. Denique subiecit: Nec  enim, inquit, dedit nobis Deus spiritum timoris, sed uirtutis. Innouatus enim homo exit de timore, accipiens spiritum letitie propter iustificationem; quia omnis iniustus in timore est, non fortis, sed infirmus: non in dilectione, sed in odio: nec in mentis sobrietate, sed errore saucius. Si autem his caruerit, per fidem et fortis, et dilectus, et sobrius erit.

 Noli itaque erubescere testimonium Domini nostri, neque me uinctum eius. Constantiam habendam docet, nec trepidari debere in professione. Non est enim unde erubescatur in ea; quia si homo uisus est Christus, gestis tamen apparuit Deus: etsi crucifixus est, resurrexit tamen a mortuis, et multis uidentibus, suscipiente eum nube, in celum ascendit . Non est ergo infirmitatis causa,  sed potestatis; quia ubi putatur imbecillitas, ibi apparet potentia. Itaque stulte infirmatus dicitur, qui uicisse probatur. Hoc modo nec in Apostolo est, quod ad ruborem pertineat; quia si pressuris et cedibus humiliatus dicitur, ex illa parte confundit obtrectatores suos, quia in signis ac prodigiis nutu mirabilis peruidetur; ut intelligatur non infirmitate humiliari, sed uoluntate ad quemdam meritorum profectum. Idcirco enim Deus seruos suos ab iniquis humiliari permittit, ne illis iniuste premia dare uideatur.

 Sed collabora in Euangelio secundum uirtutem Dei, [b 1Kb] qui nos saluos fecit. Quoniam uirtute Dei uicta est mors, ut nos salui esse possimus; iuxta hoc conuenit uicem nos ex aliqua parte reddere Redemptori. Quia enim ad omnia eius beneficia  respondere non possumus, uel legationem eius fideliter et instanter agamus. Et uocauit uocatione sua sancta. uocatio sancta est, cum electi sunt ad gubernandum populum sanctum Dei: ad sanctum autem senior uocatur, qui dux eligitur sanctitatis. Non secundum merita nostra. uerum est; quia si ad liquidum queras, nullus hominum dignus potest uideri uicarius esse Christi; omnes enim quos elegit, prius fuerant peccatores. Quantum ergo ad comparationem ceterorum pertinet, hi digni inuenti sunt: quantum uero ad rem ipsam, omnes indigni sunt. Sed secundum propositum suum, et gratiam que data est nobis  in Christo Iesu ante tempora secularia. Quoniam dignatione sua Deus olim 306 decreuit peccatores saluos facere , quomodo redintegraretur predestinauit, quo tempore, et per quos, et qua ratione saluari possint; ut neque merito suo qui saluantur, neque horum per quos uocantur, sed Dei gratia istud donum prestari uideatur per fidem Christi.

 Nunc uero declarata per illuminationem aduentus Saluatoris nostri Iesu Christi. Donum Dei quod ante tempora secularia latebat in mysterio, incarnatione et aduentu Christi declaratum testatur, quando ceperunt homines remissam peccatorum accipere.

 Qui destruxit quidem mortem, [a 1Kb] illuminauit autem uitam eternitate per Euangelium, in quo  positus sum ego predicator, et apostolus, et magister gentium. Qua ratione saluum fecit populum suum Christus, ostendit dicens quia mortem destruxit, que erat hominis inimica, ne ab inferis posset resurgere: tum demum uitam illuminauit eternitate; ut resurgens a mortuis, iam mori non possit. Obscura enim uita est, que tempore definitur, dum soporatur, dum ignorat, dum male uersatur. Et quomodo illuminetur uita, ostendit; quia per Euangelium credentibus datur eternitas, magistro gentium predicante.

 Quam ob causam et hec patior. Predicans Dei donum, diabolum patitur inimicum; ut pressuras ei exsuscitet, quia populum de faucibus eius eruit. Sed non confundor. In hoc securus, quia  pro tribulationibus magna promissa merces est, non confunditur, sed gloriatur in pressuris. Scio enim cui credidi, et certus sum quia potens est depositum meum custodire [b 1Kb] in illa die. Hoc est quod dicit, qua spe et fiducia magnificentie Saluatoris securus est; quia quod commendat illi, in tuto est. Quid autem illi commendat, nisi salutem suam? Ut hic pro illo patiens, salutem inueniat penes illum, cum ceperit iudicare; ut puniens infideles, istum dignum eterna uita pronuntiet.

 [c 1Kb] Formam habens sanorum uerborum, que a me audisti in fide et dilectione, que est in Christo Iesu, bonum commendatum custodire per Spiritum sanctum, qui habitat in nobis. Precepta sua cum gestis formam appellat salutaris doctrine, quam  istum sequi mandat; ut custodiat ea, Spiritu sancto fauente.

 Scis enim hoc, quod auersati sunt a me omnes, qui in Asia sunt, ex quibus est Phygelus et Hermogenes. Hi quos memorat, fallacia pleni erant; simulabant enim amicitias Apostoli, ut adherentes ei addiscerent, unde illi calumniam facerent, aut per alios immitterent. Qui posteaquam uiderunt manifestatos se, recesserunt ab eo. Det misericordiam Dominus Onesiphori domui; quia sepe me refrigerauit  et super catenam meam non erubuit. Duplici genere refrigerium hoc intelligendum est; quia et in necessitate custodie solatio suo refrigerauit eum: et si qua illi, siue indigentibus opus erant, ministrauit. Spe enim eorum, que promissa sunt, non puduit illum accedere, et requirere hominem positum in custodia; illi enim quos supra memorat, quia erubescebant de cruce Christi, in necessitate deseruerunt Apostolum.

 [d 1Kb] Sed cum essem Rome, sollicite me quesiuit et inuenit. Det illi Dominus inuenire misericordiam apud Dominum in illa die. Romam ueniens Apostolus, cum appellasset Cesarem, a militibus custodiebatur; tunc enim eum Onesiphorus caritatis causa et magisterii magna diligentia requisitum inuenit. Cuius uisitatio tam acceptabilis fuit Apostolo,  ut eum sic Domino commendet, ut inueniat misericordiam apud Dominum in die iudicii; ut sicut Apostolum requirens inuenit, ita et misericordiam querens, inueniat apud iudicem. Hoc enim orat, ut prestet ei Dominus Pater celi et terre inuenire gratiam apud Dominum humani generis, Filium scilicet. Tale est hoc, quale et illud in Genesi: Et pluit, inquit, Dominus sulphur et ignem super Sodomam et Gomorrham a Deo de celo .

Quanta autem Ephesi ministrauerit mihi, melius tu nosti. Quoniam solent quidam personis magis quam causis seruire, uolentes gratificari maioribus; ideo Apostolus [e 1Kb] Onesiphori bonum generale ostendit, ne uideretur forte persone se commendasse, dum Apostolo  ministrauit; cum constaret illum magnanimum omnibus fuisse.



307 CAPUT II.

 Tu ergo, fili mi, confortare in gratia, que est in Christo Iesu, et in iis que audiuisti a me per multos testes: hec commenda fidelibus hominibus, qui idonei erunt et alios docere. Constantem hunc et robustum esse precipit in docendo gratiam Dei, que data est in Christo Iesu: et non solum in gratia, sed etiam in mysteriis, que sunt de Christo. Arcana fidelibus et dignis tradi uult, qui alios possint docere, non passim uulgaribus ac negligentibus; magna enim cura eligendus est doctor.

 Labora ut bonus miles Christi Iesu; nemo enim militans Deo, obligat se negotiis secularibus;  ut placeat ei, cui se probauit. Manifestum est quod dicit; quia nemo potest duobus dominis seruire ; negotia enim secularia auaritie seruiant necesse est: et nisi mentiti fuerint, transegisse non possunt. Est ergo, sed leue peccatum. Ecclesiasticus autem idcirco Deo se probat, ut huic deuotus, officium impleat quod spopondit, in Deirebus sollicitus, a seculari negotio alienus; non enim conuenit unum duplicem professionem habere.

 [f 1Kb] Etsi certet quis, non coronatur, nisi legitime  certauerit. Dei militem tam exercitatum uult esse in Dei operibus, uel officio deputato, ut possit ad glorie meritum peruenire: tota mente uigilantem diuinis obsequiis, presentia spernentem, celestia diligentem; ad hoc enim se probauit, ut hic laborans remuneretur in celis.

 Laborantem agricolam oportet primum de fructibus percipere. Intellige que dico; dabit enim tibi Dominus in omnibus intellectum. Tante abstinentie sanctus fuit Timotheus, ut etiam a licitis se temperaret; hoc enim uult intelligi, quia a participatione gazophylacii se abstinebat, cum hoc Dominus decreuerit, ut qui Euangelium annuntiant, de Euangelio uiuant . Ideo Apostolus prius hunc sumere precipit, qui primus est, et sic ceteris  distribuere.

 Memor esto Christum Iesum resurrexisse a mortuis ex semine Dauid secundum Euangelium meum, in quo laboro usque ad uincula, quasi latro, sed uerbum Dei non est alligatum. Quoniam multi futuri erant filii diaboli, qui Filium Dei incarnatum negarent; idcirco hoc memorat, quoniam fallaciter sub nomine apostolorum hoc asseuerare nituntur. Subiecit, secundum Euangelium meum, ut excluderet male mentis falsa colloquia; non enim plus hereticis credendum est de Apostolis, quam his ipsis de predicatione sua testantibus, quam predicationem cum labore se agere queritur. Pressuris enim tribulabatur et carceribus, eo quod tam Iudeos quam gentiles offenderet, sicut illis uidebatur, incredibilia  predicando; iratos enim habebat Iudeos propter Legem, quam cessare docebat: gentiles autem inimicos sibi faciebat; quia unum Deum predicabat in Christo. Unde quasi latronem hunc tractabant, alligantes, claudentes si posset tacere, nescientes quia uerbum Dei alligari non poterat. Denique sepe clausus non dispendium fecit, sed lucrum; neque enim defuit, cui predicaret in carcere, ut quos libere inuitare ad fidem non posset, in uinculis positus pasceret Dei uerbo.

 Ideo omnia suffero propter electos; ut et ipsi salutem consequantur, que est in Christo Iesu cum gloria celesti. Ut predicatione sua saluaret homines predestinatos ad uitam, exitiis erat subiectus, sciens profectum se habiturum quesite salutis illorum.

  Fidelis sermo; si enim commortui sumus, et conuiuemus: si sustinemus, et conregnabimus. Sic posse ad immortalitatem et gloriam Christi perueniri significat, si in forma baptismatis manserimus, ubi omnia delicta moriuntur; ut innouati omnia uitia uetera et crimina fugiamus, ut auctoris secuti uestigia, peccatis mortui uideamur. Si uero additum fuerit ad causam, ut et tribulationes ac pressuras non egre pro nomine Domini patiamur, sustinentes hec, simul cum illo regnabimus; dignum est enim ut qui pro illo opprobria patitur et exitia, in regno  eius gloriosus appareat. Si negamus, et ille negabit nos. uerum est, quia si minime confessi illum fuerimus coram hominibus, tunc dicet et ipse nobis in illa necessitate futuri iudicii: Nescio uos . Hec est punitionis significatio.

 Si non credimus, ille fidelis permanet, negare semetipsum non potest. Nemo potest Domino auferre, quod habet. Quis enim illo fortior est, per quem omnia exstiterunt? Nec 308 addi potest perfecto; quia non illi aliquid prestat, qui credit illum: quomodo nichil aufert ei, qui non credit in illum. Quidquid ergo agitur, ad profectum nostrum pertinet, ne in ignorantia maneamus. Nec enim a nobis firmatur, cum ipse ex se et apud se firmus sit.

 Hec admone, contestans coram Domino.  Noli uerbis pugnare; ad nichil enim utile est, nisi ad subuersionem audientium. Contentiones uitandas monet, precepta autem danda sub Dei timore et terrore; quia contentio potest adhuc minus stabilitis generare scrupulum. Solent enim in contentione talia opponi elimato maleuolentie ferro, ut moueant animos incipientium fratrum.

 Sollicite cura temetipsum, ut probabilem te exhibeas Deo, operarium non impudoratum, recte tractantem uerbum ueritatis. Quoniam sunt aliqui, qui dicant contentionem audientibus prodesse: Apostolus autem sciens magis obesse, hoc mandat, ut unusquisque hoc curet, [a 1Kb] ut spreta altercatione, semetipsum probabilem faciat, impudoratos appellans eos, qui contentionibus nituntur. Necesse est enim ut  contentio extorqueat aliquid, immo multa que dicuntur contra conscientiam; ut intus in animo perdat, foris uictor abscedat. Nemo enim patitur se uinci, licet sciat uera, que audit: recte autem tractat, et bona conscientia, qui uolentibus loquitur et pacificis. Collatio ergo inter Dei seruos esse debet, non altercatio.

 Profanas autem uocum nouitates deuita; plurimum enim [b 1Kb] proficiunt ad inanitatem, et sermo eorum sicut cancer serpit. Hoc idem adhuc prosequitur, ut contentiones uitentur; nec enim congruit unius fidei uiros habere contentionem, sed in tractatu patiantur se inuicem, et consentiant bonis dictis: si quid autem improbabile uidetur, cum pace dissimuletur. Aduersarii enim et dissidentes solent se  inuicem prouocare, ex quibus unus catholicus est, et alter profanus. Hic ergo catholicus est, cui Apostolus mandat, ut spernat et declinet a fabulis inanibus: quietus debet esse; ut semper de conscientia uerba emittat, nec patiatur se coram impia uerba depromi. Dant enim quibusdam occasionem, ut in peius proficiant; non enim desunt, quia audientes profana, concipiant cogitatum malum: ideoque obest contentio.

 Ex quibus est Hymeneus et Philetus, qui deerrauerunt a ueritate, dicentes resurrectionem iam factam esse, et fidem quorumdam subuerterunt. Nunc ipsorum quorum causa uitandas contentiones monet,  prodidit nomina, quos et profanos et impios designauit, errantes a ueritate; hoc enim negabant, [a 1Kb] quod palmare est christianorum, ut credant se in futurum a mortuis resurgere. Hi autem, sicut ex alia Scriptura docemur, in filiis fieri resurrectionem dicebant, quibus non deerat, qui assensum prestaret peruersum contra fidem, quam in primordio fuerat consecutus.

 Firmum autem fundamentum Dei stat, habens signaculum hoc; cognouit enim Dominus, qui sunt ipsius: et discedat ab iniquitate omnis, qui nominat nomen Domini. Fundamentum Dei fides est, que continet que promisit Deus, que fides non poterit infringi perfidorum et hereticorum commentis; quamuis enim hi negent futura que credimus; Deus tamen  dabit que credimus daturum illum, teste promissione eius. Signaculum itaque promissionis Dei, fides nostra est, que firmat Dei uerba. In die iudicii cognoscet Deus, qui habent signum eius, dissentientes a perfidorum et hereticorum iniquitate, que Dei promissionem infirmare se putat; nichil enim tam iniquum, quam Dei fidei contraire. Et sic Dathan, et Abiron, et Core dictum est a Moyse, cum contra Dei preceptum offerre sacrificia presumerent : Cognouit, inquit, Dominus, qui sunt eius. Quo dicto ostendit que pernicies maneret eos, qui Dei uerba inuerterent.

 In magna autem domo non solum sunt uasa aurea et argentea, uerum et lignea et fictilia: et quedam quidem in honorem, quedam uero in contumeliam.  Hoc dicto significauit in Ecclesia diuersos esse homines: quosdam bonos et summos uiros, quos in auro intelligi uult: quosdam bonos tantum, quos in argento designat: alios uero non bonos, quos uasa lignea et fictilia appellat. Quod nulli ambiguum puto; nam in Corinthiorum hoc Ecclesia probat frequens sermo obiurgantis Apostoli. Nunc autem in Ecclesia nostra 309 palam est, et in templo Hierosolymis, in quo typus erat Ecclesie, manifestis lectionibus approbatur. Erant enim ibi Sadducei, ex quorum radice erant Hymeneus et Philetus: de quorum praua sententia cum Apostolus esset locutus, statim hoc subiecit, non esse mirabile in Ecclesia uideri homines dissentientes. Nam et in Corinthiorum Ecclesia, de qua dixi, quidam erant  qui dissentientes, resurrectionem negabant. Insanus tamen [b 1Kb] Nouatianus ut errori suo blandiatur, aliter hoc intelligendum tradit; ut domus magna totus mundus significari credatur, qui habet hominum diuersitatem; cum constet Apostolum exemplo usum domus diuitis et opulenti, que quamuis copiosa sit, habeat tamen uasa lignea et fictilia: hoc modo et Ecclesia, quamquam sancta dicatur, habet tamen et uitiosos et praua sentientes, sicut superius memoraui.  Quos contumelia dignos ostendit, non tamen perituros, sed purgandos per ignem; quia domui ex aliqua parte necessarii sunt. Nouatianus autem elatus superbia, ut Ecclesie sue ueritatem et sanctitatem generalem defenderet, hoc modo intelligendum esse decreuit, quasi Ecclesia penes ipsum sit, et cunctos habeat purificatos, propter illas causas quibus [c 1Kb] nos innocentes accusat. Sed quid opus erat hoc loco de mundo aliquid dicere, aut ut quid affirmaret mundum domum magnam significare? Nam dicit Dominus apostolis: Non estis de mundo, ego autem elegi uos de mundo . Quomodo igitur intra mundum concludendi sunt, qui negantur de mundo esse? Et idem Apostolus: Quo, inquit, mihi de iis, qui foris sunt, iudicare .  Nam in una domo omnes sub uno sunt nomine; uno enim Domini sui nomine censentur omnes: mundus autem diuerse professionis continet homines; ita ut dispares profiteantur se habere et deos et dominos. Non ergo domum magnam mundum dicit, sed Ecclesiam, in qua omnes sub unius Domini sunt nomine.

 Si quis ergo purgauerit seipsum ab istis, erit uas in honorem sanctificatum, utile Domino, ad omne opus bonum preparatum. Nunc alia heresis fraude sua conuincitur, que asserit animas quasdam natura esse malas, que ad bonum cogi non possint; cum hic dicat posse malos immutari in bonum, et sordidos purificari. Potuerant enim Hymeneus et Philetus mundare sensum suum, si uoluissent; ut  fierent uas sanctificatum, preparatum in honorem.

 Iuuenilia autem desideria fuge. Iuuenilia desideria aduersa sunt; sunt enim uoluptates mundane, que omnibus illecebris mancipate sunt; ac per hoc a Dei seruo fugiende sunt. Sectare uero iustitiam, fidem, caritatem, pacem, cum iis qui inuocant Dominum de puro corde. Hec sectanda iubet, que iuuenili etati deuia uidentur et aspera. Qui enim iustitiam eligit, ei nichil facit contrarium; et qui fidem diligit, seruat mandata: qui autem caritatem sequitur, omnibus humilis est; pacis uero custos nullum lacessit ad iurgium.

 Stultas autem et ineruditas questiones deuita, sciens quia generant lites. Insensate questiones partim infidelium, partim hereticorum sunt:  ex parte infidelium, que modestos homines cogunt ad litem; [d 1Kb] immutantur enim nimia contradictione impietatis eorum, et irati dicunt aliquid contra prepositum suum. Nam solent quidam hereticorum patientiam fingere  ut commendent praua sua colloquia; idcirco dissimulandum ab his est.

 Seruum autem Domini non oportet litigare, sed mitem esse ad omnes, docibilem,  patientem, modestum, corrigentem eos, qui diuersa sentiunt: si quando det illis Deus penitentiam ad agnitionem ueritatis, et resipiscant a diaboli laqueis, a quo tenentur capti ab eo ad ipsius uoluntatem. Hec nulla indigent interpretatione; sunt enim manifesta. Quantum tamen prosit modestia, declarauit; si enim hoc in quibusdam hereticis placitum est, quia humiles uideantur: quanto magis laudabile et fructuosum erit in catholico, si fuerit mitis, in quo et sensus utilis, et grauitas imitanda perspicitur!



CAPUT III.

 Hoc autem scito, quia in nouissimis diebus instabunt tempora periculosa; erunt enim homines sui tantum amatores, auari, insolentes, superbi, blasphemi, parentibus non obsequentes, ingrati,  impii, sine fide, sine dilectione, criminatores, incontinentes, immites, bonorum inimici, proditores, proterui, tumidi, amatores uoluptatum magis quam Dei, habentes 310 formam pietatis, uirtutem autem eius abnegantes; et hos deuita. Prophetia est hec sancti Apostoli, in qua preuidit quanta mala futura essent hereticorum et Iudeorum; in his enim omnia ista, que inimica fidei sunt, denotantur. Ipse enim Apostolus dixit: Quo enim mihi de iis, qui foris sunt, iudicare ? Qui enim male de Deo sentiunt, et non timent, quod ad iniuriam eius pertinet, profiteri; quomodo in conuersatione humana possunt esse beneuoli? Ideo enim dixit: Habentes formam pietatis, uirtutem autem eius abnegantes; quia profitentur quidem semetipsos christianos, cum  sint et nequissimi operis, et sensu peruersi. Non enim in professione magis, quam in gestis laus Dei et uirtus est.

 Ex his enim sunt, qui irrepunt in domos, et captiuas ducunt mulierculas oneratas peccatis, que ducuntur a uariis desideriis, semper discentes, et numquam ad scientiam ueritatis peruenientes. Quamuis omnibus hereticis hoc conueniat, ut subintrantes domos, mulieres subdolis et uersutis uerbis capiant, ut per eas uiros decipiant more patris sui diaboli, qui per Euam Adam circumuenit; Manicheis tamen pre ceteris congruit. Nulli enim tam importuni, tam fallaces, tam captiosi sunt, quam ipsi quos constat aliud colere, et aliud profiteri; aliud intus gerere, et foris aliud uindicare. Nam  sanctimonium defendunt, et lege sua fauente, turpiter uiuunt: misericordiam laudant, cum inter se iniusti deprehendantur: mundum spernendum asserunt, et semper accurati procedunt; ieiuniis insistere se iactanter predicant, cum omnes saginati uideantur; tantum quod arte quadam pallidi cernuntur, ut fallant. Hec ergo Apostolus maxime de his prophetauit, quos constat apostolorum tempore non fuisse, sicut nec Arianos; quippe cum Diocletianus imperator constitutione sua designet, dicens: Sordidam hanc et impuram heresim, que nuper, inquit, egressa est de Perside . Hi inueniunt mulieres pre uanitate nouum aliquid desiderantes audire, et per ea  que placita sunt, suadent illis feda et illicita; cupide enim sunt discendi, cum iudicium non habeant probandi: hoc est semper discere, et ueritatis scientiam non habere.

 Quemadmodum autem Iannes et Mambres restiterunt Moysi; ita et hi resistunt ueritati, homines corrupti mente, reprobi circa fidem. Sed non proficient amplius; ignorantia enim eorum euidens erit omnibus, sicut et illorum fuit. Exemplum hoc de apocryphis est ; Iannes enim et Mambres fratres erant magi uel uenefici Aegyptiorum, qui arte magie sue uirtutibus Dei, que per Moysen agebantur, emulatione commentitia resistere se putabant. Sed cum Moysis uirtus in operibus cresceret, humiles facti, confessi sunt cum dolore uulnerum  Deum in Moyse operatum. Unde similiter et hos non amplius proficere in impietate assertionis sue dicit; quia imperitia eorum palam fiet et seductio: et licet inuiti, confitebuntur tamen suam imperitiam in ultimo.

 Tu uero assecutus es doctrinam meam, institutionem, propositum, fidem, longanimitatem, dilectionem, patientiam, persecutiones, passiones. Eorum uult esse emulum, que enumerat; hec enim in ultimo non ad penitentiam, sed ad letitiam proficient.

 Qualia mihi facta sunt Antiochie, Iconio, et Lystris, quales persecutiones sustinui: et ex omnibus liberauit me Dominus. Sed omnes qui uolunt pie uiuere in Christo Iesu, persecutionem patientur.  Nequam autem homines et deceptores proficient in peius: ipsi errantes atque alios erroribus inuoluentes. Ideo que et quanta passus sit, memorat; ut auxilia Dei ostendat, quibus defendit et tutos prestat seruos suos ab impudentia Satane: ut securos illos faciat, et erigat, ne timeant que irrogari possunt a perfidis: sed in persecutione alacres sint, certi quia omnes qui in Christo recte conuersantur, odio habentur etiam a corporis sui membris. Mali autem in deterius proficiunt, dum uident multos sibi dare assensum, ita ut ceteros in errorem mittant. Dum enim sciuntur esse mali et deceptores, et nichilominus florere et prosperari in mundo, attrahunt quosdam, ut imitatores eorum efficiantur, non  solum in propriis erroribus puniendi; uerum etiam in horum, quos exemplo suo deperdunt.

 Tu uero perseuera in his, que didicisti, et que tibi credita sunt, sciens a quibus didiceris, et quia ab infantia sacras litteras 311 nosti, que possunt te erudire ad salutem. Multum prodesse significat ueteris Testamenti habere notitiam; ipsas enim sacras litteras dicit, que Christi personam insinuant, et incarnationem eius ad salutem hominum redimendam declarant. Hortatur autem eum, ut in his proficiat; antiquitas enim hec robur est nouitatis, sciens quia a quo didicit, firma est auctoritas; signa enim et prodigia uidit facta per eum, quibus omnis sermo succumbit,

  Omnis Scriptura diuinitus inspirata utilis est ad doctrinam, ad correptionem, ad redintegrationem, ad redargutionem, ad eruditionem, que est in ipsa iustitia, ut paratus sit homo Dei, [a 1Kb] ad omne opus bonum comsummatus. Manifestum est quia omnis scriptura, cuius Deus auctor ostenditur, utilis est; ad hoc enim data est, ut proficiat imperitis, et instauret deformes, attrahens iniquos ad iustitiam, ut homo Dei in omni opere bono perfectus sit; in nouo enim homine gradatim proficiens, constituit illum hominem Dei.



CAPUT Iu.

 Testor coram Deo et Christo Iesu, qui iudicaturus est uiuos et mortuos, per aduentum ipsius, et regnum eius; predica uerbum, insta opportune, importune:  argue, hortare, increpa in omni magnanimitate et doctrina. Tam sollicite mandat inuiolate predicandum Dei donum, ut cum testatione Dei Patris et Christi Filii eius hoc moneat curandum, instandumque in eo; ut assidua predicatione et crebra obiurgatione cum opportunitate prouocet ad meliorem profectum: et ut facilius arguenti assentiant, sine amaritudine hoc agendum hortatur.

 Erit enim tempus, cum sanam doctrinam non sustinebunt; sed ad sua desideria [b 1Kb] magistros sibi aggerent, prurientes auribus: et a ueritate quidem auditum auertent, ad fabulas uero conuertentur. Et hec simili modo prophetia est sancti Apostoli, qui prescius futurorum, instandum in doctrina sollicite precipit; ut formati in fide et bonis operibus, eruditi in  disciplina sana, robusti maneant, ut postremo tempore cum quidam a ueritate ad errorem conuerti ceperint immobiles perseuerent. Tales enim futuros dicit, qui pro desideriis suis doceri se uelint; ut a magistris constantibus atque ueracibus ad hos conuertantur, qui hec illos doceant, que libenter audiant; quia ueritas illis aspera uidebitur, ut relicta sua doctrina, fabulis uacent. Nolunt enim argui maligna opera sua: quare tales uolunt magistros, qui seruiant moribus eorum; pruriunt enim aures eorum, ut audiant fabulas uanitatum compositas sub nomine doctrine, quibus delectentur. Quod nullis tam proprium est, quam Manicheis, qui nescio que habent diuersa commenta inflatis nominibus nuncupata; cum sint res friuole et quedam deliramenta.

  [c 1Kb] Tu uero sobrius esto, in omnibus patiens, opus fac euangeliste, ministerium tuum exple; ego enim iam delibor, et tempus solutionis mee instat. Admonet et hortatur ut uigilet in disciplina ecclesiastica, uiriliter agat, Scripturas explanet, ut prudentes et eruditi inanes fabulas uitent. Apostolus enim sciens passionem suam imminere, exemplum pie conuersationis et sane doctrine in sancto Timotheo uult relinquere; ut per traducem numquam deessent doctores idonei: passionem tamen suam  delibationem appellat; Deo enim immolatur, qui pro eius iustitia patitur.

 Certamen bonum decertaui, cursum consummaui, fidem seruaui. Quod reliquum est, reposita est mihi corona iustitie, quam reddet mihi Dominus in illa die, iustus iudex; non solum autem mihi, sed et iis qui diligunt aduentum eius. Omnia que sibi et ceteris utilia essent et prospera, seruasse se memorat; non solum enim in uerbis, sed et in operibus formam se prebuit audientibus; ut et auctori suo ueritate predicationis fidelis dispensator existeret, et contra mundi principes et potestates omni sollicitudine et peritia colluctatus, exemplum quomodo uincerentur, relinqueret; ut inuiolata doctrina, et agonis legitimum certamen dignos illos faceret  coronari; quia Deus iustus iudex dabit amplissima premia diligentibus se, et exspectantibus Filium eius de celis.

 Sollicitus esto uenire ad me quamprimum; Demas enim me dereliquit, diligens hoc seculum, et abiit Thessalonicam, Crescens in Galatiam, Titus in Dalmatiam, Lucas est mecum solus. Marcum assume, et adduc tecum; est enim mihi utilis in ministerio: Tychicum uero misi Ephesum. Cum constet 312 [d 1Kb] omnem instructionem uiri ecclesiastici in epistola contineri, propter multam tamen caritatem presentiam eius desiderat: Marco autem idcirco testimonium perhibet, quia memor est preteritorum eius laborum.

 Penulam quam reliqui Troade apud Carpum,  ueniens affer tecum, et libros, maxime autem membranas. Apostolus natura Iudeus fuit, nec quidquam habuit alienum. Unde ergo illi penula? Sed quia erat a Tharso, quos constat in societatem Romanorum receptos, ut de cetero appellarentur ciues Romani; idcirco necesse est eos et curiam habere, in quam more Romanorum penulati conueniant. Quicumque enim illo tempore cum muneribus obuiam exissent Romanis, immunitate perpetua donati, ciues Romani et fratres eorum nuncupabantur, teste eodem Apostolo. Potest ergo fieri, ut si non suam, quia totum se Legi dederat, patris sui haberet penulam.

 Alexander erarius multa mala mihi ostendit: reddet illi Dominus secundum opera sua.  Quem et tu deuita; ualde enim restitit uerbis nostris. Alexander iste et Demas supradictus college fuerunt. Hi prius cum Apostolo erant, simulantes illi amicitiam: et quia fallaces tempore probantur, ambo ab eo recesserunt. Hic autem erarius, qui audacior erat in malis; sic ab eo recessit, ut et contradictor uerborum eius exsisteret. Qui ergo Apostolo ausus erat contradicere, non immerito euitandum hunc admonet, Dei iudicio istum dimittens.

 In prima mea defensione nemo mihi adfuit; sed omnes me dereliquerunt, non illis imputetur.  Pressuras et tribulationes sibi illatas defensionem suam nuncupat; passio enim christianis uita est, et persecutio defensio: pressura enim illata pro iustitia defendit illum in die iudicii, reos constituens perfidos. Inter ipsa ergo initia illate pressure derelictum se conqueritur: et quia scit hanc esse consuetudinem, non illis uult imputari; quia et Dominum a Iudeis apprehensum discipuli reliquerunt; quippe cum scriptum sit in propheta: Percutiam pastorem, et dispergentur oues gregis .

 Dominus autem mihi astitit, et confortauit me; ut per me predicatio impleretur, et audirent omnes gentes. Propter quod Domini nostri auxiliis munitum se dicit, et auctum uirtute, ut predicationem impleret in omnibus gentibus: idcirco ignosci  petit eis, a quibus derelictus est in necessitate; ut bene acceptus a Deo, uindictam non querat. Hac enim causa amplius adiutum se credit a Deo, quia derelictus est ab hominibus.

 Et liberatus sum de ore leonis. Liberabit me Dominus ab omni opere malo, et saluum faciet in regnum suum celeste: cui gloria in eternum, amen. Similiter dicit et Petrus coapostolus eius: Quia aduersarius noster diabolus circuit, fremens sicut leo, querens quem deuoret . Sed quia in Apostolo occasionem non inueniebat, qua illum deciperet, per filios suos pressuram illi excitabat et penas; ut si non quasi peccator, uel quasi iustus de hac tamen tolleretur uita, ne multos hortaretur ad fidem. Quod cum prope impleret, Dei prouidentia  liberatus Apostolus, insultat illi, infirmum illum  testificans, quia de ore eius ereptus est; quia quod cupiuit, implere non potuit. Igitur Dei auxiliis morti se ereptum gratulatur, et de prouidentia Dei tam securus est, ut de futuris tentationibus liberari se credat: et non solum liberari ad presens, uerum etiam saluum se futurum in die iudicii, et regnaturum cum Domino Christo in eterna secula.

 Saluta Priscillam, et Aquilam, et Onesiphori domum. Erastus remansit Corinthi: Trophimum autem reliqui infirmum Mileti. Sollicitus esto ante hyemem uenire. Aquila et Priscilla hi sunt, apud quos hospitatus operabatur manibus . Onesiphorus autem hic est, cui testis est in secunda epistola . Quid est tamen, ut presente Apostolo, qui mortuos excitabat, Trophimus infirmaretur?  Sed signa propter incredulos facta sunt: et quia ex diuersis causis meritum collocatur apud Deum; ut siue in tribulatione, siue in egritudine, qui Deo gratias agit, nec ab aduersa parte suffragium querit, ut proficiat meritis apud Deum. Propter imbres autem et frigora commonuit, ut autumno ad se ueniret. Salutat te Eubolus et Pudens, Linus et Claudia, et omnes fratres. More consueto completa est epistola salutatione fratrum.

Dominus iehsu Christus [a 1Kb] cum spiritu tuo. Hec subscriptio Apostoli est, quod signum esse dicit in omni epistola. Et quia Filius Dei idem filius hominis est, et iehsu dicitur et Christus: ut et homo significetur et Deus, duobus nominibus nuncupatur. Utroque tamen nomine dignitas designatur, qua ratione  sunt posita nomina.





IN EPISTOLAM D. PAULI AD TITUM.



313 PROLOGUS.


Titum Apostolus [a 1Kb] creauit episcopum; et ideo commonet cum, ut sit sollicitus in ecclesiastica ordinatione: id est, ad quosdam qui simulatione quadam dignos se ostentant, ut sublimem ordinem teneant; simulque et hereticos ex circumcisione corripiendos.



CAPUT PRIMUM.

 Paulus seruus Dei, apostolus autem  Iesu Christi secundum fidem electorum Dei, et agnitionem ueritatis eius, que secundum pietatem est in spem uite eterne quam promisit Deus uerax ante tempora secularia: manifestauit autem temporibus suis in predicatione uerbum suum, quod creditum est mihi, secundum preceptum Saluatoris nostri Dei; Tito germano filio secundum communem fidem. Gratia et pax a Deo Patre, et Domino Iesu Christo Saluatore nostro. Decretum donum a Deo, quod ante secula promiserat,  tempore Saluatoris in predicatione apostolorum manifestatum declarat; sic enim promiserat. Quod etiam sibi creditum dicit, ut gentibus insinuaret predestinatam misericordiam Dei; ut et Titus uerus eius filius, id est, secundum Euangelium  hanc Dei uoluntatem et sollicite suspiciens predicaret gratiam Dei et pacem, ut accepto dono pacifici fiant cum Deo et Patre; quia omnia ex ipso sunt, et Christo Iesu Saluatore  nostro, quia et ipse liberauit nos a morte.

 Huius rei gratia reliqui te Crete, ut ea que desunt, corrigas, et constituas per ciuitates presbyteros, sicut et ego tibi disposui. Si quis est sine crimine, unius mulieris uir, filios habens fideles, non in accusatione luxurie, aut inobsequentes. Oportet enim episcopum sine crimine esse, sicut Dei dispensatorem: non proteruum, non iracundum, non uino deditum, non percussorem, non turpia lucra appetentem: sed hospitalem,  benignum, prudentem, iustum, sanctum, continentem, tenacem eius sermonis, qui secundum doctrinam fidelis est; ut potens sit exhortari in doctrina sana, et contradicentes reuincere. Sunt enim multi non obedientes, uaniloqui et seductores, maxime ii qui sunt ex circumcisione, quos oportet redargui: qui uniuersas domos subuertunt, docentes que non oportet turpis lucri gratia. Manifesta sunt, que lecta sunt; episcopum enim et sanctum in operibus, et uerbis prudentem ordinari uult; ut et fratres exhortari possit, et contradicentes conuincere, maxime eos qui erant ex Iudeis, qui sub nomine Christi iudaizare docebant , quos alibi falsos fratres appellat. Renati enim in Christo, non puri erant christiani; partim enim Legem, partim Christum uenerari uolebant.  Hos dicit, qui domos subuertebant praua ista doctrina. Duplici enim genere turpibus lucris studebant; quia ideo hec magis agebant, ut placerent Iudeis, a quibus sumptus sperabant, ut pecuniam lucrifacerent et preputium. Hi erant questus eorum, sicut Dominus dicit Iudeis: Ambulatis mare et aridam, ut faciatis unum proselytum . Hec duo turpia lucra appellat; quia qui sub nomine Dei docet, et non deuotionis causa, sed questus, turpis lucri captator est: similiter et qui per circumcisionem aliquem uult acquirere. Unde alibi ait: Et gloria in pudendis eorum .

 Dixit quidam ex ipsis proprius eorum propheta: Cretenses semper mandaces, male bestie, uentres pigri. Testimonium hoc uerum est. Quidam  ex Cretensibus melioratus per disciplinam Dominicam, quid sentiendum esset de Cretensibus indoctis expressit, quod et mali essent, et otiosi uellent comedere, malitia enim pasci uolebant, qui cum nichil prosint, gestiunt et nocere. Duplex ergo malum est. Tales erant Cretenses; unde istum prophetam appellat, sed in causa 314 Cretensium. Tam uera enim hunc illis asserit locutum, ut prophetam; falli enim prophetam impossibile est.

 Quam ob causam argue illos dure, ut sani sint in fide, [a 1Kb] non intendentes iudaicis fabulis et mandatis hominum auersantium se a ueritate. Insistendum precipit in correptione illorum, ut conuerti possint, et illa sectari que iusta sunt, et lege Dei condigna, auertentes se a iudaicis fabulis; quia in Lege  nemo iustificatur apud Deum, quanto magis in mandatis hominum! Quidquid enim aduersum ueritatem opponitur, humana inuentio est; nescientes enim uim Scripturarum, et interiora uerborum Legis, colorem sequuntur, non saporem. Ideo fabulas dicuntur narrare, non ueritatem; putant enim numquam recedendum ab iis, que Moyses tradidit, ut puta de escis, aut coniugiis, aut neomeniis, aut sanguine mustele, uel domo immunda diebus septem; cum sciant primores suos Abraham, Isaac et Iacob sine his iustificatos, et Dei amicos appellatos; et Ezechiele propheta contestante, quia propter quod legem Dei et  iustificationes eius profanauerint, precepta acceperunt et mandata non bona, in quibus iustificari non possent. Unde et Dominus ait Iudeis: Quia hec ad duritiam cordis uestri scripsit Moyses . Hinc est unde et Petrus apostolus: Quid imponitis, inquit, iugum supra ceruices fratrum, quod neque patres nostri, neque nos potuimus portare ? Nam si utilia fuissent, tunc data essent, quando et Lex in tabulis data est: sed quia post tanta signa prodigiorum, et Legem editam irreuerentes et diffidentes et ceruicosi inuenti sunt, talia ac tanta acceperunt mandata, in quibus respirare non possent. Hinc factum est, ut et boni laborarent cum malis, accepturi mercedem. Hec ergo pro uindicta data sunt, ita ut tempore quo promissum aduenit donum  Dei, misericordia Dei relaxaret omnia, que prius interdixerat. Quod non intelligentes Iudei, sub iugo permanent, et quorumdam libertatem his uolunt uinculis obligare; ideoque hos obiurgandos admonet, ut ab his auertantur.

 Omnia quidem munda mundis: his uero qui contaminati sunt et sine fide, nichil mundum, sed inquinata est eorum et mens et conscientia. Istos mundos esse significat, qui et qua causa interdicta sunt, norunt, et qua causa concessa sunt postea. Nam si in Genesi legitur quia omnia que fecit Deus, bona sunt , dubium non est quia et munda sunt: qui uero non intelligunt, immundi sunt; accusatores enim Scripture sunt. Si enim bona facta leguntur, cur interdicuntur quasi exsecrabilia? Si exsecrabilia  non sunt, quia bona sunt; propter duritiam cordis interdicta noscuntur, quia indigni habiti sunt tota uti Dei creatura. Nam qui a melioribus prohibiti uidentur, horum mens et conscientia inquinata est; quia creaturam Dei accusant, ut excusent semetipsos.

 Deum profitentur se nosse, factis autem negant; quoniam sunt exsecrabiles, inobedientes, et ad omne opus bonum reprobi. Quamuis ad omnes hereticos pertineat dictum, hoc tamen de Iudeis intelligitur locutus, qui se Abrahe Deum solos dicunt scire, operibus uero abnegant, sicut dicit Dominus: Si filii Abrahe essetis, opera Abrahe faceretis . Quomodo ergo possunt Deum Abrahe scire, qui mysterium et fidem eius ignorant, non Euangelii  opera sectantes, sed legis factorum in neomeniis, et circumcisione, et ceteris, perturbatores, impii et irreuerentes? Hec sunt opera, que Deum nesciunt.



CAPUT II.

. Tu autem loquere que decent sanam doctrinam. Hec scit Deum, que appellatur sana doctrina; Dei enim doctrina salutaris est.

315  Seniores sobrios esse, graues, prudentes, sanos fide, dilectione, patientia. Qui sint sane doctrine, ostendit; ut minus sobrios, minus graues, infideles, sine caritate, impatientes, insane  doctrine discipulos significaret. His enim operibus nescitur Deus, neque iustitia eius.

 Anus pari modo [a 1Kb] in statu religione digno, non criminatrices, non uino multo seruientes, bona docentes; ut instituant adolescentulas uiros suos diligere, amare filios, prudentes, pudicas esse, castas, domus curam habentes, subditas propriis uiris: ne uerbum Dei blasphemetur. Tales precipit esse seniores, ut exemplo sint bone conuersationis iunioribus; ut si infideles uiros habeant, congaudeant eis magis, quam blasphement nomen Dei, dum uident quia propter Dei timorem propensius obsequuntur suis uiris.

 Iuniores similiter hortare continentes esse, per omnia temetipsum prebens exemplum bonorum  operum, in doctrina, in integritate, in grauitate, uerbum sanum, irreprehensibile; ut is qui e diuerso est, reuereatur, nichil habens dicere de nobis dignum reprehensione. Quoniam iuuentus solet modum egredi, immo promptior esse ad lapsum, idcirco salubribus retinaculis contineri iubetur, ut infrenata diuinis legibus gubernetur. Quod ut effici non sit arduum aut difficile, magistrum formam esse precipit; ut ea que docet, quomodo fiant, ostendat; ut ii qui profani sunt, et inimici fidei, erubescant, uidentes quia que uerbis docet, uera esse probat factis.

 Seruos dominis suis subditos esse [b 1Kb] in omnibus, optimos, non responsatores, non fraudantes, sed omnem fidem bonam ostendentes; ut doctrinam  Saluatoris nostri Dei ornent in omnibus. Bonis operibus et fide doctrinam dicit ornari Dominicam; tunc enim [c 1Kb] placita est doctrina, si hic qui eam profitetur, non illam exosam faciat, abnegans factis, sed amabilem et ueram; non potest enim indecorum esse, quod uerum est. Cum ergo dicta sequentibus factis implentur, ostenduntur uera, ac per hoc decora. Tunc possunt domini seruos suos non tantum a fide non prohibere, uerum etiam gaudere; quia fidem eorum etiam sibi uident proficere. Nemo enim fidem Dei custodiens, infidelis potest esse hominibus.

 Illuxit enim gratia Dei Saluatoris nostri omnibus hominibus, erudiens nos, ut abnegata impietate et secularibus desideriis, temperanter, et iuste, et pie uiuamus in hoc seculo. Donum Dei illuxisse  hominibus dicit per Christum, id est, ueritatem unius Dei manifestatam in Christo: ut pia professione Creatorem predicemus in Trinitatis unitate: quod prius latuit humanum genus, nunc autem misericordia Dei eluxit; ut erroris tenebras euitantes, id est, ignorantiam et impietatem mundanorum fugientes, pii inueniamur in parentem omnium  Deum, profitentes eum in ueritate, quam tradit Euangelium Filii eius: et ut huius rei mercedem habere possimus, bona opera faciamus. Quomodo enim illi qui solum Patrem predicat, spes nulla est, si non profiteatur in eadem ueritate et Filium: ita et huius spes frustra est, qui solam professionem fidei habet sine bonis operibus.

 Exspectantes beatam spem, et aduentum [d 1Kb] glorie beati Dei, et Saluatoris nostri Iesu Christi, qui dedit semetipsum pro nobis; ut redimeret nos ab omni iniquitate, et emundaret sibi populum abundantem, emulatorem bonorum operum. Hanc esse dicit beatam spem credentium; quia exspectant aduentum glorie magni Dei, quod reuelari habet, iudice Christo, in quo Dei Patris uidebitur potestas et  gloria; ut fidei sue premium consequantur. Ad hoc enim redemit nos Christus, ut puram uitam sectantes, repleti operibus bonis, regni Dei heredes esse possimus. Hec loquere et exhortare, et argue cum omni imperio. Nemo te contemnat.



CAPUT III.

 Admone illos principatibus et potestatibus subditos esse, dicto obedire, ad omne opus bonum paratos esse. Que [e 1Kb] salus credentium sit, admonet; ut manifestet, cum arguuntur, ut sciant cui bono aptentur: ut non aspere accipiant, certi quia pro salute sua corripiuntur: et ut ad malum tardi sint, ad bonum uero parati, non nescii quid singulis persolui oporteat.

 Neminem blasphemare, non litigiosos  esse; sed modestos, 316 ostendentes omnem mansuetudinem ad omnes homines. Christianos omnibus hominibus humiles uult uideri; sic enim possunt perfidi ad futuram spem uocari.

 Nam eramus quondam et nos inconsulti, inobsequentes, errantes, seruientes desideriis et uoluptatibus uariis, in malitia et inuidia agentes, odibiles, odio nos inuicem habentes. [f 1Kb] Hec bona que incredulitas non habet, christianis data memorat; ut in omni iustitia lucentes, manifesti fiant quod Dei cultores sint. Cum enim quondam inconsulti, nunc uidentur per omnia sani esse consilii, laudatur in his Deus.

 Cum uero bonitas et humanitas illuxit salutaris Dei nostri, non ex operibus iustitie, que nos  fecimus: sed secundum misericordiam suam saluos nos fecit per lauacrum regenerationis et renouationis Spiritus sancti, quem effudit in nos abunde per Iesum Christum Saluatorem nostrum; ut iustificati gratia illius, heredes efficiamur secundum spem uite eterne. Hoc bonum quod in christianis florere uidetur, de radice pietatis diuine oritur; Deus enim misericordia  sua saluos nos fecit per Christum, cuius gratia renati, Spiritum sanctum accepimus abunde; ut bonis operibus inniti possimus, ipso nos in omnibus adiuuante, ut per hec hereditatem regni celorum assequi possimus. Quamobrem omni deuotione huic obsequi debemus, et preceptis eius parere; quia quidquid in nobis pulchrum est, spiritualibus lineamentis ipse depingit.

 Fidelis sermo: et de his uolo te confirmare; ut solliciti sint ad effectum bonorum operum ii, qui crediderunt Deo. Hec sunt bona et utilia hominibus. Nihil tam apertum, quia misericordia atque humanitas bona est ad presens, et utilis in futurum; et hic enim habet laudem, et in iudicii die coronam. Omnis enim Deo credens, misericordie debet studere,  per quam uiuit. Ut in hec ergo esset sollicitus rector populi, admonetur.

 Stultas autem questiones, et originum enumerationes, et contentiones, et pugnas Legis deuita; sunt enim inutiles et uane. Stultas has questiones appellat, que salutis effectum non habent, neque aliquam tribuunt scientie peritiam ad utilitatem. His uerbis multorum hereticorum denotat dogmata. Quamuis omnia, que uera non sunt, stulta dicenda sint; alius tamen est, qui res fabulosas inducit, et alius qui calliditate tergiuersationis rem ueneno plenam proponit, ut est Arius et Photinus. Fabulosa autem non Lex, sed heresis est, quantum ad tempus pertinet illud Iudeorum, dum quidam eorum sibi uindicarent prerogatiuam originum patriarcharum,  que de matrimoniis orte sunt, cum ex hoc nullum meritum sit apud Deum. Quidam uero urceorum et ceterorum uasorum baptisma, et sanguinem mustele magna cura expiandum : et quia ideo Moysis sepultura abscondita est, ne a magis excitaretur, quod si uerum esset, et ceterorum sanctorum abscondenda fuerat sepultura: et quia Salomon adiutorio demoniorum templum edificauit, in quo opere ingens multitudo laborauit, quid tam fabulosum?

  Hereticum hominem post primam correptionem deuita, sciens quod peruersus est huiusmodi, et delinquit a semetipso damnatus. Heretici hi sunt, qui per uerba Legis Legem impugnant; proprium enim sensum uerbis astruunt Legis, ut prauitatem mentis sue Legis auctoritate commendent. Sciens enim impietas auctoritatem Legis multum ualere, fallaciam sub nomine eius componit; ut quia res mala per semetipsam acceptabilis esse non potest, bono nominis commendetur. Idcirco huiusmodi homines ut inexcusabiles sint, semel corripi oportere dicit: frequentius enim correpti, exercitatiores fient in malo. Cogere autem illos uidetur, qui sepe corripit; ut sollicitiores fiant ad perditionem multorum: ideo dimittendos, ut negligentiores effecti,  soli forte depereant.

 Cum misero ad te Artemam aut Tychicum, festina ad me uenire Nicopolim: ibi enim statui hyemare. Post epistolam datam etiam ipsum uidere uult affectus causa, et ut plenius illum firmaret in ecclesiastica disciplina.

 Zenam legisperitum et Apollo sollicite premitte; ut nichil illis desit: discant autem et nostri bonis operibus preesse ad usus necessarios, ut non sint infructuosi. Uterque nobilis uir est sapientia et operibus; et idcirco iubet sumptus illis necessarios dari ab iis, qui crediderant, ut refrigerarent; quia dignum erat ut qui spiritalia tradebant, non illis deessent carnalia. Quamuis enim Zenam legisperitum uocitet; Apollo tamen perfectus erat in Scripturis:  Sed quia Zenas huius professionis fuerat in Synagoga, sic illum appellat.

 Salutant te omnes, qui mecum sunt. Propter compendium simul omnes consalutare significat. Saluta eos, qui nos amant in fide. Illos salutatione sua dignos uideri uult, qui fideliter illum diligunt affectu Christi Domini nostri. Gratia Dei cum omnibus uobis. Nunc generaliter omnes salutat fratres et domesticos Titi.





IN EPISTOLAM B. PAULI AD PHILEMONEM.



317 PROLOGUS.


Philemon nulla erat ecclesiastice ordinationis preditus dignitate, sed uir laudabilis, unus ex plebe. Cui causa Onesimi serui eius familiaris, litteras facit; ut non solum ignoscat ei, sed et Deo gratias agat; quia talem illum recepit, ut non seruum estimet, sed dilectissimum fratrem.



CAPUT PRIMUM.

 Paulus uinctus Christi Iesu, et Timotheus frater Philemoni dilecto fratri, et laborum nobis participi, et Appie sorori carissime, et Archippo commilitoni nostro, et domestice eius Ecclesie. Gratia uobis et pax a Deo Patre nostro, et Domino Iesu Christo. Ut dignitatem epistole a se misse faceret,  ab iniuria sua cepit. Sicut enim peccati causa uinciri opprobrium est, ita e contra pro Christo custodie uincula sustinere maxima gloria; eo enim tempore quo hanc epistolam misit, in custodia erat. Quamuis autem clericus non fuerit Philemon, tamen intererat ecclesiasticis necessitatibus causa deuotionis, unde participem hunc dicit laborum. Sunt enim multi, qui cum sint digni; excusant tamen, infimos semetipsos iudicantes tanti ministerii: unde uere digni apparent.

 Gratias ago Deo meo, semper mentionem tui faciens in orationibus meis, audiens fidem tuam et caritatem, quam habes in Dominum Iesum, et in omnes sanctos; ut communicatio tua accepta fiat  in agnitione omnis boni, que in nobis est in Christo. Gaudere se dicit, et Deo gratias referre in precibus suis, quia firmus erat in fide, et bonis operibus insistebat: qui enim diligit Christum, [a 1Kb] probare hoc debet in seruos eius, sciens Dominum sibi imputaturum quidquid constiterit erogatum in seruis. Apostolus tamen hoc se dicit addere precibus, ut operatio eius cum cognitione fiat bonitatis; hoc est, ut tali hoc mente operetur, ut in futurum huius rei exspectet mercedem.

 Gaudium enim magnum habui et consolationem super caritate tua; quia uiscera sanctorum requieuerunt per te, frater. Manifestum est quia idcirco se significat letum esse; quia sanctorum necessitatibus utensilia ministrabat: unde et plus  gaudet, certus ex hoc quia obsequeretur et mandatis eius, quem constat esse potiorem.

 Quapropter multam fiduciam habens in Christo imperandi tibi, quod ad rem pertinet; propter caritatem tamen magis deprecor, cum sis talis, ut Paulus senex: nunc autem et uinctus Christi Iesu. Quantum ratio exigebat, dignum erat imperare discipulo magistrum ex fiducia apostolice auctoritatis: sed quia uir bonus erat Philemon, per affectum illum prouocat obaudire, quasi ceuum etatis, et uinctum Christi Iesu, id est, obligatum negotiis Dominicis, uel propter nomen eius subiectum uinculis, sicut erant et ipsi apostoli. Tales enim fuerunt Iudas et Silas, qui cum ex plebe essent primores inter fratres, obligauerant semetipsos Dominicis  actibus ; ut una cum apostolicis coagonizarent [b 1Kb] propter fidem Dei. Unde Silas particeps laborum inuenitur Apostoli.

 Obsecro te, pro meo filio, quem genui in uinculis, Onesimo quondam tibi inutili, nunc uero tibi mihique perutili, quem remisi ad te. Tu autem illum, sicut mea uiscera suscipe: quem ego uolueram apud me ipsum retinere, ut pro te mihi ministraret in uinculis Euangelii: sed citra tuum consilium nichil uolui facere; ut non uelut ex necessitate bonum tuum esset, sed uoluntarium. Non magnum est humilem inclinare se, laudabile uero sublimem uirum humiliare se; ideo Apostolus rogat eum, cui imperandi habet potestatem, ut in omnibus 318 forma sit ad profectum meritorum. Onesimum ergo profugum recurrentem  ad diuinum auxilium, cum esset in custodia urbis Rome baptizauit Apostolus , uidens in illo utilitatis spem. Quem sic commendat, ut suum animum in illo significet idoneum ex inutili factum tam secularibus, quam diuinis obsequiis.

 Forsitan enim idcirco secessit ad horam, ut in eternum illum reciperes: non iam uelut seruum, sed pro seruo dilectum fratrem, maxime mihi; quanto autem magis tibi et in carne et in Domino? Onesimus, offenso domino proprio, confugit longa  peregrinatione ad Apostolum; ut ostenderet se non ad hoc recessisse, ut delicti esset obnoxius, sed ut obliteratis peccatis, utilis reuerteretur in tantum, ut non solum domino suo equalis fieret meritis, sed et ipsi magistro frater. Et ne Philemon aliquod, ut assolet, quasi dominus aduersum seruum, fastidium inflationis pateretur, humiliat illum, cum dicit illum fratrem et in carne et in Domino; ut sublata humane conditionis causa, quia omnes ex uno sumus Adam, fratres nos cognoscamus: maxime cum fides accedit media, que omnem superbiam amputat.

 Si ergo [c 1Kb] habes me socium, assume illum sicut me. Tantum se affectum habere circa Onesimum ostendit, ut tunc Philemonem, quem superius laudat,  participem suum dicat, si istum sic susceperit, sicut Apostolum. Hoc est enim quod dixit Salomon: Seruo sapienti liberi seruient . Quod dictum terrori est Philemoni, ut saltem uel hac causa assumeret eum, si caritate flecti non posset.

 Si autem aliquid lesit te, aut debitor est, hoc mihi imputa. Nunc excusationem iracundie conuellit; ne forte sic lesum se esse ab eo quereretur, ut illi ignoscendum minime uideretur. Quod si esset, sibi imputandum dicit, per quem regni celorum heredes futuri sunt, qui ante peccauerunt.

 Ego Paulus scripsi manu mea, ego reddam; ut non dicam tibi quod etiam te ipsum mihi debes. Si qua offensa est Onesimi, cautionem suam  testatur se esse idoneam; ut pro illo satisfaciat. Et ut uerum loquatur, suberigit se, et dicit quia minus ab illo exigit, quam debere probatur. In seruo enim cogitur satisfacere; quia seipsum debito onerat.

 Ita frater, sic ego te fruar in Domino, refoue uiscera mea in Christo. Fiduciam habens obauditionis tue, scripsi tibi, sciens quia supra quam dico, facies. Modo blanditur, ut obauditio eius uoluntaria sit; ut possit fructum habere. Sic enim prouocat eum, ut amplius faciat, quam postulatur ab eo; solet enim fieri, ut qui uidet bene de se sentiri, meliorem se prebeat.

 Simul autem et prepara mihi hospitium; spero enim quod per orationes uestras donabor uobis. Ut sollicitiorem illum faciat, et magis obediat, uenturum  se esse illi significat; solent enim absentes contemni. Et ut quid Apostolus hic adhuc esse non dedignatur, qui semper tedia passus est et exitia, cedes, persecutiones, ac uincula, et cuius requies non erat, nisi in solo Christo? [d 1Kb] Sed propter profectum credentium, ut et inimicos crucis Christi confunderet ad Dei gloriam augmentandam, carnem suam passionibus offerebat; ut anime sue et corpori coronas immortalitatis acquireret.

 Salutat te Epaphras concaptiuus  meus in Christo Iesu: Marcus, Aristarchus, Demas, Lucas, adiutores mei. Ilos omnes participes glorie sue testatur.

  Gratia Domini nostri Iesu Christi cum spiritu uestro, amen. Hec subscriptio Apostoli est confirmantis epistolam missam. [a 1Kb]



[DE TRINITATE, ALIAS IN SYMBOLUM APOSTOLORUM, TRACTATUS.]





IN SEQUENTEM TRACTATUM ADMONITIO.

Liber, quem subiicimus, a Romane editionis curatoribus inter genuina sancti Ambrosii opera primum uulgatus est sub hoc titulo: In Symbolum Apostolorum Tractatus. At licet neque bibliothecam unde prodierit, neque exemplarium ex quibus prelo commissus sit, qualitatem uiri clarissimi nobis indicauerint, non proinde hesimus in iudicando, sed ex prima eius lectione mirari subiit doctos uiros, et acumine critico pollentes exstitisse, qui hanc opellam ingenio styloque Ambrosiano plane destitutam pro legitimo sancti Doctoris partu admisissent. Nobis tamen multo maior nata est admiratio, cum apographis duobus, quorum alterum e bibliotheca Regia, alterum e uaticana transcriptum habemus, ad memoratam collatis editionem, quantum hec ab illis dissideat, intelleximus. Tum uero non satis sciebamus, an magis detestanda esset impostoris impudentia, qui hunc tractatum tam fede interpolatum ac detruncatum illustrissimo Romane editionis presidi pro sano et integro supposuit, an dolende uices doctorum hominum, quibus postmodum imposuit eadem editio. Et sane uix aliunde clarius deprehendas, quam facile sit etiam eruditissimis uiris fucum facere; ut enim alios pretermittamus, constat in fraudem inductum esse Petauium ipsum , cum alibi, tum ubi de uoce suppositi agens ita disputat: Sequitur, inquit , suppositi nomen, quod minus Latinorum Patrum usu contritum est in ea significatione, que passim in scholis auditur, ut sit hypostasis aut persona. Apud Ambrosium tamen occurrit lib. in Symb. Apostol. cap. 12. Hanc, inquit, pro totius humani generis salute in unitate suppositi assumpsit. Quo loci aduertere est duplicem in errorem impegisse uirum doctissimum, et quod Ambrosio hanc commentationem adiudicarit, et quod uerba illa tamquam a uero eiusdem auctore profecta citauerit, que tamen non sunt nisi solius interpolatoris.

Quapropter ne quis in posterum ad idem saxum hallucinetur, subiectis in margine assutamentis, integrum operis textum representabimus ex fide predictorum exemplarium; in quibus tamen aliquid precessisse, quod perierit, ex coniunctione igitur, que statim excipit primam uocem, intelligitur. Certum est preterea inscriptionem ipsam, que a nobis prefigitur ex manuscriptis, ut ea quam proprio marte inditam huic libro uoluerunt editores Romani, haud paulo melior uideatur; non tamen uitio prorsus immunem esse, cum uniuersi argumenti, quod pertractatur, speciem atque ideam non pre se ferat. Enim uero in tres partes distribuitur iste libellus : quarum quidem prima est de Trinitate; at secunda in discutiendo incarnationis Dominice mysterio uersatur. Tertia de resurrectione mortuorum disputat, et que contra hanc ueritatem obiiciebantur ab hereticis, diluit. Addit etiam sub finem Auctor Operis hoc ipsum a se ex Patrum scriptis esse collectum. Et reuera non paucos locos hic agnouimus aut pro ingenio Auctoris nonnichil immutatos, aut sepe etiam iisdem uerbis mutuo sumptos, qui ex Hilario, uel Ambrosio, uel Augustino petiti essent. Quibus accedunt magna fragmenta e libris Tertulliani, et Hieronymi in Isaiam Commentariis, quod ultimum opus, cum non nisi post mortem Ambrosii lucubratum sit, uel solum detegere posset imposturam, ut nequaquam necesse sit ad styli, ac uersionis testimoniorum e Scripturis sacris allegatorum discrimen recurrere. Quo porro et res fiat planior, et breuitati eadem opera consulatur, que huic libello aliunde inserta deprehendimus, ad margines e regione annotanda curauimus.

Ceterum si quis nos roget, cuinam auctori hancce opellam adiudicemus; ingenue respondebimus in tanta exemplarium paucitate de hoc a nobis nichil explorati afferri posse. Id tamen certo dicere licet antiquum esse scriptorem illum, non solum quod codex Regius, in quo continetur ista commentatio, annos ut minimum sexcentos pre se ferat, uerum etiam quod in eadem nullius heretici nisi ueteris fiat mentio. Sed neque nimium coniecture nos penitebit, si hunc libellum et aduersus Priscillianistarum  sectam editum, et concilio sin minus Toletano primo, saltem Braccarensi secundo, quod anno 563 uulgo ponitur, crediderimus supparem esse. Etenim eadem capita hic disputantur, que contra eosdem hereticos in synodi Toletane Regula Fidei, in epistola 15 sancti Leonis ad Turribium, et in synodo Braccarensi secunda constituuntur. Admodum ergo probabile est hunc eumdem tractatum non ad exponendum Apostolorum symbolum, sed ad uindicandam Toletanam fidei regulam scriptum fuisse. Quod enim in ea memorantur quidam errores, quorum in illo mentio non fit, id inde ortum existimamus, uel quod Auctor precipuos tantum delegerit, quos refelleret, uel quod  illi ipsi heretici pro innata sibi leuitate ac inconstantia eosdem errores iam abdicassent. ueri etiam simillimum est non alia de causa eumdem librum Ambrosii nomine insignitum esse, nisi quia constaret sanctum Presulem contra memoratos hereticos conscripsisse opera bene multa, quorum lectione Paternus Braccarensis episcopus ad fidem ab eadem heresi conuersum se esse testificatur: et ex quibus operibus plura forte an hic noster Auctor est mutuatus.





DE TRINITATE, ALIAS IN SYMBOLUM APOSTOLORUM, TRACTATUS. 



321 CAPUT PRIMUM.---


Nullus igitur qui sanum sapit omnipotentem Deum, qui Trinitas et spiritus est, corpus aliquod uisibile aut palpabile arbitretur: sed simplicem rationabilem, inuisibilemque naturam intelligat, [a 2Kb] et que nulla omnino compage solidata, aut aliquid ei extrinsecus, aut aliunde uideatur adiunctum: quem nulla substantia, nulla creatura, nulla umquam dominatio antecedit. Fons ergo et principium uirtutum omnium, uisibilium et inuisibilium creaturarum, id est, celestium et terrestrium conditrix, sancta et inseparabilis Trinitas est, que in se recipit nichil externum; ne circumscripta uideatur, aut alicuius rei indiga esse inueniatur, cum pura et unimoda ac mystica, et ut ita dicam, unione fecunda semper est. Tanta est enim in tribus inseparabilis  et inconfusa unitatis essentia, ut nichil extra se sancta Trinitas agere uideatur: in qua sancta et inseparabili Trinitate uera est eternitas, [b 1Kb] immutabilis ueritas, et eterna ac perfecta est caritas. Et ideo uerius cogitatur Deus, quam dicitur; quia incomprehensibilis semper est. Deus ergo omnipotens qui nec sexum habet, nec etatem, nec definita corporis membra, sic se uoluit excellentissime, euidentissime, [c 1Kb] atque magnificentissime predicari. Aeternitas ergo in Patre, species in imagine, usus in munere est : et hec tria unus est Deus; non tamen in unius singularitate persone, sed unius Trinitatis essentia constans. Unus ergo diligens [d 1Kb] eum, qui de illo est: et unus diligens eum, de quo est: et ipsa dilectio idem unus utrorumque, id est, Spiritus sanctus. Et tamen tria hec, ut dictum est, unus bonus, uerus, iustus, lumen, uita, ueritas, spiritus atque caritas est Deus. Deus ergo, quia eternus et auctor est omnium, compositus intelligi non potest; ne anteriora Deo sint, quibus putatur esse compositus. Cunctam ergo creaturam, que non est quod ipse, non fecit nisi ipse. Ergo eternus appellari non potest, nisi is qui initio et fine caret, id est, Deus Pater, qui ceternum sibi et coomnipotens uerbum et Spiritum habet. Quod intellectum  perspicue probat substantiam Filii ac Spiritus sancti ante omnem creaturam exsistere, et extra omnia tempora, atque principium in Deo Patre semper permanere. Spiritus ergo sanctus non est genitus, sed genitoris genitique suauitas, sanctitas atque eternitas est. Nam cum Pater sit Spiritus, et Filius Spiritus: et Pater sanctus, et Filius sanctus; proprie tamen de Spiritu dicitur Spiritus sanctus. Quia ergo ceternus est, et communis ambobus, id ipse uocatur, quod ambo sunt.



CAPUT II.---

[e 1Kb] Quanta iam temeritate et infelicitate  censentur Ariani, qui dicunt: Erat tempus quando non erat Filius, lector intelligit. Numquid enim potuit esse tempus quando Pater sine uita, sine sapientia, sine uirtute, sine uerbo, quod Christus est, fuerit? Absit; cum manifeste ipse declaret Pater dicens: Eructauit cor meum uerbum bonum . Quod comprobans beatus Ioannes dicit: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Quidquid ergo incorporale 322 est et inuisibile, diuersitate locorum non potest separari. Si enim noster sermo, aut uirtus, aut sapientia, a nobis separari non potest, nisi cum e corpore abscedimus, quomodo hec ab immortali et omnipotente  Deo, qui omnia per uerbum suum ex nichilo fecit, poterunt separari? Nam cuius erit Pater secundum impios hereticos, si ab eo Filii natura separatur? Et rursus Filius cuius erit Filius, si non origo sua referatur ad Patrem; ut sit ille qui genuit, et ille qui ex eo genitus est? Pater ergo qui origo est deitatis et bonitatis, recte et in Filio et in Spiritu sancto intelligitur et sentitur: in illo, id est, in Filio, uelut uerbo, uirtute et sapientia: in hoc autem, [a 1Kb] uelut Spiritu ab ipso procedente. Ita ergo rectum et catholicum est, ut et unum Deum secundum [b 1Kb] ueritatem substantie fateamur, et Patrem et Filium, et Spiritum sanctum in sua quemque subsistentia sentiamus. Absque [c 1Kb] ulla est ergo fine credenda sancte Trinitatis diuinitas, [d 1Kb] et ad sentiendum  etiam ipsi menti difficilis. Et hoc solum est, quod ex ea comprehendimus, quia comprehendi non potest. Una est ergo in tribus deitas, et tria sunt in quibus deitas. Nulla ergo in unitate confusio, [e 1Kb] neque in diuinitate discidium est. Et ideo pariter abiicienda est et stulti Sabellii commixtio, et impii Arii separatio: contraria etenim sibi, sed eque impia protulerunt. [f 1Kb] Sabellius enim dum omnia nominari putat, nichil esse unumquodque designat; quoniam quidem desinit esse quod est, cum in alterutrum, id quod esse dicitur uniuscuiusque, transfunditur: Arius autem dum creaturam Patris Filium, Spiritum uero sanctum Filii impie asserit esse creaturam.



CAPUT III.---

Sed abiectis istis impietatibus et  spretis, nobis, sicut beatus Paulus apostolus ait: Unus est Deus Pater, ex quo omnia; et unus Dominus iehsu Christus, per quem omnia; et unus Spiritus sanctus, in quo omnia . Hoc ipsum autem quod dicimus, ex quo, et per quem, et in  quo omnia; non naturam secamus, sed unitatem et nature, et uoluntatis, et operationis confitemur. Unus ergo Deus in his tribus, et hec tria unus est Deus. Quod ita esse idem comprobat Apostolus dicens: Ex ipso, et per ipsum, et in ipso omnia: ipsi gloria in secula seculorum, amen . Cuius rei congruens Dauid propheta dicit: Benedicat nos Deus, Deus noster, benedicat nos Deus; et metuant eum omnes fines terre . Pater ergo pater est sine initio; neque enim est aliud aliquid unde Pater sit: et Filius Filius est absque initio dumtaxat; de Patre enim est, et creator omnium temporum est: et ideo non sumit initium ex tempore , quia uerbum, quia uirtus, quia sapientia est, que omne tempus et fecit et antecedit  . Spiritus autem sanctus uere Spiritus est, procedens quidem ex Patre [g 1Kb] : sed non est et ipse Filius; quia non generatur, [h 1Kb] sed procedit a Patre. Omne enim quod est, aut ingenitum est, aut genitum, aut factum. Est ergo quod neque natum, neque factum est: est quod natum est, et factum non est: et est quod neque natum, neque factum est: et est quod factum est, et natum non est: et est quod factum est, et natum est, et renatum est: et est quod factum est, 323 et natum est, et renatum non est. Nunc autem propositorum memores, singulis iam rebus substantias designemus. Quod ergo neque natum, neque factum est, Pater est: non enim ab aliquo est. Quod autem natum est, et factum non est, Filius est, qui a Patre  genitus est. Quod uero neque natum neque factum est, Spiritus sanctus est, qui a Patre [i 1Kb] procedit. Quod etiam factum est, et natum non est, celum, et terra, et cetera que sunt. Quod autem factum est, et natum est, et renatum est, homo est, qui primo nascitur carnalis, et in baptismo renascitur spiritualis. Quod uero factum est, et natum est, et renatum non est, animalia sunt.



CAPUT Iu.---

Ut ergo singula doceamus exemplis; de Patre enim ita scriptum est: Unus enim Deus Pater, ex quo omnia ; de Filio autem: Unus Dominus iehsu Christus, per quem omnia ; et iterum: Unus enim Deus, unus et mediator Dei et hominum homo Christus iehsu ; de Spiritu uero sancto: Nemo enim nouit que sunt hominis,  que in ipso sunt, nisi spiritus hominis, qui in ipso est: ita et que Dei sunt, hominum nemo nouit, nisi Spiritus Dei ; et iterum: Spiritus autem scrutatur etiam alta Dei . Quod autem Pater et Filius et Spiritus sanctus initio careat, exinde demonstratur,  quia quod Pater est, esse non cepit; et si non cepit, nec Filius cepit: Spiritus autem sanctus, [a 1Kb] qui a Patre procedit, nec ipse cepit; quia processio eius continua est, et ab eo est, qui non cepit: non enim Pater cepit esse, et quia non cepit, nec Spiritus cepit esse; ea ratione quia et in ipso est, et eius est. De Filio iterum quod non cepit, euangelista testatur dicens: In principio erat uerbum, et uerbum erat apud Deum, et Deus erat uerbum. Hoc erat in principio apud Deum . Ergo quia erat, non cepit; et quia apud Deum erat, non cepit: et quia Deus erat, non cepit: et quia hoc erat in principio apud Deum, non cepit: quia ita Deus ex Deo natus est, ut cepisse nesciat. Neque ergo fraudatus est Pater, eo quod ingenitus est, aut quia genuit Filium: neque  Filius defraudatus, eo quod generatus est, aut quia ex ingenito generatur: neque Spiritus sanctus defraudatus est, quia utrorumque, id est, Patris et Filii est. Sic tamen eorum est, ut neque in Patre, neque in Filio refundatur; quia Deus est, neque initium, neque ullum finem habens, utpote qui Patri et Filio [b 1Kb] et ceternus est; quia ubi uult, et quos uult, et quantos uult, et quantum uult, inspirat sua propria uoluntate . Replet ergo gratia sua quos uult, et quantos uult, et quantum uult; non ipse repletur: perfectionem prestat, non accipit: sanctificat, non autem ipse sanctificatur.



CAPUT u.---

Hic ergo sicut Pater ac Filius et uita est et uiuificans, et lux est et illuminans, et bonus et bonitas, et sanctus et sanctitas :  hic est Spiritus adoptionis, hic est qui dona sua diuidit singulis, prout uult : hic est Spiritus sapientie et intellectus, scientie et pietatis, consilii et uirtutis ac timoris Dei : hic est Spiritus sanctus, per quem Pater agnoscitur, et Filius glorificatur; et a quibus solis ipse cognoscitur, et qui solus omnia eorum per unitatem nature nouit: hic est de quo Filius dixit: Et Pater meus dabit bona petentibus se , hoc est, aut ipsum, aut omnes gratias eius. Sicut ergo Dominus Christus et uerbum, et uirtus, et sapientia, et iustitia, et margarita, et lux, et uia, et resurrectio, et cetera que de eo scripta sunt, appellatur; ita et Spiritus sanctus sapientie, intellectus, consilii, fortitudinis, scientie, pietatis ac timoris, ut iam dictum est,  nuncupatur. Non tamen quod diuersus sit iuxta differentias nominum, sed quod unus atque idem cunctarum uirtutum fons sit atque principium, qui in Domino Christo, utpote sue nature consorte, semper inhabitauit. Isti sunt septem oculi, qui in Zacaria propheta in uno lapide , id est, Domino Christo dicuntur inesse. Proprietas [c 1Kb] ergo, unicuique immobilis: sed unus cultus, una ueneratio, una sanctificatio semper Patris et Filii et Spiritus sancti est. Neque enim dignum est aut Filium defuisse  Patri, aut Spiritum sanctum defuisse Filio, sicut impii heretici mentiuntur. Nos ergo hec precauentes, seruemus bonum propositum, quod a sanctis Patribus suscepimus. Adoremus Patrem et Filium et Spiritum sanctum, in Filio Patrem, in Spiritu autem sancto Patrem et Filium intelligentes: diuidentes antequam coniungamus, et iungentes antequam diuidamus: 324 unitatem in Trinitate uenerantes, et Trinitatem in unitate confitentes. Tota ergo a nobis sancta Trinitas adoranda est; quia tota regalis est, quia unius potestatis est, et unius glorie est supra mundum, supra tempora, increata, inuisibilis, incomprehensibilis, inuestigabilis: que quo ordine apud semetipsam sit, ipsa sola cognoscit; a nobis autem equaliter adoratur. In qua inuisibili et ineffabili  sancta Trinitate nichil tam proprium, tam fixum intelligere debemus, quam pacem et quietem. Neque enim dissensio ulla in natura Dei est, quia nec dissolui posse sentienda est, utpote que pax semper et caritas est. Si enim quatuor substantie, id est, [d 1Kb] calor, sanguis, flegma et humor, hominem faciunt, et unus homo est; tu in unitate Trinitatem, aut in Trinitate unitatem quomodo non intelligis? Deus ergo Pater omnipotens, omnipotens uerbum et Spiritum habens, supra humanam intelligentiam est, et ultra quam cogitari potest, incomprehensibilis et eternus: quem tunc, quantum fas imbecillitatis nostre permittit, possumus agnoscere; quando Dominum Christum, qui eius [e 1Kb] forma, et unicus filius est, nouerimus; quia sicut ipse ait: Qui uidit Filium,  uidit et Patrem, qui misit eum, et qui in eo est, et qui in eo manet ; et iterum: Hec est autem uita eterna, ut cognoscant te Deum uerum, et quem misisti, Iesum Christum . Ergo omnipotens Pater nomen Patris per Filium sortitus est; quia nemo sine filio pater esse uel dici potest, neque filius sine patre. Unigenitum uero Dei Filium, uerbum, et sapientiam, ac Spiritum eius sanctum substantialiter equales per omnia Patri confiteri honorificum est. Nam quis reuera aut colorem, aut habitum, aut magnitudinem uerbi et sapientie, iuxta quod sapientia est, ac Spiritus sancti coaptauit; ut gradus illic requirat, et ordines faciat, ubi omnia inuisibilia et unita ac pacifica semper permanent?



CAPUT uI.---

Primum ergo omnium credendum est unum esse Deum, qui cuncta ex nichilo per uerbum suum fecit, et per Spiritum sanctum animauit: qui cum uniuersa capiat, ipse a nemine capitur. Quod ita esse uno uersiculo Dauid propheta comprehendit dicens: uerbo Domini celi firmati sunt, et Spiritu oris eius omnis uirtus eorum . Iste est Spiritus sanctus, qui in principio et fabrica mundi ferebatur super aquas . Iste est in quo Moyses et Aaron coram Pharaone rege Aegypti  signa fecerunt, et de quo Magi dixerunt: Hic digitus Dei est . Iste est qui in Moyse, et in omnibus sanctis patriarchis et prophetis atque apostolis locutus est ; de quo Apostolus dicit: Et nos omnes uno Spiritu potati sumus . Iste est, qui carnem uerbi Dei in sacrum uirginis uterum fabricauit : iste est, quem post baptismum Pater super Filium misit : iste est, cuius uirtute iehsu plenus reuersus est a Iordane, et regressus est in Galileam : iste est, quem Pater petentibus se dat : iste est, qui a Filio aduocatus noster apud Patrem, et alius paraclitus appellatur, quem Filius ad nos missurum se esse promisit . Si ergo unius nature non esset cum  Patre et Filio, numquam alius a Filio paraclitus diceretur: idcirco ergo alius paraclitus dicitur, ut equalitatem nature ac potestatis agnoscamus. Alius ergo a nobis ad Patrem ascendens, alius ad nos a Patre ueniens, paternum erga nos semper ac piissimum affectum declarat. Qui numquam nos in tentationibus istius mundi et miseriis nec sine aduocato nec sine consolatore esse patitur. Iste est, qui una cum Patre Filium pro salute generis humani misit, sicut Esaias propheta ex persona Filii loquentis testatur dicens: Dominus misit me, et Spiritus eius . Iste est, in quo iehsu demonia eiiciebat: iste est, quem Dominus iehsu Christus post tertiam diem resurgens a mortuis, dedit discipulis suis dicens: Accipite Spiritum  sanctum; quorum remiseritis peccata, remissa sunt: quorum autem retinueritis, retenta sunt . Iste est, qui die Pentecostes super apostolos descendens, diuersas eis impertitus est linguas et gratias , sancti Iel prophete uaticinium  complens. Iste est, qui in sanctis martyribus loquens, diabolum et aduersarios Christi uicit: iste est, qui Paulum impleuit, et [a 1Kb] in apostolatum segregauit . Iste est, qui diuersa dona sua in singula membra Domini Christi usque in finem mundi operatur . Iste est, qui non solum a nobis tristitias et merores et malas turpitudinum cogitationes expellit; uerum etiam Dei in nobis memoriam tribuit, 325 ut merito cum Dauid propheta dicere possimus: Memor fui Dei, et  delectatus sum ; et iterum: Memor ero mirabilium tuorum . Iste est, qui nobis recte credentibus, et bene operantibus adueniens, tenebras et angustias ac pusillanimitatem cordis et sua nos luce illuminans, miscet sensui nostro sensum Christi; ut uitam nostram, que in Christo est abscondita, cogitemus; et in eternis et superuenturis seculis, qui noster status sit, consideremus,  sequentes Iesum Filium Dei, qui penetrauit celos, et in dextera Dei sedens, et in omni consistens loco, nichil sue presentie uacuum dereliquit. [b 1Kb] Si tamen non eum unius loci spatio contineri pro dispensatione corporis pro nostra salute suscepti putemus, aut circumscriptum secundum diuinitatis et incorporalitatis sue naturam. Diuersitate locorum diuinitas non potest separari; quod ita esse ipse Saluator comprobauit dicens: Nemo ascendit in celum, nisi qui de celo descendit, Filius hominis, qui est in celo . Non ergo ad explenda opera sua loco indiget Spiritus, uerbum, uirtus, sapientia, splendor, imago, uapor, et splendor Dei sine macula: que omnia sine dubio personam Filii demonstrant. Nullum ergo exstitit tempus, quando  Pater sine Filio, aut Filius sine Patre, aut Spiritus sanctus sine Patre ac Filio fuerit.



CAPUT uII.---

Proprium ergo Dei est non cepisse, sed semper idem esse, quod semper est. Quod ita esse de semetipso comprobat Deus loquens ad Moysen: uade, et dic filiis Isrel: Qui est, misit me ad uos . [c 1Kb] Iste est Spiritus sanctus, qui neque natus, neque factus est: sed est infectus, sicut Pater ac Filius. Iste est Spiritus sanctus, qui lapsos erigit; et iacentibus occasionem tribuit resurgendi, singulaque iuxta uarietatem meritorum, et uoluntatem Patris ac Filii dispensat, quorum omnia non per inuestigationem, sed per unitatem nature nouit. Ipse est, de quo propheta ait: [d 1Kb] Spiritus Domini multiplex, mundus, incoinquinatus,  et sanctus est . Sicut ergo lumen tenebras non recipit, sic et Spiritus sanctus per naturam habet, ut omnium sordium incapax sit. Iste est, qui se transfert a cogitationibus, que sine Deo sunt. Iste est, qui se in animas sanctas infundit et amicos Dei atque prophetas constituit. Nisi ergo quis Spiritum sanctum habuerit, nec Pater nec Filius, quorum est, et cum quibus unus est Deus, ad eum ueniunt; ut apud eum mansionem faciant. Iste est spiritus sapientie, qui ideo multiplex appellatur, eo quod multa in se habeat, [e 1Kb] et que habet, hoc et est, et per omnia unus est, nec in aliquid eorum, que operatur, ipse mutatur; sicut imago ex annulo, que in ceram transit, et annulum non relinquit. Quod ita esse Dominus comprobat, ad Moysen dicens:  Auferam igitur de Spiritu, qui est in te; [f 1Kb] et dabo illis septuaginta , quasi scilicet ignis de igniculo transferatur, absque detrimento eius, unde sumitur. Ob hanc ergo incommutabilitatem et diuersam operationem dictum est a Domino de sancto Ioanne Baptista, quod in spiritu ac uirtute Elie uenerit . Iste est, quem Deus misit in corda nostra clamantem: Abba pater ;  et in quo clamamus: Abba pater; utrumque enim dictum est, [a 1Kb] et accepisse nos Spiritum clamantem: Abba pater; et accepisse nos Spiritum in quo clamamus: Abba pater . Exposuit ergo quod dixit, clamantem, hoc est, clamare nos facientem. Iste est Spiritus, qui gemitibus inenarrabilibus postulat pro nobis, quando quid orare oporteat, humana fragilitas ignorat . Quod in seipso sanctus Apostolus non tantum uerbo nos edocuit, uerum etiam suo nobis demonstrauit exemplo , hinc quando contra utilitatem suam ac perfectionem nesciens orabat, ut discederet ab eo stimulus carnis, qui eum colaphizabat: quem postea ab ipso Spiritu sancto [b 1Kb] eruditus, idcirco eum dixit datum sibi, ne magnitudine reuelationum suarum  extolleretur, et aliquod boni damnum pateretur. Sed quia eum Dominus diligebat, qui semper diuinitatis sue potentiam per infirma queque consueuit ostendere, non fecit quod ignoranter petebat. Ipse est Spiritus 326 sanctus, qui in Ecclesia catholica toto orbe terrarum diffusa omni se gratiarum fonte diffudit. Iste est [c 1Kb] Spiritus Domini Iesu , qui in fine mundi antichristum potentia sua interficiet . Iste est Spiritus sanctus, quem nullus hereticorum habet; qui licet omnes habere se Christi baptisma putent, tamen nisi ueniant ad Ecclesiam Christi, Spiritum non poterunt habere Christi. Quod ita esse comprobat beatus Paulus apostolus dicens: Si quis Spiritum Christi non habet, hic non est eius . Et iterum: Nemo potest  dicere, Dominus iehsu, nisi in Spiritu sancto . Quod confirmans beatus Ioannes apostolus et euangelista , dicit: In hoc cognoscitur Spiritus Dei, omnis spiritus qui confitetur Iesum Christum in carne uenisse, ex Deo est, et omnis spiritus, qui soluit Iesum, ex Deo non est: et hic est antichristus, quem audistis quoniam uenit; et nunc iam in mundo est; et iterum: Quis est qui uincit mundum, nisi qui credit quoniam iehsu est Filius Dei . Hic est qui uenit per aquam et sanguinem iehsu Christus, non in aqua solum, sed in aqua et sanguine. Et Spiritus est qui testificatur quoniam iehsu est ueritas; quia tres sunt, qui testimonium dant in terra, spiritus, aqua et sanguis, et tres unum sunt.



CAPUT uIII.---

Iuste ergo eis qui eum sine Spiritu  sancto Dominum confitentur, dicturus est in iudicio: Quid autem uocatis me, Domine, Domine, et non fecistis que dixi ; et mecum non colligentes sparsistis populos et membra mea,  pro quibus ego sanguinem fudi meum? Et ideo oblatio hereticorum, qui Spiritum sanctum non habent, non in Dei cultum, sed [d 1Kb] in cultum demonum proficit. Quidquid enim in synagogis suis heretici, id est, in conuenticulis Satane loquuntur, non est doctrina Domini, [e 1Kb] sed ululatus et prestigia demonum sunt. Isti enim sunt, quibus Spiritus sanctus per Esaiam prophetam dicit populum Iudeorum parasse mensam dicens: [f 1Kb] Et parabatis mensam Fortune ; et ideo tam ipsos quam peccatores, qui semetipsos non iudicantes, audacter ad sacrosanctum corpus et sanguinem Christi accedunt, increpat Apostolus dicens: Non potestis mense Domini participes esse, et mense demoniorum: non potestis calicem Domini bibere et calicem demoniorum  . [g 1Kb] Hec de oblatione hereticorum dicta sufficiant; nunc autem ad ordinem reuertamur.



CAPUT IX.---

Quidquid ergo de Spiritu sancto diximus, hoc similiter et a Patre et a Filio fieri intacta et indiscussa dimisimus; licet pro certo nouerimus quia sancta et inseparabilis Trinitas numquam aliquid extra se nouerit operari. Et ut ita esse clareant que dixi, breuiter insinuabo. Incarnationem uerbi Trinitas fecit, et tamen non pertinet incarnatio nisi ad uerbum . uocem de celo super Filium post baptismum Trinitas fecit, et tamen non pertinet nisi ad Patrem. [h 1Kb] Aduentum Spiritus sancti supra Filium in specie columbe  Trinitas fecit, et tamen non pertinet nisi ad Spiritum sanctum.  [i 1Kb] Quam trinam operationem in unitate manentem comprobat beatus Apostolus dicens: Diuisiones enim gratiarum sunt, unus autem Spiritus; et diuisiones ministeriorum sunt, unus autem Dominus: et diuisiones operationum sunt, unus autem Deus qui operatur omnia in omnibus . Tria ergo hec unam credentibus tribuunt gratiam, [i 1Kb] quia non alia atque alia est substantia sancte et inseparabilis Trinitatis. Cum ergo [k 1Kb] singula et Pater et Filius et Spiritus sanctus dicantur operari, omnia tamen pariter operantur. Sapientia condidit, Spiritu animauit, et iusto ordinauit iudicio. Ipse ergo iustitia sua mundum in uarias formas distribuit, et gratia sua ordinante, tanta illius membra incomprehensibiliter dispensat, continet et gubernat: cuius prouidentie gubernatio tam iusta,  [l 1Kb] tam arcana, tam occulta est; ut que putatur pena, medicina sit patienti. Unus ergo Deus in sancta Trinitate consistens hec operatur: quod ipse de se comprobans, per Esaiam prophetam dicit: Ego Dominus,  et non est [a 1Kb] amplius extra me , hoc est, preter uerbum et Spiritum meum, uirtutem ac sapientiam 327 meam, que in me est semper; [b 2Kb] nullus est alter Deus atque saluator, de quo idem propheta dicit: Et mittet eis Dominus saluatorem, qui eos saluos faciat a peccatis eorum . Et iterum ex persona Patris supra scriptus propheta dicit: In memetipso iuraui, quia egredietur ex ore meo uerbum, et ad me uacuum non reuertetur . Non est reuera uerbum Patris ad eum uacuum reuersum, quia obsides salutis nostre, id est, ueram animam et uerum corpus susceptum in dexteram collocauit Patris. Quod ita esse futurum in Spiritu propheta intuens dicit: uere tu es Deus absconditus , id est, in carne, Deus Isrel Saluator; et iterum: Absconditus uultus eius et  despectus ; ut scilicet humano corpore diuina potentia celaretur; et iterum: Et homo est, et quies cognoscit eum ? Et iterum: Hic Deus noster, non estimabitur ad eum alius, qui in terris uisus est, et cum hominibus conuersatus est , et iterum: Homo in dolore, et sciens ferre infirmitates ; uerum scilicet corpus hominis per hec uerba, et ueram demonstrans animam, qui sciens ferre infirmitates diuinitate superauit, pacificans per sanguinem crucis sue, siue que in celis sunt, siue que in terra . Claruit enim per hec uerba, in Dominum Iesum Christum, non ex parte ueritatem, et ex parte mendacium: sed omnem in eo esse ueritatem, id est, et Dei hominis.



CAPUT X.---


Sed hoc non intelligit humana sapientia, quam condemnat beatus Apostolus dicens: Fides uestra non sit in sapientia hominum, quorum Dominus cogitationes nouit, quoniam uane sunt : sed in uirtute Dei ; et iterum : Non edocti [c 1Kb] humane sapiente uerbis, sed edocti Spiritu sancto . Ergo fides non sit in hominum sapientia, et heresis non est. In Patre ergo semper Filius et Spiritus sanctus est; quod ita esse ipse Filius confirmat dicens: Ego et Pater unum sumus : unum propter naturam diuinitatis, sumus propter personarum proprietates; et iterum: Ecce uenit hora . . . ut me solum relinquatis; et non sum solus, quia Pater mecum est ; et iterum:  Opera que ego facio, Pater in me manens, ipse facit ea . Ipse est ergo semper in Patre Filius, qui ad Moysen dicit: Qui est, misit me ad uos . Ipse est, cui perfecto orbe congaudebat Pater; quia tantam molem terre fundasset super maria, et super flumina collocasset eam; ut elementum grauissimum super tenues aquas eius penderet arbitrio. In stabilitate ergo orbis terrarum, quando illius fundamenta pater firmabat, nullus erat cum eo preter eos, qui erant in eo, id est, Filius et Spiritus sanctus. Erubescant ergo impii heretici, qui Filium Dei aut Spiritum sanctum creaturam dicunt, aut fuisse tempus, quando non fuerint; neque enim temporum conditor habet aliquando principium. Quidquid ergo Filius loquitur, uerba sunt Patris, et  uerba sunt Spiritus sancti: quidquid Pater loquitur, uerba sunt Filii, uerba sunt Spiritus sancti: quidquid Spiritus sanctus loquitur, uerba sunt patris, uerba sunt Filii Dei. Ergo unius, qui complet omnia, et in quo sunt omnia, his uerbis sub mysterio sancte Trinitatis notitia predicatur; ait enim Filius: [d 1Kb] Spiritus sanctus a Patre procedit ; tamen propter societatem unitatemque nature a Filio mittitur: qui Filius ab Isaia propheta in regnantis habitu uisus est, sed propter consortium maiestatis unitatemque substantie Spiritus sanctus in propheta est locutus:in Cherubim sane et Seraphim, ubi ipsa uisio facta describitur, ex parte ostenditur Dominus, et ex parte celatur; duabus siquidem alis uelabant faciem eius, et duabus uelebant pedes  eius, et duabus uolabant . uelantur ergo ea, que ante mundum fuerunt, et ea que post mundum erunt, que nec oculus uidit, nec auris audiuit : ea uero que in sec diebus facta sunt, nobis in notitiam per sacram lectionem uenerunt. Nos ergo in Patre et Filio et Spiritus sancto non solum unam operationem, sed et equalitatem confitemur; [e 1Kb] quia ubi equalitas, 328 ibi eadem natura, eademque substantia est. [f 1Kb] Propterea, inquit Euangelista , eum Iudei persequebantur, quia non solum soluebat sabbatum, sed etiam Filium Dei se dicendo, equalem se faciebat Deo. Quod ipse Dominus comprobat dicens: Ego et Pater unum sumus, et ego in Patre, et Pater in me est; et iterum: Pater quod dedit mihi, maius  omnibus est; et nemo potest rapere de manu mea; statimque infert: Et nemo potest rapere de manu Patris . Si ergo de manu Filii que Pater dedit, nemo potest rapere, et hec eadem in manu Patris sunt, que non rapiuntur ab eo; liquido comprobatur omnia Patris et Filii ac Spiritus sancti, qui et Patris et Filii est, esse communia: et Filii manu teneri, que Patris sunt; et Patris manu teneri, que Filii sunt. Dominus ergo Christus Dei et hominis filius, qui semper erat cum Patre et in Patre, duobus locutus est modis, id est, nunc secundum diuinitatis sue gloriam, nunc secundum nostre nature hominem susceptum. Pater ergo in Filio, et Filius in Patre est, in utroque Spiritus sanctus est: [a 1Kb] et ideo recta confessio mysterii  sancte et inseparabilis Trinitatis ignoratio nostra est; cum enim sanctus Apostolus iudicia Dei inscrutabilia esse testetur , iam ipse cuius inscrutabilia et occulta sunt, quam inscrutabilis et occultus sit, sapiens lector intelligit. Qui tamen sanctus Apostolus non dixit: Difficile inueniuntur iudicia Dei, aut numquam; ne spem penitus inquirentium amputare uideretur: sed ait, Inscrutabilia sunt iudicia Dei. Quamuis ergo proficiat quis in scientia, et sapientie deditus, arcana rimetur; tamen creata natura increati substantiam [b 1Kb] numquam potest comprehendere. Cum enim aliqua inuenerit, rursum alia se offerunt questioni; cum illa repererit, [c 1Kb] alia innumera quoque inueniet. Tanta itaque inuestiganti semper materia suggeritur, ut reliquorum  [d 1Kb] ignoratio inuoluat priorum scientiam. Unde et sapientissimus Salomon [e 1Kb] naturas rerum difficultatesque cognoscens, et imponens mensuram sapientie sue ait: Dixi, sapiens efficiar, et ipsa longius recessit a me quam erat, et excelsa profunditas, quis inueniet eam? et iterum: Plura enim opera Domini in absconditis sunt; et iterum: Quemadmadmodum nescis que sit uia spiritus, et qua ratione compingantur ossa in uentre pregnantis; sic nescis opera Dei, qui fabricator est omnium; et iterum: Altiora te ne quesieris, et fortiora te ne scrutatus fueris; et iterum: Quemadmodum qui mel multum comedit, non est ei bonum; sic qui scrutator est maiestatis opprimitur gloria . Et reuera nichil tam uerum, nichil tam manifestum;  scriptum est enim: Delicta quis intelligit ? Si ergo delicta sua homines non intelligunt; quanto magis naturam Dei et consilia eius minime poterunt inuenire! Quod comprobans propheta  dicit: Generationem eius quis enarrauit ?



CAPUT XI.---

In hunc ergo unum Deum Patrem omnipotentem credimus, uisibilium et inuisibilium conditorem, cuius iudicia atque consilia occulta sunt, iniqua autem numquam. Qui tamen Pater sine ullo sibi patre Pater est: et idcirco Filius de hoc genitus, cuius generationem humanus sermo edicere non ualet, inferior ab eo esse non potest; quia, ut dictum est, uerbum, uirtus et sapientia eius est. Deum ergo [f 1Kb] Dominum fatemur, Deum Filium Dei Patris altissimi, unici unicum, et cum Patre ac Spiritu sancto unum Deum esse confitemur; cuius licet [g 1Kb] equalitatem humanus sermo explicare nequeat, incarnationis tamen eius sacrosancta ac ueneranda  mysteria a sancto Gabriele Archangelo sanctam uirginem Mariam, [h 1Kb] que uerbo feta sola conscia aure maritata est, alloquente cognouimus. Ait enim: Spiritus sanctus superueniet in te, et uirtus Altissimi obumbrabit tibi; ideoque et quod nascetur ex te sanctum, uocabitur Filius Dei . Non ergo hec generatio, qua de uirgine pro salute nostra natus est, posteriorem eum facit Patri 329 siue tempore, siue potestate; quia non est temporalis genitor, ut Filio preiudicetur ex tempore, quia eternus Pater Filium genuit ceternum: nec extrinsecus natum aut factum, ut heretici mentiuntur, sed ex propria substantia Patris generatum uera fides habet. Ex Deo ergo uero, in quo eternitas et omnipotentia perfecte et sancte Trinitatis consistit, uerum Filium confiteri  honorificum est: et ideo sicut in Patre nos conuenit credere, ita et in Filio; [i 1Kb] quia hoc omnino est ille qui genitus est, quod ille qui genuit. Credimus et in Spiritum sanctum, cuius maiestatem, potentiam et equalitatem, quam cum Patre et Filio possidet, ipso donante, iam superius ostendimus, procedentem ex Patre, et communem cum Patre et Filio deitatem, operationem, ac substantiam possidentem: et distinguentes personas in proprietatibus suis; deitatem tamen sancte Trinitatis inseparabilem confitemur; quia quod nominibus, et personis dirimimus, hoc potestate et deitate et unitate iungimus. Ergo uocabulum sancte Trinitatis grande mysterium et arcanum est; et ideo quando de spiritualibus nobis sermo est, nichil de carnalibus est omnino ante oculos  cordis proponendum. Sancte ergo et inseparabili Trinitati [i 1Kb] lux inuisibilis, uirtus inseparabilis, substantia incomprehensibilis, uita interminabilis est, cui pax sempiterna omnis assistit, quam nulla umquam  creatura penetrat, nulla conturbat. Si quis ergo extra Patris maiestatem aut Filium uocat, aut Spiritum sanctum, uidetur sibi spem de semetipso petere, id est, de simili, non de superiori natura; omne enim quod creatum est, quantum ad hoc pertinet, ex eo quod non erat, factum est, et simile sibi est. Ergo Domino Christo Deus Pater [a 1Kb] propria generatio est; nobis autem adoptione uoluntaria: illi pater est per naturam, nobis per gratiam: illi Deus est [b 1Kb] unitate mysterii, nobis autem potestate. Qui ergo aliud quam hoc tenet, et non ita credit, [c 1Kb] anathema sit.



CAPUT XII.---

Spiritus autem sanctus ipse est, sicut iam dictum est, qui et Patris et Filii est: ipse est, qui sicut Pater ac Filius replet orbem terre: ipse est,  qui a Filio sanctus et bonus pronuntiatus est: ipse est, qui a Dauid propheta, [d 1Kb] sicut Dominus Christus, bonus et rectus pronuntiatur ; ait enim: Rectum est uerbum Domini, hoc de Filio; et: Eructauit cor meum uerbum bonum. De Spiritu autem sancto: Spiritum rectum innoua in uisceribus meis; et: Spiritus tuus bonus deducet me in uiam rectam . Ipse est, qui futura tamquam presentia preuidet; ipse est, qui nobis Christi Domini natiuitatem, mirabilia, persecutionem, passionem, crucem, mortem, sepulturam, resurrectionem, in celis ascensionem, et ad iudicium [e 1Kb] uenturum ante plurimos prenunciauit annos. Sicut ergo Pater sine principio, [f 1Kb] ita et Spiritum sanctum et Filium habet sine principio ceternum,  genitum ex se, non post se. Et ideo sicut Pater omnem antiquitatem temporum antecedit, eternitate consumit, longeuitate superat; ita et Filium genuit tam sibi in uirtute, quam in hac, quam diximus, equalitate consortem: sed hec uirtus, hec sapientia, hoc uerbum, quod Filius est, ut uerbis utar Apostoli , cum in forma Dei esset, non rapinam arbitratus est, ut esset equalis Deo; sed semetipsum exinaniuit, formam serui accipiens, in similitudine hominum factus, et habitu inuentus ut homo. Humiliauit semetipsum usque ad mortem, mortem autem crucis, propter quod et Deus exaltauit illum, et dedit illi nomen, quod est super omne nomen; ut in nomine Iesu omne genu flectatur, celestium, terrestrium et infernorum, et omnis lingua confiteatur quia  Dominus iehsu Christus in gloria est Dei Patris. Ob  hoc ergo mysterium Filius Dei [g 1Kb] Christus uocatur; quod tamen natiuitatem eius secundum carnem, passionem, mortemque significat: sed ista mirabilis et singularis natiuitas, qua [h 1Kb] Christus genitus est, de Spiritu et sancto et Maria uirgine facta est, sicut fides [i 1Kb] sancti symboli testatur. Hic ergo unicus in diuinitate Filius Dei, etiam in natiuitate carnali per quam hominem nostrum, ut saluaret, assumpsit, unicus inuenitur; 330 solus est enim natus ex uirgine, que nec pregnationem de uiro, nec corruptionem sensit ex partu. De sancto ergo Spiritu et Maria uirgine secundum carnem eum natum fatemur; sic etenim et beate Marie uirgini futurum, ut iam dictum est, Gabriel Archangelus promiserat dicens: Spiritus sanctus superueniet in te, et uirtus Altissimi obumbrabit  tibi; et ideo quod nascetur ex te sanctum, uocabitur Filius Dei . Qui Filius [i 1Kb] Dei pro nostra salute sub Pontio Pilato crucifixus est, ac sepultus. uera ergo caro ex uirgine suscepta, uera crucifixa, uera sepulta, uera est post tertiam diem resuscitata. Ad uiscera igitur sacre uirginis, [k 1Kb] et suscipiendi inde carnem, et formandi illic hominem Spiritus sanctus opifex et sanctificator accessit; ut coniunctione uerbi et hominis a prima informatione perfecte Christus mediator Dei et hominum nasceretur, sine fraude humanitatis, sine corruptione deitatis exoriens: obiturus morte, quia creatus; superaturus autem mortis uincula, quasi creator. Non ergo inter uerbum et assumptum ab eo hominem [l 1Kb] aliqua separatio dicenda est, quia ex duabus naturis, id est, diuina et  humana mystica ratione compositis unum Christum Dei Filium confitemur.



CAPUT XIII.---

Credere ergo nobis hec, non discutere licet: humiliter querere, [m 1Kb] non superbe inquirere. uerbum ergo et substantia Dei, que per omnia incorporea est, inseri in corpore humano non poterat, nisi aliqua spirituali natura mediante, id est, anima. Anima ergo [n 1Kb] in secreta rationabili arte uerbum Dei capiente, absque ulla contagione uiri, Deus natus ex uirgine est. [o 1Kb] Sicut ergo participatione sui Filius Dei prebens omnibus exemplum, iuxta id quod Dei uerbum est atque sapientia, non minuitur communione participii; ita sancta Iesu anima, que propter nostra peccata et tristis fuit, et conturbata est, nichil exinde contraxit. Hec est, quam dilexit Deus pre  participibus suis : hec  uita nostra, de qua Apostolus ait: Et uita uestra abscondita est cum Christo in Deo : hec est, que dilexit iustitiam, et odiuit iniquitatem : hec tristis non pro morte, sed usque ad mortem fuit : hec in cruce non pro se, sed pro nobis turbata est: non uirtus, non sapientia, non uerbum Dei, [a 1Kb] qui eam pro nostrarum animarum salute assumpsit, et omni uirtutum ac sanctitatis decore adornans, in consortium deitatis perduxit. De hac ergo, que per omnia nostrarum animarum similis est, Saluator ait: Potestatem habeo ponendi animam meam, et iterum sumendi eam; et: Nemo eam tollit a me, sed ego pono eam a me ipso, et iterum sumo eam . Hec est beata anima, que in cruce ad diuinitatem clamauit dicens: Deus,  Deus meus, respice in me, quare me dereliquisti ? Clamauit ergo homo diuinitatis separatione moriturus: nam cum diuinitas mortis libera sit, utique mors esse non poterat, nisi uita discederet, quia uita diuinitas est; numquam enim patitur uel mortem, uel corruptionem, quod immortale semper et incorruptum est. Deus ergo qui uerbum et Spiritus est, qui ubi uult inspirat , carnem seu animam susceptam non deseruit inuitus: sed quia uoluit, ubi uoluit, quomodo uoluit, et quando uoluit, relinquens posuit eam, et iterum assumpsit eam. Non ergo cuiusquam iure ac potestate exutus est carne, sed ipse se exuit; nam qui potest non mori, si nollet, procul dubio, quia uoluit, mortuus est. Quod ita esse comprobans Apostolus, ait:  Spolians se carne, principatus et potestates exspoliauit, triumphans illos in semetipso , per mortem scilicet hominis suscepti; ut, sicut idem dicit beatus Apostolus, per mortem hominis suscepti destrueret eum, qui habebat mortis imperium , id est, diabolum, et liberaret eos, qui per totam uitam obnoxii erant seruituti. Quod ita futurum multo ante Esaias propheta predixerat dicens: Sicut ouis ad occisionem ducitur, et sicut agnus coram tondente se [b 1Kb] obmutuit; et iterum: Oblatus est, quia ipse uoluit, ad multorum exhaurienda peccata; et iterum: Tradidit in mortem animam suam, et cum sceleratis reputatus est; et ipse peccata multorum tulit, et pro transgressoribus ipse rogauit . Non 331 ergo necessitate crucem Christus dominus, sed  uoluntate sustinuit, dicens ad Petrum, qui timoris fragilitate ad crucis mysterium scandalizabatur et humano pauore trepidabat: uade retro, Satanas, scandalum mihi es; quia non sapis que Dei sunt, sed que  hominum. Calicem enim quem dedit mihi Pater, non uis ut bibam illum . Alioquin si non propria uoluntate oblatus esset, et crucem sustinere uoluisset, qui indicare et predicere poterat proditorem, et apostolis dicebat: Omnes uos in hac nocte scandalum mei sustinebitis ? Poterat eos qui ad eum comprehendendum missi erant, declinare: quibus intrepidus occurrit et dixit: Quem queritis ? Qui statim [c 1Kb] ceciderunt retrorsum; quia uocem presentis Dei ferre non poterant. Non ergo necessitatis fuit ut pateretur, sed uoluntatis; non tam sue, sed et Patris, cui dicit: Ut facerem uoluntatem tuam, Deus meus, uolui . [d 1Kb] Per ueram ergo carnem immortalis mediatoris Dei et hominum  nos mortales redempti, uiuificati, saluati atque liberati sumus a laqueis et captiuitate diaboli, super quem nobis potestatem dedit dicens: Ecce dedi uobis potestatem calcare super serpentes et scorpiones, et super omnem uirtutem inimici . [e 1Kb] Omnis ergo humilitatis ac mysterii incarnatio ob hoc facta est, ut nos potestatem super diabolum acciperemus, [f 1Kb] qui se facturam per superbiam cognoscens, in tantam dementiam decidit, ut equalem se facere uoluerit altissimo creatori, dicens: Ponam thronum meum ad aquilonem, et similis ero Altissimo . Quod ita esse comprobat Apostolus dicens: Nam quod impossibile erat Legis, in quo infirmabatur, per carnem [g 1Kb] Deus Filium suum mittens in similitudinem carnis peccati, et de peccato, id est, primi hominis,  damnauit peccatum [h 1Kb] in carne; ut sicut in Adam omnes moriuntur, ita et in Christo, qui nobis per passionem crucis de latere suo lauacrum et potum martyrio dedicauit, omnes uiuificarentur .



CAPUT XIu.---

Ob hoc ergo nos conuenit diligentius intueri, quis offerat, cui offerat, [i 1Kb] quid offerat, et pro quibus offerat is, qui nobis uia, ueritas, et porta effectus est; de qua porta Spiritus sanctus per Prophetam ait: Hec porta Domini, iusti introibunt per eam; et iterum: . Non confundetur, dum loquetur inimicis suis in porta . Sed ad istam portam non uenient, nisi hi qui meruerint per Dei gratiam et adiutorium de portis mortis exaltari, hoc est, peccatis. Eius ergo supplicia, cui credo, constanti  professione commemoro, nec me pudet eorum, que Redemptor mundi et pro mea salute suscepit, et pro sua uirtute superauit. Rideas licet, Iudee atque gentilis, quod in eo spem meam locem, quem  crucifixum mortuumque profitear; ego tamen in his uulneribus glorior, per que me placere Redemptori meo, quod tu ignoras, intelligo: uerbum enim crucis, ut ait Apostolus, pereuntibus stultitia est, saluis autem futuris uirtus Dei est . Ecce Pilati iudicis facio mentionem, a quo iudicatus est, qui est mundi iudex futurus. [a 1Kb] Quid autem dignitatem fidei mee mordeant pene illius beati corporis, quas celer resurrectio consecuta destruxit? Neque enim hic finis fidei mee confessionisque est: sed quid sequatur accipito. Tertia die resurrexit a mortuis, ascendit in celos, sedet ad dexteram Patris, inde uenturus est iudicare uiuos et mortuos , id est, et iustos et peccatores, et Gentiles et Iudeos, seu animas et corpora. uideturne tibi iam stabilis  esse, [b 1Kb] atque felix nostra credulitas, que ei innititur, cui nec ipsa mors obuiare ac resistere [c 1Kb] poterit?



CAPUT Xu.---

Denique numquam magis quanta clementia et patientia Redemptor noster abundaret, apparuit; quam cum mysterii huius agressus officium est, ut suscipiendo scilicet nostram substantiam, et patibuli et tumuli iura susciperet. Nostris ergo prosperis aduersa eius impensa sunt, et diuina atque humana [d 1Kb] in nostro Redemptore natura quoddam inter se sacrum iniere commercium; ut testimonium ab humanitate 332 diuinitas, premium a diuinitate ferret humanitas, hoc est, ut uulneribus corporis Deus noster magnitudinem erga nos sui amoris ostenderet, et consortio  diuinitatis [e 1Kb] repensari sibi obedientie gratiam, et animus noster et corpus agnoscerent. Qua igitur fide, quaue deuotione huic Domino tantorum in nos donorum munifico adherere ac seruire debeamus, intuendum est; [f 1Kb] qui ita nullum largiendi modum habuit, ut tantum fidelibus donaret in premio, quantum ipse possidebat in regno: etiam ut crederemus nos eius fieri posse coheredes, etiam nature nostre consors esse delegit; non tamen ut substantiam a diuinitatis arce detruderet, sed ut nos infirmos, et in extrema mortis uilitate ac necessitate [g 1Kb] degentes ad gloriam resurrectionis attraheret. Quia ergo in se, quidquid nobis pollicebatur, ostendit; et non perire carnis istius substantiam resurgendo perdocuit: et ubi ei post resurrectionem futura esset  habitatio, ascensione monstrauit. Hoc est ergo magnum, et prorsus [h 1Kb] magnum pietatis sacramentum, quod in carne manifestatum esse , ut rerum prouentus, ita gentium Doctor annuntiauit.  Iustificatum autem claret in Spiritu; quoniam mediator Dei et hominum homo Christus iehsu  non solum [i 1Kb] sperande nobis felicitatis, sed etiam capessende prebuit [i 1Kb] ueritatis exemplum. Quod sane sacramentum pietatis, per quod nos conditor noster ac redemptor amplectitur, sicut testimonio uirtutis resplenduit, ita etiam in ascensione assumptum in gloria, celebratum est obsequiis Angelorum; et ideo non est despicienda carnis humane natura, que in sancte Trinitatis substantiam atque consortium per Dominum Christum ingredi meruit. Puto sane quod, Deo donante, de mysterio sancte Trinitatis, et incarnatione Domini Saluatoris satis dictum sit: uerum quoniam [k 1Kb] in fine dogmatis nostri carnis nostre ponitur resurrectio; eadem a nobis  sunt firmius propter hereticos ac sepius repetenda.



CAPUT XuI.---

uerbum enim Dei, quod dominus Christus est, qui est primogenitus omnis creature, et qui est primogenitus ex mortuis, ad imaginem suam, quam prius ipse condiderat, uenit; de qua imagine scriptum est: Et plasmauit Deus hominem ad imaginem et similitudinem suam ; et carnem propter carnem, mediante anima rationabili, ex sancta uirgine Maria suscipiens, et similia, id est, animam et carnem per similia purificans, factus est per omnia homo absque peccato. Mediante ergo anima Deo et carni, hic, qui omnes, sicut ait Apostolus, diuites faciens, pauper effectus est, ut illius inopia nos diuinis  atque celestibus diuitiis ditaremur ; per signum illud salutis, quod Deus generi dedit humano, dicente Esaia propheta : Ecce Dominus dabit uobis signum, ecce uirgo concipiet in utero, et pariet filium, et uocabitur nomen eius [l 1Kb] Emmanuel, quod est interpretatum, nobiscum Deus: qui antequam sciret uocare patrem aut matrem suam, butyrum et mel manducauit, id est, Spiritu sancto repletus est, cuius doctrina nobis dulcior super mel et fauum est: qui spolia Samarie a Magis accipiens, homo, rex, et Deus comprobatus est. De hoc etiam mirabili signo sanctus Simeon ad Mariam uirginem dicit: Ecce hic positus est in ruinam et in resurrectionem multorum in Isrel, et in signum cui contradicetur . De quo signo et  beatus apostolus Paulus ait: Iudei signa petunt, et Greci sapientiam querunt . Pro imagine ergo sua Christus, quam in primo condiderat homine, quam uiderat in homine diaboli arte fucatam,  uenit in similitudinem [a 1Kb] peccati; ut hominem [b 1Kb] per passionem crucis et mortem ad pristinam reuocaret imaginem : que imago per incuriam quidem obscurari potest, deleri autem per naturam non potest. De hac imagine ait Propheta: Quamquam in imagine Dei perambulet homo, tamen uane conturbabitur . Nullus ergo est, qui non aliquam imaginem habeat, id est, aut sanctitatis aut peccati. 333 In imaginem Dei ambulamus, quando cogitationes bone, que nobis a Deo insite sunt, in nobis permanent, et ad opera nos bona perducunt. [c 1Kb] Memoria ergo Dei excludit a corde nostro cuncta flagitia atque peccata, que diabolus nititur in corde nostro seminare atque depingere. Unde dicitur a Propheta: Domine, in ciuitate tua imagines  eorum ad nichilum rediges . Nihil ergo prodest legisse uel audisse, nisi ea que aut legeris, aut audieris bona, in memorie thesauro reposueris. Sicut ergo tria sunt in homine, id est, corpus, anima, et spiritus; sic tria sunt eminentiora, que nos aut ad bona aut ad mala perducunt, hoc est, aut cogitatio, aut locutio, aut operatio. Que tria breuiter Spiritus sanctus in primo psalmo comprehendit dicens: Beatus uir, qui non abiit in consilio impiorum, et in uia peccatorum non stetit, et in cathedra pestilentie non sedit . Isti sunt [d 1Kb] terni stratores diaboli, qui misere insidiantur anime; ut aut in dicto, aut in facto, aut in cogitatu eam incitent ad peccatum. Spiritu ergo, anima, et corpore aut bene agimus, aut male; aut casti sumus, aut fornicamur:  et ideo sicut auari atque raptores serui sunt mammone; et sicut gluttones et ebriosi serui sunt uentris atque libidinis; sic omne peccatum dominatur hominibus, probante hoc propheta ac dicente: Erunt quinque ciuitates in terra Aegypti, loquentes lingua Chanaan , hoc est, quinque sensus carnales, qui misere anime tenebris Aegypti oppresse loquuntur; Aegyptus enim persequens siue tribulans atque coarctans interpretatur. Nisi ergo aquilonem frigidissimum uentum calore fidei, Christo nos iuuante, qui bona et docet et [e 1Kb] delectatur, uicerimus; statim nobis calorem concupiscentie atque libidinis suscitabit. Attenuetur ergo ieiuniis caro, et [f 1Kb] circumcidatur omni concupiscentie cultro, nec regnet peccatum in nostro mortali corpore ;  ut effugere consortia mundi et opprobria diaboli possimus. Ieiunium ergo, contritio atque humiliatio anime est; afflictio autem corporis.



CAPUT XuII.---


Hec de imagine Dei, ad quam factus est homo, dicta sufficiant. Nunc autem ad ordinem reuertamur. Ex matre ergo uirgine natus est inter homines, sine homine patre; quia patrem Deum habebat in celis, quem negare non uenerat, ut ex alio nasceretur. Propter sententiam ergo Eue uirginis , quam post peccatum excepit, que cum immortalis esset, post transgressionem effecta mortalis est, ipse per uirginem uenit: et sicut per uirginem mors dominata est; ita per Mariam uirginem uenit ille, qui mortem uinceret. Occasio mortis ingressa per lignum est, sed morte Domini per lignum exclusa est: mulier de latere uiri dormientis producta est ; similiter autem et Ecclesia de latere Christi in cruce per passionem  et soporem mortis formata est. Ex latere uiri formata est femina; et ideo in latere percutitur Dominus, ut pro muliere uir patiatur, ex cuius latere formata est, que eum [g 1Kb] suasit. Sed uideamus, quia locus expetit, iam quid hereticis respondendum sit, qui animam Ade aut portionem Dei esse uolunt, aut ante eum factam, quam eius corpus de terra fingeretur: quod prorsus alienum a fide catholica, et extraneum est. Scriptum namque est quia plasmauit Deus hominem [h 1Kb] de limo terre, et post plasmationem insufflauit in eo spiritum uite; et factus est homo in animam uiuentem . Quod ita esse Eue mulieris non edocet exemplum, que cum de costa Ade in mulierem formata esset, postea animam a Deo accepit; que creationis forma  usque ad finem mundi in nobis seruatur, [i 1Kb] sicut Esaias propheta testatur dicens: Qui format spiritum hominis in eo; et Dauid: Qui finxit singillatim corda eorum . Ergo secundum [i 1Kb] tam euidens exemplum, nec prior est anima corpore, nec antea condita, nec ex Dei substantia, nec in corporeis atque irrationabilibus creaturis, ut heretici uolunt, multo ante iam tempore nescio ubi fuisse conuersata, quod unde probent, non habent.



334 CAPUT XuIII.---

Quotidie ergo Deus maiestatis in plasmatis iam corporibus animas facit, [k 1Kb] et immittit, sicut Moyses legislator de mulieribus pregnantibus testatur: que formatum, aut necdum formatum infantem habent . Quod ita esse comprobat Dominus dicens: Pater  meus usque modo operatur, et ego [l 1Kb] operor . Sicut ergo impium est animam hominis de substantia Dei, uel animam ex anima dici: ita impium  est dicere quod ante plasmationem corporis facta sit; cum ipse Adam proclamet, dicens: Hoc nunc os ex ossibus meis, et caro de carne mea . Aliud ergo est Deus, aliud anima hominis; quia ab eo, non de eo facta est. Deus enim [a 1Kb] inuisibilis est, incorruptibilis, impenetrabilis, incoinquinabilis, qui nulla ex parte corrumpi potest, et cui nulla ex parte noceri potest: anima autem hominis, que Deus non est, peccati capax est, et in erumna uersatur, et in falsitatem ducitur, tentatur, cecatur, conturbatur, [b 1Kb] corrumpitur, captiuatur; et ideo uirtute indiget liberatoris. Hec ergo mutatio anime, hec uarietas ostendit mihi manifeste, quod anima hominis nec Deus, nec de eius substantia sit; nam si anima hominis substantia Dei est, secundum illos qui hoc dicunt,  contristatur substantia Dei, pecipitur substantia Dei, cecatur substantia Dei, [c 1Kb] corrumpitur substantia Dei, captiuatur substantia Dei; et modo iudicatur, et in die iudicii carne suscepta cum diabolo in eterno igne [d 1Kb] damnabitur: quod quam sit impium, qui sanum sapit, intelligit. Clamat ipse Dominus apostolos suos confortans, ac dicit: Nolite timere eos, qui occidunt corpus, animam autem non possunt occidere; sed eum timete, qui potest et animam et corpus perdere in gehennam . Numquid secundum istos uesanos, ut iam dictum est, portionem aut naturam suam Deus iudicabit? Absit. Et ideo in ipsis corporibus, quibus nati sumus, [e 1Kb] et ex quibus anime nostre egresse mortui sumus, in ipsis post resurrectionem anime nostre, Deo iubente, intreunt;  et resurgunt, si bona fecerunt, in resurrectionem uite ad gloriam regni celorum percipiendam: si autem mala egerunt, in resurrectionem iudicii et opprobrium et confusionem sempiternam. Quod ita futurum comprobat beatus Apostolus dicens: Omnes nos manifestari oportet ante tribunal Christi, ut recipiat unusquisque propria corporis sui, prout gessit, siue bonum, siue malum . Tunc enim secundum uaticinium Esaie prophete , nulla erit diuersitas inter nobilem et ignobilem, [f 1Kb] sacerdotem et laicum, seruum et dominum, ancillam et dominam eius, diuitem et pauperem, [g 1Kb] feneratorem et eum qui ere premitur alieno, inter ementem et uendentem . Omnes ergo ex equo stabunt ante  tribunal Christi, nec erit personarum acceptio apud Deum. Quod et sanctus Iob iisdem propemodum uerbis annuntiat dicens: Paruus et magnus ibi sunt, et seruus est liber a Domino suo . Et Saluator in Euangelio, cui omne iudicium propter gloriosam  passionem hominis suscepti traditum est, pleno sermone testatur dicens: Cum enim uenerit Filius hominis cum Angelis sanctis in maiestate Patris sui, tunc reddet unicuique secundum opera eius . Hec omnia ergo futura sunt; quia quod futurum est, per prophetas Dominus est locutus, qui dicit: Ego uisiones multiplicaui, et in manu prophetarum assimilatus sum .



CAPUT XIX.---

Ad quod incarnationis [h 1Kb] secretum supra scriptus propheta miratur ac dicit: O custos quid de nocte? quid de nocte custos? Secretum meum mihi, secretum meum mihi. [i 1Kb] ue mihi. Cum, inquit propheta, hec audissem ; quod uidelicet Deus maiestatis carnem esset induturus et uaticinium in eum explendum esse prospicerem:  locutus sum mihi interno cordis affectu; quia non possum cuncta narrare, que cerno: heret lingua faucibus meis, uox dolore ac pauore concluditur; quod tanta mysteria ante oculos uersantur meos. uideo enim presentia, que futura sunt: intelligo quod custos Samaritanus [i 1Kb] ille est eius, qui de Hierusalem descendens in Hiericho, incidit in latrones. . Iste est custos, 335 cui beatus Iob dixit : O custos hominum, quare posuisti me [k 1Kb] contrarium tibi, et factus sum mihimetipsi grauis? Cur non tollis peccatum meum, et quare non aufers iniquitatem meam? Iste est custos qui dicit: [l 1Kb] Super custodiam meam ego sum iugiter, tot diebus et noctibus stans ; et de quo Propheta dicit: Ecce non dormitabit, neque obdormiet, qui custodit  Isrel . Propter hec ergo uocabula, prophete, et quia commutantur sepius persone in eis plurime ac parabole, obscuri sunt. Sed nunc iam ad ordinem reuertamur.



CAPUT XX.---

Solent igitur nobis heretici, qui carnis negant resurrectionem, illud beati Apostoli testimonium opponere, quo dicit: Caro et sanguis regnum Dei non possidebunt ; reticentes illud callide, quod sequitur. Cum enim dixisset: Caro et sanguis regnum Dei non possidebunt, sequitur ac dicit: Nec corruptio incorruptelam possidebit . Hec ergo dicta sunt, non quo dispereat natura corporum sanctorum nostrorum, sed quo corruptiuum hoc induat incorruptionem, sicut idem comprobat Apostolus dicens: Sic et resurrectio mortuorum;  seminatur in corruptione, surget in incorruptione: seminatur in ignobilitate, surget in gloria: seminatur in infirmitate, surget in uirtute: seminatur corpus animale; surget corpus spirituale . Isti sunt enim quatuor ordines resurrectionis, qui in  uirga illa sacerdotali, que in tabernaculo Domini floruit, prefigurabantur . Sic ergo accipiendum est: Caro et sanguis regnum Dei non possidebunt, quomodo illud, quod comminatur Deus populo peccatori, dicens: Ponam celum, quod super uos est, eneum; et terram, quam calcatis, ferream: non quod elementorum natura mutetur, sed quod per es et ferrum penarum magnitudo monstretur. ueram ergo resurrectionem futuram in semetipso nobis Dominus Christus manifestauit, qui post tertie diei resurrectionem typos clauorum et lancee uulnus discipulis dubitantibus demonstrauit .



CAPUT XXI.---

Non ergo contemnamus carnem nostram male et luxuriose uiuendo, in qua  Dominus Christus et natus et passus est, et resurrexit: non despiciamus lutum carnis nostre, quod in Domini Christi deitatem, que ignis est, excoctum in testam purissimam regnat in celis. Querendum sane est, cur Apostolus dixerit: Etenim Deus noster ignis consumens est : Deus enim noster, qui ignis uiuus, diuinus et eternus est, non istas materias corporales, sed conscientias peccatorum consumit, et in sui caritate corda nostra succendit. Et ideo Angeli qui pleni sunt caritate, et ipsi ignis appellantur . Sed et sancti quique, qui illo igne accensi sunt, de quo Dominus ait: Ignem ueni mittere in terram, [a 1Kb] et quam uolo ut accendatur ! et iterum: Sint lumbi uestri precincti, et lucerne ardentes in manibus  uestris . De quo et Apostolus ait: Spiritu feruentes, Domino seruientes . Ergo diuinus sermo ignitus est et feruens. Quod ipse Dominus comprobat dicens ad Hieremiam prophetam: Ecce dedi uerba mea in ore tuo sicut ignem ; quem ignem intra se ipse propheta exestuantem declarat dicens: [b 1Kb] Factumque est in corde meo quasi ignis exastuans . Quod ergo dictum est: Deus noster ignis consumens est, ita dictum est, non quo Deus qui spiritus est, ignis sit; sed quo iustos illuminet, sustinentibus uero penam ignis esse uideatur. Hec de eo quod dictum est: Deus noster ignis consumens est. Nunc ad ordinem reuertamur.



CAPUT XXII.---

Quomodo ergo resurrectio carnis negatur, cum multo ante per prophetam  ex persona sua Dominus Christus dixerit: Caro mea requiescit in spe ; et in alio loco: Caro eius non uidebit corruptionem ; et iterum: [c 1Kb] Sepultura eius sublata est: et iterum: Et uidebit omnis caro salutare Dei; et iterum: ueniet omnis caro, [d 1Kb] que adoratura est in  conspectu Domini , id est, aut in Hierusalem celesti, aut in omni loco, ubi corruerit, aut sepulta fuerit, secundum illud Apostoli: uolo uiros orare in omni loco, leuantes manus mundas; si enim sol, qui creatura est, cui precipitur ut oriatur, in omni orbe terrarum uidetur, ac radios suos extendit; quanto magis creator et omnipotens Deus [e 1Kb] in 336 omni credendus est consistere loco! Cui Propheta dicit: Quo ibo a facie tua? Si descendero in infernum, ades ; et cetera. Si ergo omnis caro adoratura est Dominum, et e contrario cadauera uirorum, qui preuaricati sunt in Deum, eternis tradentur ardoribus; in utramque partem uera carnis erit resurrectio. Et ideo nec ad dexteram, nec ad sinistram ab hac sancta et catholica fide declinandum  nobis est, id est, ut nec iudaicum, nec hereticum errorem sequamur; quorum alii qui carnales sunt, solas diligunt carnes: alii ingrati beneficiorum Dei habere detrectant, quod Dominus iehsu Christus et natus habuit, et resurgens possidet in eternum. Hec est enim uera resurrectio, que sic gloriam carni tribuit, ut non auferat ueritatem, sicut iam dictum est, dicit Apostolus: Corruptibile hoc induet incorruptionem, et mortale hoc induet immortalitatem; et iterum: Nolumus igitur spoliari, subaudi carne: sed superindui cupientes gloriam, [f 1Kb] que de celo est; et iterum: Ut uestiti et non nudi inueniamur, ut deuoretur, quod mortale est, a uita . Nemo ergo superinduitur, nisi qui ante uestitus est; sicut et Dominus noster, qui in monte  transfiguratus est in gloriam, tunc quando Moysen et Eliam ad testimonium exhibuit suum ; cuius non solum uestimenta, sed et facies fulgebat ut sol; ubi autem facies nominatur, estimo quod et cetera membra conspecta sint.



CAPUT XXIII.---

Ad hanc igitur clarificationem, iusti omnes in resurrectione transformabuntur, probante hoc Ioanne Euangelista ac dicente: Charissimi, filii Dei sumus, et nondum apparuit quid erimus. Scimus quia cum apparuerit, similes ei erimus . Et iustus dicit: Ego autem cum iustitia apparebo in conspectu tuo; satiabor, dum manifestabitur mihi gloria tua . Resurgent ergo corpora nostra in eternum aut ad gloriam aut penam mansura . Cuius testes sunt Elias et Henoc, qui per tot series annorum ita usque ad secundum aduentum Domini Christi permanent. Quod ita esse comprobat beatus Iob dicens: [g 1Kb] Scio quia Redemptor meus uiuit, et in nouissimo die de terra surrecturus sum; et rursus circumdabor pelle mea, et in carne mea uidebo  Deum. Reposita est hec spes mea in sinu meo . Erubescant ergo heretici, qui erium aut phantasticum corpus aut Domini fuisse, aut nostrum futurum esse, aut metempsychosin mentiuntur.



CAPUT XXIu.---

Satis re uera impium est et iniustum, ut Iob, qui oculis suis uulnera conspexit sua, et putredines ac uermes corporis sui manibus palpauit suis , in aliam dicatur aut carnem aut animam resurgere. Quod ergo de beato Iob diximus, hoc de Petro, hoc de Paulo, et de omnibus sanctis, qui diuersis pro Deo tormentis animas posuerunt. Queritur sane illusorie a nobis ab hereticis, utrum in resurrectione diuersitas sexus sit, id est [a 1Kb] et femine cum uiris resurgant, [b 1Kb] ignorantes ceci sententiam Domini dicentis: Regina austri surget in iudicio cum uiris generationis  huius, et condemnabit eos . [c 1Kb] Ubi ergo uera caro, ibi diuersitas sexus est; et ubi diuersitas sexus, ibi Ioannes Ioannes est, et Maria Maria est. uera ergo carnis resurrectio sine operibus carnis erit; quia sicut ueritas ait: Neque nubent, neque uxores accipient, sed erunt sicut Angeli in celo . Similitudo ergo nobis angelica promittitur, non substantia carnis negatur; quando enim dicitur: Neque nubent, neque nubentur; de his dicitur, qui possunt nubere, et tamen non nubent. Si enim hic in ista [d 1Kb] uita, que tentatio est super terram, multi propter regnum celorum semetipsos castrantes, non nubunt; et non solum uiri, sed etiam femine, hoc, Christo iuuante, faciunt: [e 1Kb] quanto magis hoc in illa beata uita non dicamus fieri, sed nec cogitare  licebit! Catholicum ergo et rectum est utrumque sexum in carnis resurrectione sine sexus operibus confiteri: cum, ut iam dictum est, adhuc in hac uita positi nitamur cum Dei adiutorio opera carnis, que contra spiritum concupiscit, non implere; probante hoc Apostolo, ac dicente: uos in carne non estis, sed in spiritu ; [f 1Kb] negando enim eos in carne, quos in carne esse constabat, non carnis substantiam, sed 337 peccata, id est, opera carnis in eis damnauit; et iterum: Ut absorbeatur quod mortale est, a uita ; quia licet exterior homo noster corrumpitur, [g 1Kb] sed renouatur interior: quod tamen non solum in regno celorum et baptismate,  sed etiam in penitentibus quotidie fieri nouerimus, in quibus carnis interitus ad profectum cedit spiritualem. Cui ergo nec opera carnis erunt, nec augmenta membrorum, nec capillus crescit aut unguis: quia omnes in uirum perfectum, qui Christus est, [h 1Kb] resurgemus . Si enim Patribus in eremo quadraginta annis non capilli, non ungues creuerunt, aut uestimenta aut calceamenta attrita sunt ; hoc in regno celorum, ubi aufugiet dolor, et gemitus, et tristitia, [i 1Kb] queri quam impium sit, sapiens lector intelligit.



CAPUT XXu.---

Sed contra hanc tam ueram, tam firmam doctrinam, et tam clara documenta et omni uirtute subnixa, solent nobis heretici illud Apostoli opponere , quod ait: Non omnis caro eadem caro, sed alia caro hominis, alia pecoris,  alia uolucrum , et cetera; [i 1Kb] non intelligentes miseri beatum Apostolum corporis hoc honore, non generis differentia dixisse. Alia est ergo caro hominis, id est, serui Dei, alia pecoris, id est, ethnici, et peccatoris, atque heretici, qui cum in honore esset, sanguine Christi redemptus atque honoratus, non intellexit, sed comparatus est iumentis insipientibus, et similis factus est illis . Alia uolucrum, id est, martyrum, qui ad celestia pennis Spiritus sancti subuecti conscendunt. Alia piscium, id est, [k 1Kb] qui post saluatoris baptismi aquam assumuntur. Alia gloria solis, id est, Christi: alia gloria lune, id est, Ecclesie: et alia gloria stellarum, id est, seminis Abrahe, et eorum qui se per fidem, et opera bona [l 1Kb] filios eius ostendunt; stella enim ab stella differt  [m 1Kb] in gloria , id est, apostoli et prophete illi, qui cupierunt uidere et audire Christum: isti autem qui uiderunt et audierunt eum, [n 1Kb] et corpora celestia, et corpora terrestria, id est, christianorum et Iudeorum. Postremo autem, ut omnium resurrectionem ostenderet, sic conclusit sententiam suam, dicens: sic et resurrectio mortuorum . Quod [o 1Kb] ut ita possit intelligi, nostre conditionis, que in hoc seculo fit, ponamus exempla. Infans enim cum in puerum creuerit, puer uero in iuuenem, iuuenis autem in uirum, et uir in senem, nequaquam per singulas etates perit, sed semper idem est, qui fuit. [p 1Kb] Paulatim ergo hic etas, non autem natura  perit. In illa autem Hierusalem celesti, ubi sol iste ac luna septuplum lucebunt, diuersitates non erunt etatum; ibi enim nec infans, nec senex, nec paruus erit, qui non impleat dies suos, utpote filius resurrectionis, et in mensuram perueniat etatis plenitudinis Christi, ut nec desint alicui annorum spatia, nec supersint. In illo [a 1Kb] ergo tempore, cum etas fuerit una cunctorum, et sanctus et peccator erunt simili resurrectione perfecti, nec inter se uariabunt tempore: sed alius ad premia eterna, et in centuplum bona recipiendia, alius ad supplicia pertrahitur eterna. Cum ergo in genere humano aliter et aliter nascantur homines, in carnis resurrectione una omnibus et similis erit [b 1Kb] resurrectio; aliter enim Adam, aliter Eua, aliter Cain et Abel, et omnes homines nati sunt  atque nascuntur: aliter autem homo Christus iehsu, qui est mediator Dei et hominum, natus est . Licet ergo diuersis exordiis homo nascatur, una tamen hominis natura non differt resurrectione carnis omniumque membrorum: [c 1Kb] que omnia membra una Domini sententia declarantur, cum de illo homine loqueretur, qui non habuit uestem nuptialem [d 1Kb] , nec seruauit illud mandatum: Omni tempore munda sint uestimenta tua; quem manibus pedibusque constringi iussit et auferri, ne recumberet in conuiuio, ne sederet in solio, ne staret ad dexteram Dei: sed mitti in gehennam ignis, ubi est fletus oculorum, et stridor dentium .



CAPUT XXuI.---

Porro de capillis nostris dubitare  satis impium est, quos 338 Dominus dinumeratos esse signauit . Frustra ergo numerati sunt si aliquando perituri sunt: sed non pereunt, quia in similitudinem Domini Christi cum omnibus membris resurrecturi sumus. Si enim in istum ignem temporalem, qui omne quod accipit, absumit, omnipotens Deus potentiam suam in tribus pueris ostendit, qui in camino ignis ardentis capillos eorum intactos reseruauit ; in resurrectione capillos nostros non resuscitabit? Resuscitabit plane sine aliquo augmento uel detrimento. Nulla ergo in resurrectione mortuorum uarietas [e 1Kb] aut differentia erit, sicut nunc fragilis in nobis est carnis infirmitas, que sui oneris mole deprimitur, [f 1Kb] que fucatur, fedatur, cecatur, iniuriatur, uulneratur, sanatur, moritur, corrumpitur, et in terram ac  puluerem reuocatur; [g 1Kb] et tamen post hec omnia in die iudicii in simplicis gloria primi Ade atque secundi reformabitur. uera ergo in carne resurrectio mortuorum, atque diuersitas sexus erit sine opere carnis et  sanguinis: ueniet, ait Dominus, hora, in qua omnes qui in monumentis sunt, audient uocem Filii Dei, et procedent . Audient ergo auribus, et procedent pedibus, sicut Lazarus, et omnes quos Saluator suscitauit . ipsi ergo procedent de monumentis, qui in monumentis illati fuerant. ueniet ergo omnis caro non solum de terra, sed etiam de mari, et de fluminibus; ut uideant salutare Dei . Mandabit enim [h 1Kb] piscibus ac fluminibus maris, et bestiis terre, et uolatilibus celi; et eructabunt ossa et carnes omnium mortuorum; ut resurgant, alii in uitam eternam, alii in opprobrium et confusionem sempiternam. Tunc uidebunt iusti impiorum penas atque cruciatus; quoniam uermis eorum non morietur et ignis  eorum non exstinguetur, et erunt in aspectu omni carni . Quia ergo uerissime hanc habemus spem sicut, exhibuimus membra nostra famulari immunditie, et iniquitati ad iniquitatem ; ita exhibeamus ea famulari iustitie in sanctificationem uite: ut resurgentes a mortuis, [i 1Kb] in nouitate uite ambulemus, ut uita nominis Iesu manifestetur in carne nostra mortali propter Spiritum eius habitantem in nobis . Iustum ergo est, et uere iustum, ut qui semper mortificationem Christi in cropore nostro circumtulimus , uita quoque eius in corpore nostro manifestetur. Spoliantes ergo nos, sicut dicit Apostolus , ueterem hominem cum actibus suis, erroris tunicam ac [i 1Kb] peccati non requiramus; ut nouam, qui Christus  est, [k 1Kb] induamus , imitantes sponsam eius dicentem nocte: Exui me tunicam meam, quomodo induar illam? Laui pedes meos, quomodo inquinabo illos ?



CAPUT XXuII.---

[l 1Kb] Hanc ergo maiestatis ac potentie artem, id est, resurrectionem figulus ille facit, qui per Hieremiam prophetam ad populum loquitur peccatorem, dicens: Numquid sicut figulus, iste non potero [m 1Kb] uos reformare ac redintegrare domus Isrel ? Qui etiam hanc mirabilem maiestatis sue [n 1Kb] operam in manu Moysi ostendit , quam in candore mutatam deinceps colori pristino restituit. Sed et ipsum resurrectionis uocabulum aperte significat, non aliud mori, et aliud resuscitari. Quod ergo in homine moritur, hoc et  uiuificatur. Ita ergo secundum resurrectionem mortuorum [o 1Kb] nec cum errat, ignorat. uulneratus denique [p 1Kb] ille teneris Hiericuntinus  totus refertur ad stabulum, et delictorum plage per miserentis  gratiam immortalitate sanantur. Prophetia ergo, que pendebat uere in Domini Christi carne completa est, quam Spiritus sanctus nos cupiens edocere locutus est; ait enim: Que est ista, que ascendit dealbata, innitens supra fratruelem suum, et deliciis affluens? Et iterum: Fratruelis meus candidus et rubicundus . Rubicundus igitur ex incarnatione, candidus autem ex diuinitate. Quod ita esse comprobat beatus Ioannes Euangelista, cum dicit quia equus super quem sedebat Dominus, rubeus erat , corpus scilicet sanctum, quod ex sancta uirgine assumpsit. Cui in 339 celis ascendenti dicitur: Quis est iste, qui uenit de Edom tinctis uestibus [a 1Kb] de Bosra; et: Quare rubrum est uestimentum tuum et indumenta tua quasi calcantium in  torculari ? et est sensus: Quis est iste, qui ascendit e terra, cuius uestimenta sanguine sunt aspersa? Illud autem quod in Zacaria propheta dicitur , quia sequebantur eum equi uariorum colorum, id est, qui uel in martyrio rubri, uel sturnini in uolatu, id est uarii in uirtutibus, uel candidi in uirginitate monstrantur. Quod autem equus iste rufus, albus denuo a sancto Ioanne describitur , [b 1Kb] diuinitas, immortalitas et incorruptio eius ostenditur. Et ideo omnes, qui eum sequuntur, candidis non solum utuntur uestibus, sed etiam equis sedent , incorruptis uidelicet et immortalibus corporibus. Et ideo hunc omnes sancti, ipso iuuante, imitantur; quia uestimenta sua non coinquinant, ac uirgines, gratia ipsius  donante, permanent. Et ideo in albis uestibus, ut dictum est, erunt sequentes agnum [c 1Kb] , qui tulit peccatum mundi.



CAPUT XXuIII.---

Totum ergo hominem, sicut dictum est, Filius Dei suscepit ex uirgine, totum integrum resuscitabit, id est, animam et corpus, adimplens sententiam suam, qua ait: Omne quod dedit mihi Pater, non perdam ex eo quidquam; sed ego resuscitabo illud in nouissimo die : quod dictum tam de se quam de membris suis Dominum Christum dixisse intelligimus, qui suo et membrorum suorum ore in omnibus sanctis loquitur libris. Clamat ergo ad Deum et caput in corpore, et corpus in capite, hoc est, et Ecclesia in Christo, et Christus in Ecclesia; quia in nullo membra a capite, neque caput  separatur a membris. Tunc ergo uidebunt eum aduersarii eius, qui eum compunxerunt, et clamauerunt: Tolle, tolle, crucifige eum . Tunc Angelorum uaticinium comprobabitur, qui stupentibus apostolis dixerunt: uiri Galilei, quid statis aspicientes in celum? Sic ueniet, quemadmodum uidistis eum euntem in celum . Et sane hoc querendum est, utrum post resurrectionem comessuri sumus , ac  bibituri in regno celorum, sicut et Dominus post resurrectionem, ut uerum corpus ostenderet, comedit ac bibit, ac sicut Lazarus , et ceteri quos suscitauit. Comedit ergo Dominus, ut ueritatem corporis ostenderet , et dubitantes apostolos confirmaret, qui eum spiritum ac phantasma putabant: comedit fauum, ut prophetiam impleret, que ex persona eius loquitur dicens: comedi [d 1Kb] fauum cum melle meo; comedite, amici, et inebriamini, uicini . Ob hanc ergo prophetiam, et uerum corpus manifestandum post resurrectionem comedit Dominus ac bibit, probante hoc beato Petro apostolo, ac dicente: [e 1Kb] Nobis autem manifestatus est, qui manducauimus, ac bibimus cum eo, postquam resurrexit a mortuis . Nobis ergo post resurrectionem  cibus uerbi, et uisio Dei, et laudes eius, et alleluia erunt, et illa que nec oculus uidit, nec auris audiuit, nec in cor hominis ascenderunt, que preparauit Deus diligentibus se . Non ergo post resurrectionem manducandum nobis ac bibendum est nec incorrupta et immortalia corpora alimoniis sustentanda terrenis sunt; alioquin ubi cibi, sequuntur et morbi, et cetera, que in hoc seculo perpetimur.



CAPUT XXIX.---

Sicut ergo ueram carnem Dominus suscepit, et uere passus est, et uere resurrexit, et uere post resurrectionem manus et latus ostendit discipulis ; ita et uere manducauit, uere pedibus ambulauit, et uera lingua cum omnibus apostolis, et cum [f 1Kb] Cleopha locutus est, et uero cubitu cum eis in cena discubuit,  et ueris manibus accepit panem et benedixit ac fregit et porrexit illis. Quod autem ex oculis eorum repente euanuit, diuine uirtutis fuit, non umbre aut phantasmatis: alioquin et ante passionem cum tenuissent, et eduxissent eum de Nazareth, ut precipitarent eum de supercilio montis  super quem ciuitas eorum posita erat; [g 1Kb] transiuit per medium eorum, id est, lapsus est de manibus eorum. Aut numquid carnem non habuit, qui flagellum de fune fecit, [h 1Kb] et omnes inimicos ac persecutores suos de templo eliminauit ? ubi omnis diuinitatis eius potentia claruit. Illud autem quod post resurrectionem 340 ad discipulos clausis ingressus est ianuis, eiusdem uirtutis fuit, cuius et ex oculis euanescere. Dicunt  enim homines seculi istius quod Apollonius magus, cum ante Domitianum imperatorem in consistorio staret, repente non comparuisset . Hec tamen nos diximus, non quo magum demone repletum Domino Christo comparemus, sed ut hereticorum insaniam confutaremus. Quod ergo mago licet, si tamen uerum est, Domino non licet? Lynceus, ut fabule ferunt, uidebat trans parietem : Dominus clausis ostiis, nisi phantasma fuerit, intrare non poterat ? qui certe et ante resurrectionem pendulo super mare ambulauit incessu, et hoc ipsum apostolo prebuit Petro, qui cum [a 1Kb] fide super aquas ambularet, infidelitate postea mergi cepit, nisi eum citius dextera Domini continuisset . Aquile et uultures transmarina sentiunt cadauera: Saluator apostolos suos, nisi ostia aperuerit, non uidebit? ad postremum, dicas uelim, mihi quid maius sit, tantam terre magnitudinem [b 1Kb] tribus appendere digitis , et super aquas incertas librari; an Deum per clausam creaturam transire? Creatori quod maius est tribuis, et quod minus [c 1Kb] calumniaris. Petrus apostolus, ut iam  dictum est, super aquas ambulauit , et graui et solido corpori mollis unda, nisi paululum dubitasset, non cesserat: et tu Deum calumniaris, quare clausis ingressus sit ostiis? Paululum ergo fides Petri dubitauit, et statim naturam suam corpus agnouit; ut nos sciremus super aquas [d 1Kb] non corpus ambulasse, sed fidem.



CAPUT XXX.---

Noli ad iudicium tuum potentiam Domini magorum prestigiis aut equare aut inferiorem facere; ut uideatur fuisse quod non fuit, ut putetur comedisse sine dentibus, fregisse panem sine manibus, ambulasse sine pedibus, locutus fuisse sine lingua, aut capite, latus monstrasse sine corpore. Et quomodo, inquit, non cognoscebant eum in itinere si ipsum habebat corpus, quod ante habuit? Erras  enim et multum erras, qui non audis Euangelistam dicentem: Quid oculi eorum tenebantur, ne eum agnoscerent; et paulo post: Aperti sunt, inquit, oculi eorum, et cognouerunt eum . Numquid in tantum desipies, ut eum alium fuisse dicas, quando cognoscebatur; et alium quando non cognoscebatur? Et certe unus atque idem erat. Cognoscere ergo et non cognoscere uidentium oculis fuit, non eius qui uidebatur, ut uaticinium sancti Hieremie compleretur, quo ait: [e 1Kb] Quare sicut colonus futurus est in terra, et sicut uir declinans ad manendum ? Denique ut scias errorem, qui uersabatur in medio, non corporis Domini, sed oculorum fuisse clausorum: Aperti sunt oculi eorum , et mox cognouerunt eum. Nam et  Maria Magdalene quamdiu uiuum querebat inter mortuos, non cognoscebat Iesum; at ubi eum [f 1Kb] agnouit, mox Dominum confitetur. In naui etiam una omnibus discipulis positis, iehsu stabat in littore  ; ceteris autem non cognoscentibus eum. Ioannes prior agnouit, et dixit: Dominus est. Decebat reuera, et satis congruum erat, ut uirginitas uirginale prius agnosceret corpus. Idem ergo erat, et non idem ab omnibus uidebatur.



CAPUT XXXI.---

Statimque subiungens Euangelista, dicit: [g 1Kb] Et nemo audebat eum amplius interrogare: Tu quis es ? Quia uescentes pariter ac bibentes cum eo, hominem uerum ac Deum uidebant; non tamen quod alter Deus, alter homo esset: sed unus atque idem esset Filius Dei et Filius hominis; cognoscebatur enim ut homo, adorabatur ut Deus, complens illud, quod eis ipse Dominus imprecatus fuerat, dicens ad Patrem: Hec est autem uita eterna, ut cognoscant te unum et uerum Deum, et  quem misisti, Iesum Christum . Dignum ergo est, et satis dignum, ut caro hominis celis inferretur, cuius habitator Deus esse dignatus est: nec potest uideri hominem contra meritum factum esse incolam celi, [h 1Kb] cuius uaginam non est dedignatus Spiritus, qui Deus est. Iustum ergo fuit ut corpus, in quo Deus habitando terram uisitare dignatus est, per quod particeps nostri factus est, ad immortalitatem perduceret, et in celestibus collocaret. Ubi ergo Dei habitatio esse debuit, nisi in regno 341 Dei? ubi autem regnum Dei, nisi in celis ubi et nos omnes, ipso donante atque iuuante, tunc futuri sumus, quando corruptiuum hoc induerit incorruptionem, et mortale hoc induerit immortalitatem ; ut omnis caro uideat salutare Dei , et agnoscat quod redemptor atque saluator ille sit, qui luctatus est cum Iacob , qui uirtus et auxiliator fuit ipsi Iacob, qui in passione uoluntaria [i 1Kb] superatus, quod illa lucta prefigurabat, crucifigentes se benediceret, atque pro eis oraret, dicens: Pater, ignosce eis, non enim sciunt quid faciunt , confirmans et illud, quod per Dauid ante predixerat: [i 1Kb] Dum appropinquarent mihi, qui edebant carnes meas, ego autem orabam . Caro ergo uerbi, non uerbum editur: caro, non Deus, qui spiritus est, comeditur. uos me, ait, persequentes flagellastis, uos faciem meam conspuistis, uos me crucifixistis: ego uos tamen ad penitentiam prouoco: [k 1Kb] Nolo enim mortem peccatoris, sed tantum ut reuertatur, et uiuat . Quod ita esse  comprobat beatus Apostolus dicens: Et uos cum essetis aliquando alienati et inimici sensu carnis uestre in operibus malis, reconciliauit uos in corpore carnis sue per mortem [l 1Kb] .



CAPUT XXXII.---


Illud autem quod obiiciunt dixisse Apostolum: Qui autem in carne sunt, Deo placere non possunt ; hec dicta sunt, non quo carnis natura damnetur, cuius conditor Deus est, et in qua plurimi sanctorum placuerunt Deo, et regnant cum Christo: sed quo sensus et opera carnis repudientur . Cum ergo lutum carnis nostre, [a 1Kb] ut iam dictum est, spiritualibus pennis cum subuectione angelorum uolauerit ad celum, ibi uerum et pacificum sue salutis obsidem habet in eternum, ad quem rapiemur [b 1Kb] in nubibus obuiam Christo in era , sicut Esaias propheta testatur dicens: Super humeros tollentur, et portabuntur ad loca sua ; et iterum: Qui sunt isti, qui ut  nubes uolant, et quasi columbe [c 1Kb] ad fenestras suas ? id est, ad mansiones meritorum suorum, de quibus Dominus dicit: Multe mansiones sunt apud Patrem meum ; et iterum: Et adducent omnes fratres uestros de cunctis gentibus in Hierusalem in equis, et mulis, et quadrigis, et carrucis, et lecticis, dicit Dominus Deus . Quod ne alicui forte dubium uideatur hominem in corpore isto positum in era posse uolitare, confirmat hoc idem Apostolus dicens: Fide Henoch translatus est, ne uideret mortem : nam et Elias in corpore isto positus, [d 1Kb] in quo nunc usque est, curru igneo, id est, angelorum subuectione, qui sunt spiritus et flamma ignis, qui faciunt uoluntatem Dei, [e 1Kb] quasi usque ad celum raptus : et Habacuc propheta de Iudea in Chaldeam ab angelo ductus et reductus est in momento temporis : et ipse apostolus Paulus raptus est usque ad tertium celum , et in paradisum; [f 1Kb] et inde reductus est in mundum. Ut autem manifestius clareat uehicula ista sanctorum spiritus esse, id est, angelos Dei, [g 1Kb] docet nos exemplum sancti Philippi unius ex septem, quem spiritus Domini de Gaza rapiens, subito posuit [h 1Kb] in Azotum . Enucleatius hec, et membratim quodammodo articulatimque scrutata, quantum intentionem meam Dominus adiuuare dignatus est, dicta sufficiant. Tamen ne omisisse aliquid uideamur, ipsius Domini ac Saluatoris nostri probanda sunt uerbis; ait enim, cum de agro et  tritico ac zizania, loqueretur: In consummatione enim seculi [i 1Kb] mittet Pater meus angelos, qui separent  zizania , id est, peccatores, a tritico, hoc est, a iustis. Isti sunt angeli, qui Lazarum in agone paupertatis simul et infirmitatis probatum in sinum ac requiem sustulerunt Abrahe [i 1Kb] .



CAPUT XXXIII.---

uere, sicut scriptum est, probaui te in camino paupertatis . Diuersis ergo modis probantur homines, id est, alius per inopiam et infirmitatem corporis, alius per diuitias et sanitatem corporis. Que tamen omnia nec summa bona, nec summa mala sunt; summum enim malum mors eterna est, et summum bonum uita eterna est. Ista ergo omnia, que uita mortalium habet, media sunt; in utroque enim tentatio est: plerosque enim quos nec inopia nec infirmitas fregit, 342 fregit sanitas, et exstinguunt diuitie. Que comprobat  sapientissimus Salomon, dicens ad Dominum: Diuitias et paupertatem ne dederis mihi, tribue autem tantum uictui meo necessaria ; scilicet, ne aut in illis extolleretur, aut in istis factis peieraret, aut blasphemaret. Quod autem hec, que media diximus, aliena sint a nobis, comprobat Dominus dicens: Si in alieno fideles non fuistis, quod uestrum est, quis dabit uobis ? Aliene ergo a nobis sunt diuitie, quia extra nostram naturam sunt; neque enim nobiscum nascuntur, aut transeunt. Et ideo hec scientes non seruiamus alienis, qui nullum Deum habere debemus, nisi Christum. Hospites ergo sumus rerum nostrarum; quidquid enim de seculo est, in seculo remanet: et quidquid heredum conquirimus nobis, perdimus;  quia nobiscum non aliud, nisi aut bona aut mala opera portamus. Non ergo male sunt diuitie, sed male utentibus male sunt; quia bona, que Deus fecit, bona sunt ualde. Et ideo philosophi mundi istius non dicunt summum bonum, nisi pacem, honestatem atque uirtutem; et summum malum non ponunt, nisi malitiam, inhonestatem, auaritiam atque turpitudinem. Omnium ergo bonorum repromissio ac retributio uita eterna est: et omnium malorum comminatio ac retributio mors secunda est.



CAPUT XXXIu.---

Hec licet extrinsecus dicta uideantur, tamen necessaria nobis et utilia sunt: et ideo nunc nobis ad ordinem reuertendum est. Cum ergo lutum carnis nostre, ut iam dictum est, in testam fuerit excoctum; ut que prius graui pondere  premebatur in terram, acceptis pennis gratie spiritualis cum subuectione angelorum uolet ad celum,  ibi uerum et pacificum sue salutis obsidem habet in eternum. Quid tam uerius, tam manifestius, tam lucidius inueniri potest? Tamen ne aliquid omisisse uideamur, accipe plenissimum atque firmissimum huius spei nostre specimen, alitem illum Orientis, qui phenix nominatur, peculiarem, de singularitate famosum, et de posteritate monstruosum: qui semetipsum libenter funerans, naturali fine discindens atque succindens, iterum phenix, iterum ipsa est, et non alia . Cui rei documentum ad spei nostre firmitatem, etiam Spiritus sanctus, qui Deus est, in Scripturis posuit sanctis dicens: Et florebunt uelut phenix, hoc est, florebunt de morte, de funere suo,  sicut phenix resurget de puluere suo. Si ergo caro auis de cineribus suis resurgit, caro hominis de cineribus suis non resurget? Et ubi est, quod Dominus Christus multis passeribus meliores esse pronuntiauit? Ubi est et illud, quod nobis per Prophetam promisit, dicens: Renouabitur sicut aquile iuuentus tua ? Cuius auis naturam hanc esse tradunt: cum enim ad summam uenerit senectutem, dicitur tamdiu in era sublimari, ut usque ad nubes et ignem perueniat: quo igne contacta, mox se in secretissimum fontem precipitem dans, tertio mergit; et mox ad pristine iuuentutis uires atque speciem reuocatur. Quod nobis  ita futurum beatus Apostolus promisit, dicens: Uniuscuiusque quale sit opus, ignis probabit. Aues enim diuerse glutiunt uuam, oliuam, et cetera poma; et post nimium calorem grana eorum per stercora digerentes, rursum uites, rursum arbores renascuntur. Si ergo hoc aues propter te, Deo iubente, faciunt; de te Deus propter fidem et retributionem suam non faciet? Crede mihi quia faciet propter promissum suum; cum enim nichil essemus aliquando, Domino omnium creaturarum Deo ipso iubente, facti sumus. Qui ergo fecit ex nichilo, quod non erat, poterit iterum facere id, quod ante ex nichilo fecerat.



CAPUT XXXu.---

Nam si caro hominis, ut ceci heretici mentiuntur, non resurget, quomodo Esaias  Spiritu Dei plenus, qui non tam propheta, quam euangelista dicendus est, dicit: ueniet omnis caro, que adoratura est in conspectu Domini, in Hierusalem; ut uideat cadauera hominum mortuorum, qui preuaricati sunt in Deum , uermis eorum non morietur, et ignis eorum non 343 exstinguetur . Quem uermem aut ignem multi conscientiam peccatorum, que torqueat in suppliciis constitutos, intelligi uolunt, quare uitio suo atque peccato,  tanto caruerint bono, iuxta illud quod scriptum est: Ambulate in lumine ignis uestri, et flamma quam succendistis uobis ; et iterum: Sicut linea uestimentum, et uermis comedit lignum, sic meror excruciat cor uiri . Sicut enim animi letitia interdum corporis dolores mitigat, sic dolor animi corpus deprimit et excruciat, dicente propheta: Animus gaudens etatem floridam facit, spiritus tristis exsiccat ossa . Si ergo eueniat, ut ad egrotationem corporis accedat animi egritudo, duplicatur infirmitas. Hec tamen ita dicta sunt, ut non negetur preuaricatorum et Deum negantium eterna esse supplicia, dicente Scriptura: Dominus omnipotens uindicabit in eis in diem iudicii, dare ignem et uermes in carnes ipsorum; et comburentur,  ut sentiant in eternum . Quod ita futurum Dominus noster atque Saluator confirmat dicens: Et resurgent omnes de terre puluere, qui bona fecerunt, in resurrectionem iudicii ; et iterum: Ite in ignem eternum, qui preparatus est diabolo, et angelis eius ; et iterum de illo qui uestem non habuit nuptialem dicitur: Tollite eum, et ligatis manibus ac pedibus eius, mittite eum in tenebras exteriores, illic erit fletus et stridor dentium . Cum ergo et manus, et pedes, et fletus, et tenebras exteriores, que ad oculos pertinent, et stridorem dentium a 344 Domino in carne futura resurrectione uerissime pronuntiatur, miror quosdam hereticos, qui erium corpus, et paulatim in auras tenues dissoluendum post resurrectionem conantur introducere. Quomodo  ergo sanctus uestimentum Dei est, et uestitur salutis atque letitie tunica; sic e contrario peccator, qui portat imaginem ueteris hominis atque terreni, meretur audire: Ecce uos omnes quasi uestimentum uetus tinea deuorabit . Morum ergo diuersitas uariis in Scripturis sanctis signatur nominibus. Sicut ergo diuersitas arborum ac musicorum in Scripturis diuinis diuersitatem significat gratie spiritualis; ita et diuersitas ferarum atque serpentium diuersitatem significant peccatorum. Que tamen diuersa genera musicorum ideo Deus maiestatis in libris diuinis nominari et uti uoluit, ut populum Iudeorum de carnalibus sacrificiis auferens, ad spiritales et laudabiles hostias inuitaret.

Sed nuuc iam sufficiant ista, que dicta sunt;  quamquam pro rei magnitudine numquam aliquid sufficienter de causis et rebus superius nominatis dici potest. Et ideo sancta, ueneranda, perfecta, atque inseparabilis Trinitas, que tota nobis fide coleris atque adoraris, tuum est hoc opus, quod ego ex Patrum famulorum tuorum libris, te adiuuante atque illuminante, ad edificationem meam excerpsi; tuaque perfectio ad gloriam et laudem nominis tui per omnia secula seculorum. Amen.



[DE FIDE ORTHODOXA CONTRA ARIANOS.]





IN SEQUENTEM TRACTATUM ADMONITIO.

 Hoc opus quod contra manuscriptorum et ueterum editionum fidem Romani inscripserunt, de Filii diuinitate et consubstantialitate, conditum fuit aduersus eos hereticos, qui cum Filii substantiam cum paterna eamdem esse inficiarentur, illum, id est, eiusdem substantie, dicere detrectabant; sed conabantur inducere uocem , id est similis substantie; cum interim amandandum a diuinis substantie uerbum, quasi sacris paginis ignotum, contenderent. His Epiphanius  nomen Semiarianorum inditum scribit. Ubi contra eosdem proscriptione uocis Arianam heresim in integrum restituendam patefecit auctor hic noster, Filiumque Deum esse perinde ac Patrem demonstrauit; rationibus ob quas expungendum disputabant aduersarii, satisfacit. Eamdem hanc uocem in sacris codicibus contineri ostendit: et quamuis non liceat illam substantie unitatem liquido concipere atque explicare, haud tamen propterea respuendam probat; quandoquidem in creaturis, quod ei comparari ualeat, nichil occurrit; et ex multiplicibus illis nominibus, que in Scripturis ipsis Filio tribuuntur, nullum est quod non potius indicet aliquam e mysticis illius qualitatibus, quam infinitam nature diuine maiestatem aperiat. Docet postremo distinctione personarum deorum non inuehi pluritatem, nec de Filii, etiam cum se conspiciendum subinde exhibuit, inuisibilitate aut immutabilitate quidquam detractum.

Exstat hic liber inter Gregorii  Nazian. et Ambrosii nostri, quorum utrique ascribitur euulgata Opera: sed apud priorem prefatione, qua nescio cui obscuritatem et ambiguitatem in eodem libello criminanti respondet, nec non adiecto breui epilogo locupletior, qualem nos ipsum representamus.

Qui Gregorio Nazian. adiudicant hoc Opusculum, in hanc opinionem Augustini potissimum auctoritate adductos constat. Sic namque ipsi interpretantur, quod ille tradit: Gregorius etiam sanctus episcopus Orientalis apertissime dicit Deum natura inuisibilem, quando Patribus uisus est, sicut Moysi cum quo facie ad faciem loquebatur, alicuius conspicabilis materie dispositione assumpta, salua sua inuisibilitate uideri potuisse . uerumtamen opponitur a uiris doctis librum eumdem Latini scriptoris fetum euinci, non modo quod uersio uetus, quam Italicam uocitant, illic citetur; sed etiam quod ibidem  isthec legantur: Ratio quedam que apud Grecos nuncupatur et item alia illa: Et hoc est, quod Greci appellant, id est, cum uno aliud ipsum. His adde locum Augustini referri posse ad indubitatum aliquod Gregorii Nazian. Opus, ut puta ad Orationem 34, ubi eadem plane materia discutitur. Sed forte ad priorem obiectionem quis respondeat Rufinum, quem hec opella interpretem refert apud Nazianzenum, maxima in uertendis Grecis licentia uti solitum; proindeque nichil absurdi eum dicturum, qui ab ipso hos eosdem locos ea uerborum forma redditos esse affirmauerit, quam ad Latini lectoris gustum existimabat magis accommodatam: secunda uero ratione uix mouebitur, qui cum uerbis Augustini supra citatis hunc locum Auctoris nostri composuerit, ubi post allatum Moysis cum Deo facie ad faciem loquentis exemplum subdit: Et tamen sic uisus accipitur, ut alicuius conspicabilis . . . . materie dispositione assumpta uideretur, salua scilicet inuisibilitate eius . Quis enim facile sibi non persuadeat hec ipsa in mente Augustini presentia fuisse, cum scriberet superiora?

Quod uero ad Ambrosium, clarum est quidem huic Scriptioni et in omnibus Operum sancti Doctoris editionibus, et in mss. etiam nonnullis, eiusdem nomen prefixum esse. Inde est quod libenti animo suspicaremur non alium esse huncce libellum, quam eum qui de Fide a Niceo siue Niceto episcopo breuiter scriptus, uoluminibus sancti Ambrosii, ut Cassiodorus testificatur, sociatus est, quos, ad Gratianum principem destinauit . Sed cum idem asserat non solum de Patre ac Filio illic disseri, uerum etiam de Spiritu sancto, quod cum hoc libro minus conuenit; malumus hunc diuersum ab alio existimare. Cur autem alterius locum, et Ambrosii nomen usurpauerit, ratio in promptu est, materie scilicet cognatio. Sunt tamen preterea leuia quedam ab Ambrosiano dicendi more non penitus abhorrentia, puta quod ait de hereticis, si haberent quomodo illud ad aliam intelligentiam sceuo sensu peruerterent. Et illud: uiderint philosophi, uiderint heretici discipuli eorum. Sed neque quod dicitur, qui etiam nunc ui, ambitione, et potentia regum exagites ac turbes omnia, nimium ab Ambrosio discreparet, si tractatus hic rigidos Arianos, qualis erat ille Auxentius a quo Iustina eiusque filius ualentinianus Imp. in sanctum Antistitem concitati sunt, impugnaret. In ceteris dissidet idem opus ab Ambrosii stylo et ingenio, ut non modo illius auctor non uideatur, sed ne interpres quidem, contra quam opinati reperiuntur nonnulli. Utrumque sane uel ex eo colligas quod Augustinus cum in preceptoris sui scriptis uersatissimus, tum etiam ad eum predicandum, omni data opportunitate, propensissimus, eius tamen non meminerit, sed tantum Gregorii episcopi Orientalis. Quibus adiunge uersionem biblicam, ab ea quam ubique Ambrosius adhibet, longe esse diuersam.

P. F. Chiffletius, qui duobus illis Patribus ex equo eumdem libellum adiudicat, ut illum transcribat uigilio suo, coniecturas aliquot, quas ad eam rem ualidissimas putat, in medium profert. uerumtamen  haud facile quemquam fore existimamus, qui sine manuscriptorum auctoritate, sine scriptoris ullius testimonio his persuaderi se patiatur; quippe que leuissime sunt, aut prorsus nulle. Certe quidem eis persuasi non sunt neque Hermannus in Ambrosii uita, nec Quenellius in Appendice ad Opera sancti Leonis : uterque enim hanc Scriptionem Gregorio Eliberitane sedis in prouincia Betica episcopo ascriptam uolunt . Quenellius opinionem suam astruere nititur his rationibus: 1. quod eumdem librum ab auctore Latino profectum constet: 2. quod Hieronymus de Gregorio Beticensi testificetur de Fide elegantem libellum ab eo scriptum : 3. quod idem libellus iam inde ab Augustini euo pretulerit auctorem Gregorium aliquem, unde et eidem Augustino errandi facta est occasio: 4. quod argumentum conueniat cum etate Gregorii Eliberitani, contra quem etiam irritatos imperatorum animos non ignoramus: 5. demum quod iste auctor trium hypostaseon defensoribus infensum se prebeat, quod Luciferianis quibus idem se addixerat, in usu erat.

His coniecturis pondus suum atque momentum esse non negabimus; quibus tamen qui noluerit acquiescere, saltem opelle, quam expendimus, antiquitatem et elegantiam in dubium non reuocabit, si considerauerit illam et allegatam ab Augustino, et tantis Grece Latineque Ecclesie luminibus ascriptam. Accedit preterea quod auulsum ex illa fragmentum libro, qui inter Hilarii Pictauiensis Opera circumfertur : necnon sermoni , quem diutissime Augustino adiudicarunt, insertum fuit.





DE FIDE ORTHODOXA, CONTRA ARIANOS, ALIAS DE FILII DIuINITATE ET CONSUBSTANTIALITATE, TRACTATUS. *



345 CONFESSIO FIDEI.---


Credimus in Deum, Patrem omnipotentem, omnium uisibilium et inuisibilium factorem, et unum Dominum nostrum Iesum Christum, Filium Dei, natum de Patre unicum, hoc est, de substantia Patris: Deum de Deo, lumen de lumine, Deum uerum de Deo uero, natum non factum: unius substantie cum Patre, quod Greci dicunt per quem omnia facta sunt, siue que in celo, siue que in terra; qui propter nos homines, et propter nostram salutem descendit, et incarnatus est, et homo factus est, passus est, resurrexit tertia die, ascendit ad celos, inde uenturus est iudicare uiuos et mortuos: et Spiritum sanctum. Eos autem qui dicunt: Erat quando non erat, et priusquam nasceretur, non erat, et mutabilem, uel conuertibilem esse  Filium Dei; hos anathematizat catholica et apostolica Ecclesia, amen.



PROLOGUS.---

Amore catholice fidei ductus, iampridem aduersus Arianos libellum edideram, quem cum amico legendum dedissem, quia placuit, credidit transcribendum. A quo hoc ego magnopere postulaui, ut interim dissimulato auctore, doctis uiris et prudentibus legeret; ut si quem mouisset, quod illic plus aut minus positum uideretur; posset plurimorum consilio emendari. Nemo est enim qui sibi tam arroganter summam doctrine celestis assumat, ut putet se omnia mysteria liquido comprehensa retinere, cum Paulus apostolus dicat: Qui ergo putat  se aliquid scire, necdum scit quemadmodum oporteat  scire ; et, modo per speculum in enigmate uidemus; tunc facie ad faciem . Sin uero cunctis omnia, que illic scripta erant, iuxta fidem ueram constare uiderentur, tum et ipse petentibus non negaret. Quod eum ita fecisse manifestum est. Et quia res digna tam catholice confessioni, quam 346 heretice responsioni, uniuersorum iudicio estimata est, multi eum uel legere uel describere uoluerunt.

Sed non defuit qui uel pro studio doctrine, uel pro caritatis officio, ea que a nobis dicta sunt, scrupulosius retractaret; et quedam ille uel superflua, uel ambigua diceret, que aliter possent a quibusdam, quam a me dicta sunt, accipi. Proinde rursus ea ipsa planiori sermone in hoc libello digessi,  ut et simplicitatem sensus mei ostenderem, et scrupulum legentibus amputarem.

Nam hoc est quod aiunt posse reprehendi, quod ubi uerbum Dei ex persona Filii posuimus, tale hoc uerbum intelligere putemus, quale grammatici tradunt spiritu oris erem offensum, intelligibilem auditu. Sed nos sapientiam non huius mundi, que destruitur, sed illam que ex Deo est, nouimus, que uerbum Dei Deum insinuat, cum dicit: In principio erat uerbum, et uerbum erat apud Deum, et Deus erat uerbum. Omnia per ipsum facta sunt, et sine ipso factum est nichil . Unde mirari me fateor hoc ita sentiri potuisse, quasi nos personam propriam  uerbi, quod est Filius, negaremus. Nemo uerbo tenus  nominat, quem uere esse in persona sua sepius profitetur: nam quomodo aut uerum Filium, aut uerum Patrem confessi sumus, si non uere proprietatem personarum tam Patris quam Filii seruauimus.

Sed quia unius Dei uocabulum diximus, personas negasse putamur. Et hinc uerisimile uisum est, quod posuimus. Nos Patrem et Filium ita nominamus, ut unum Deum in his personis et nominibus assignemus. Porro iterum Pater et Filius, etsi duo nomina appellantur; ratione tamen et substantia unum sunt: et cum Patrem et Filium statuo, unitatem assigno generis.

347 Hec omnia intelligi posse estimata sunt, quasi ista uocabula inter Patrem et Filium ita posita  sint, ut est nomen et cognomen, unius tamen persone; cum ex superioribus aut inferioribus dictis potuerit hec suspicio non admitti. Qui enim Filium Dei non aliunde natum dixeram, quam proprie de Patre, totum de toto, integrum de integro, perfectum de perfecto, consummatamque uirtutem; quomodo potui ipsum Patrem, ipsum sibi Filium ponere, et hoc modo unam personam duobus nominibus appellare; quippe cum et hanc sectam, id est, Sabellianam in eodem libello damnauerim, et personarum distinctionem secundum uocabulum scripserim? Nam et nemo pro una persona potest, unum sunt, dicere, uel unitatem generis, nisi personis assignare.

Quis autem catholicorum ignorat Patrem uere esse Patrem, Filium uere Filium, et Spiritum sanctum  uere esse Spiritum sanctum? sicut ipse Dominus ad apostolos suos dicit: Euntes baptizate omnes gentes in nomine Patris, et Filii, et Spiritus sancti . Hec est perfecta Trinitas in unitate consistens, quam scilicet unius substantie profitemur. Non enim nos secundum corporum conditionem diuisionem in Deo facimus; sed secundum diuine nature potentiam, que in materia non est, et nominum personas uere constare credimus, et unitatem diuinitatis esse testamur.

Nec extensionem partis alicuius ex Patre  Dei Filium dicimus, nec uerbum sine re, ut uelut sonum uocis accipimus: sed tria nomina, et tres personas unius esse essentie, unius maiestatis atque potentie credimus. Et ideo unum  Deum confitemur, quia unitas maiestatis plurium uocabulo deos prohibet appellari.

Denique Patrem et Filium catholice nominamus, duos autem deos dicere nec possumus, nec debemus; non quod Filius Dei Deus non sit, immo uerus Deus de Deo uero: sed quia non aliunde, quam de ipso uno Patre Dei Filium nouimus, perinde unum Deum dicimus. Hoc enim prophete, hoc apostoli tradiderunt, hoc ipse Dominus docuit, cum dicit: Ego et Pater unum sumus . Unum ad unitatem diuinitatis, ut dixi, refert: sumus autem personis assignat. Sed et Apostolus ait: Unus est, inquit,  Deus Pater, ex quo omnia: et nos in ipso: et unus Dominus iehsu Christus, per quem omnia; et nos per ipsum. Sed non in omnibus est scientia .

Qua de re explanatis his uerbis, que scrupulum, non mihi qui scio quod dixerim, sed aliis inferebant, puto occasionem male interpretationis fuisse sublatam. Nam et professio fidei manifesta est, et persona cum uocabulis constat, et una diuinitas assignata est.

uel si adhuc aliquid quod legentibus ambiguum uideatur in uerbis, ad sensus debent uerba conferri, quia non simplicitas uerborum, sed mali intellectus obstinatio culpam olet. At cum sensus noster cum ueritate concordet, et uerba debent cum ratione sincerissima.  Unde a simplicitate christiana academicus disputator abscedat.



CAPUT PRIMUM.---

Multas quidem et graues hereses nouimus a plurimis ebullire, et ueneni uice, ad intimum pectus canceris sui uirus infundere: sed uinci illi uel facile possunt, uel facile uitari, quorum prima propositione omne consilium pectoris proditur. At uero ii quibus multa nobiscum paria sunt, facile possunt innoxias mentes, et soli Deo deditas, fraudulenta societate percutere, dum malorum suorum uirus per bona nostra defendunt. Nihil enim periculosius his hereticis esse potest, qui cum integre per omnia decurrant; uno tamen uerbo, ac si ueneni gutta, meram illam ac simplicem fidem Dominice, et exinde apostolice traditionis inficiunt.

 Unde uehementer nobis cauendum est, ne se uel sensibus uel auribus nostris huiusmodi aliquid latenter insinuet; quia nichil tam cogit in mortem, quam sub obtentu fidei fidem uiolare. Ut enim gypsum aqua permixtum lac colore mentitur, ita hic per uerisimilem confessionem traditio inimica suggeritur. Qua de re non similitudo confessionis, sed sensus mentis est ponderandus, quo confessio ipsa firmatur.

Denique si diligentius et accuratius attendatis, cur uoluerint de euangelica et apostolica fide, et de Patrum traditione 348 substantie nomen auferri, procul dubio probatis heresim Arianam subtili compendio breuiatam, sublato hoc nomine intromissam. Nec hoc quidem [a 1Kb] ego suspicione aut opinione collectum  affirmo, nec uti ipsi putant, academicus disputator assisto, ut simplices sensus uerborum subtilitate contorqueam: sed ut contortos et prauos tenui argumento compositos in lucem cognitionis exponam; quo facilius possit cognita et comperta iniquitas ab hominibus euitari.

Que etenim causa, [b 1Kb] queue ratio exstitit, ut quod docendum, et quod credendum cunctis Ecclesiis fuerat traditum, quodque Patres nostri apostolici uiri contra uniuersas hereses, et maxime Arianam, quasi quemdam obicem ueritatis, quo omnes aditus pestifere doctrine obstruerent, [c 1Kb] sancto Spiritu  mundati, catholica ratione posuerunt, non sine magno nisu ab his, qui [a 1Kb] elogio Ariane labis addicti sunt, laboretur auferri; nisi ut Filium Dei mutabilem et conuertibilem, ut pote non de propria Patris substantia constitisse confingant: cui et initium ex tempore, et ortum ex nichilo, nomen ex altero, ut semper docuerunt, propter quod et sepe damnati sunt, nunc iam libere, et secure, incunctanterque Ecclesiis tradere et insinuare possint?



CAPUT II.---

uidetis ergo omnia eos in tractatu ipsorum, non euangelica fide, sed subdola malignitate ad seducendos simplices quosque posuisse. Non iam tam suspectum, quam manifestum omnibus esse debet ita eos Deum de Deo posuisse, ut Arius tradere solebat, ut ex Deo factus sit, non ex Deo natus. Qui si  natus est, unius substantie est: si factus est, uerus Filius non est: et si uerus Filius non est, nec uerus Deus est: aut si uerus Deus est, et de Patre non est, duo sunt habentes singuli et uoluntates proprias, et imperia diuersa: uel si concordia tantum et societate unum sunt, non tamen et substantia uerus, ut iam dixi, Deus non est.

Sic erit Deus, ut Moyses Pharaoni , potestate, non genere: Filius quoque ita credendus erit, ut per Esaiam populo dictum est: Filios genui et exaltaui ; et alibi: Dii estis et filii Altissimi omnes . Sed et primogenitus ita habebitur, quomodo et Isrel a Deo primogenitus filius appellatus est . Nec non et primogenitus totius creature, quasi in ordine factorum  primogenitus habeatur; ut ex eo seriem quamdam creandis mundi rebus assignent.

Denique sublato , id est, unius substantie [b 1Kb] uocabulo, , id est, similem factori suo, posuerunt; cum aliud sit similitudo, aliud ueritas. Nam et homo ad imaginem et similitudinem Dei factus est , nec tamen Deus est: nec quod Deus est, homo exstitisse credendus est. Ita et Filium Dei similem uolunt, ut eum aliunde similem, non de ipsa una sancta et beata Patris substantia dicant. Qui si de Patris substantia non est, est, id est, ex nullis exstantibus, ut idem Arius tradidit; sublato enim eo quod Pater est, undecumque fuerit Filius, necesse est ut et initium ex nichilo, et ortum ex tempore habeat: nichil enim sine initio,  nisi solus Deus.

Unde et Filius, sicut ipse Dominus ait: Ego et Pater unum sumus . Quod ideo dixit, ut duarum personarum [c 1Kb] uocabula in unius deitatis maiestate monstraret, sicut et Propheta ex uoce Dei: Eructauit, inquit, cor meum uerbum bonum, dico ego opera mea regi . uides ergo hoc uerbum bonum Filium Dei esse, quem non  aliunde quam de paterno pectore, et, ut ita dixerim, de utero cordis Dei credimus natum. Et proinde eum regem appellat, quia ipse est rex regum: Deum Dominum, cui omnia diuina opera succumbunt, qui dixit: Omnia que Pater habet, mea sunt .

De hoc et Euangelista: In principio, inquit, erat uerbum, et uerbum erat apud Deum, et Deus erat uerbum. Omnia per ipsum facta sunt, et sine ipso factum est nichil . Igitur quod in principio erat, semper fuisse credendum est: sed nec aliunde esse, quam ex eo qui principium non habet, id est, de corde Patris; quia eructauit, inquit, cor meum uerbum bonum . Non enim dixit: In principio factum est uerbum; sed in principio,  inquit, erat uerbum. Quodcumque principium uerbi assignare uolueris, preiudicatum habebis, quia in principio, inquit, erat.

349 Non quod duo principia ex rerum diuersitate dicamus, sed quia Sermo Filius semper cum Patre est, et de Patre natus est. Ac proinde cuius origo principium non habet, sempiternus cum Patre credendus est; quia nec Pater potest umquam sine Filio nominari, nec Filius sine Patre uocari: ac per hoc semper Filius, quia semper Pater.

Et Deus, inquit, erat uerbum. Quod Deus est, semper est; ne si semper non fuerit, uerus Deus esse non possit, sicuti et in Sophie nomine, quia secundum Apostolum ipse est Sapientia Patris . Ego, inquit, ex ore Altissimi prodiui .  Non ergo aliunde quam de Patre, quia semper cum Patre. Et ideo Sapientia Dei appellatur, ut numquam Pater sine Sapientia, hoc est, sine Filio suo fuisse credatur. Hec est illa Sapientia ineffabilis, [d 1Kb] que initium uiarum Dei apud Salomonem uel condita, uel genita, uel creata describitur ; quam tamen sic conditam dicit, ut semper eam cum Deo fuisse ostendat. Quod enim initium Deo dabis, ut initium possis Sapientie ipsius consignare? Non enim ita Deus Sapientiam suam condidit, quasi aliquando sine Sapientia fuerit: sed cum initium uiarum suarum dicat, initium motus operis alicuius ostendit, ut hoc initium habeat Sapientia Dei, quod de Deo processit ad creanda omnia, tam celestia quam terrestria, non quo ceperit esse in Deo. Creata  est ergo Sapientia, immo genita, non sibi que semper erat, sed his que ab ea fieri oportebat; ut quia quanta et qualis esset sciri non poterat, de effectu operum suorum uirtus eius et potentia nosceretur: [e 1Kb] ut quod de conditis estimamus, tunc magis timeremus, cum facta miramur.

Ceterum si tu ita creatam Sapientiam dicas, ut Filium Dei creaturam intelligas; occurrit tibi Apostolus,  condemnans eos qui creaturam colunt, dicens: Propter quod tradidit illos Deus in desiderium cordis eorum in immunditiam; ut contumeliis afficiant corpora sua in semetipsis: qui commutauerunt ueritatem Dei in mendacium, et coluerant et seruierunt creature potius quam Creatori, qui est benedictus Deus in secula .

Hec est, inquam, illa Sapientia Dei, que dicit: Ego ex ore Altissimi prodiui , uniuersitatis conditrix et effectrix, id est, Filius Dei, per quem omnia, et in quo omnia; quia ut Apostolus dixit: In ipso constituta sunt uniuersa in celis et in terra, uisibilia et inuisibilia, siue Throni, siue Dominationes, siue uirtutes, siue Principatus, siue Potestates: omnia per ipsum, et in ipso condita sunt, et ipse est  ante omnia, et omnia in ipso constant . Hinc et Salomon: Cum sit, inquit, una, omnia potest; et permanens in se, omnia innouat, et per nationes in animas sanctas se transfert . Quod confirmans Apostolus, ait in interiore homine habitare Christum ; ut per quem a principio omnia facta sunt, per ipsum et in fine cuncta saluentur.



CAPUT III.---

Sed dicis mihi , id est, unius substantie nomen ob hoc potius quam Creatorem adorant, seruantes eadem utique que Apostolus dixit: Ut in nomine Iesu omnes genuflectant, celestium, terrestrium, et infernorum, et omnis lingua confiteatur . Et Moyses: Adorent, inquit, eum omnes angeli Dei . Et Dauid: Omnes  reges adorabunt eum . Quod quidem in Scripturis non diceretur, sed quia ipse est Sermo Filius omnium opifex.

Sed dicis nominari non oportere, quia in Scripturis diuinis non contineatur. Quero et ego, homo, qui hoc prohibes; si ideo nominari non debet, quia scriptum non est, an quia ita credi non liceat?

Quod si ita credendum est, cur non ita profitendum? Corde enim, inquit Apostolus, creditur ad iustitiam: ore autem confessio fit ad salutem .

Aut si ideo nominandum non est, quia nec ita credendum; obtinuit ariane labis assertio, que ideo Patrem et Filium unius substantie denegauit; quia Filium Dei modo ex nichilo, modo ex Patre, sed ab alia substantia, quando uoluit et quomodo uoluit, et  unde uoluit factum inducit; dummodo aliunde eum, et non de eo quod Pater est, exstitisse confingat. Quem etsi natum dicit, sed hoc dicto tenus; 350 quia rursum omne quod natum est, factum intelligit, eo quod et nos a Deo geniti appellemur, quos constat esse facturam.

uel si Arianus non es, et uerum Filium de uero Patre natum non factum agnoscis; cur non eum cum Patre unam substantiam dicis? Frustra times, homo,  profiteri quod credis; et frustra credis, si ita non credis, et merito hereticus denotaris. [a 1Kb] Et quamquam immutaueris dictum, quo putaris prohibuisse Dei Filium nuncupari facturam; sed cum subiungit: Sicuti aliquid horum, quod factum est; ex aperto ostendis non ob hoc [b 1Kb] facturam dici noluisse, quasi non debeat factus intelligi; sed non ita factum uis, sicut aliquid horum, quod factum est, sed tamen factum. Aliter enim dicis factum, utpote perfectam creaturam, per quem facta sunt omnia; dummodo et ipsum factum intelligas, licet non ita ut cetera.

Sed ut ad id reuertar, quod dicis in Scripturis diuinis , id est, unius substantie uocabulum non inueniri, finge hoc interim sic sit, eo quod ubicumque substantia legitur, res Dei non Deus accipiatur;  quamquam et aliud quod scriptum non est, pariter profitearis, id est, Deum ex Deo, lumen ex lumine: quid ad hec dicis? Aut totum mecum tene, aut totum omitte. Si enim unius substantie uocabulum inde times dicere, quia scriptum non est; timere identidem debes Deum ex Deo, et lumen ex lumine profiteri.

Sed ego probo Deum de Deo, lumen de lumine, et unius substantie uocabulum [c 1Kb] in diuinis Scripturis contineri. Cum enim ipse Dei Filius, qui Deus est, in Euangelio suo dicat: Ego de Patre exiui ; iure et merito Deum de Deo profitemur, quia de Deo Patre Filium Dei Deum uerum de Deo uero natum esse cognoscimus. Sed non eo genere, ut nos dii sumus appellati , uel ut  Moyses Pharaonis deus est dictus ; sed quia uerus est Filius, [d 1Kb] de uero Patre natus est; uere et confidenter Deus de Deo dicendus, et sic lumen ex lumine.

Quod scriptum non est, mecum quidem dicis, sed mecum omnino [e 1Kb] non sentis. Et quia scriptum est de Patre: Deus lux est ; et de Filio: Erat lux uera, que illuminat omnem hominem uenientem in hunc mundum; et: Lux lucet in tenebris, id est, Christus in seculo; et tenebre eam non sunt assecute ; ii scilicet homines quorum corignorantie tenebris obcecatum est, Christum uerum Deum, et uerum Dei Filium non agnouerunt. Sed ipse Dominus: Ego sum, inquit, lux mundi: qui me secutus fuerit, non ibit in tenebris; sed habebit lumen uite  . Ergo quia lumen Pater, et lux Filius, recte lumen de lumine.

Sed lumen ex lumine ita asseris, quasi a Patre qui uerum lumen est, aliud lumen sit factum, quod de ipsa Patris substantia non sit: sed sicuti aliud quodlibet lumen, quamquam a Deo sit factum, longe tamen aliud sit ab eo, qui fecerit; et ideo lumen ex lumine, non de lumine dicis. Cum ergo hec prelocutus sum, licet mecum non intelligas, tamen quomodocumque  ipsa pronuntias, cum scripta non sint. An non et unius substantie uocabulum, quod in Scripturis non putas contineri, mecum pariter profiteris: nisi quia illic habuisti quomodo malignos sensus tuos occulta fraude in utroque contegeres; ut mecum hoc ipsum sono uocis exprimeres, sed tamen longe dicti intelligentiam separares?

Sicuti et illi heretici qui resurrectionem carnis negant, ad decipiendas [a 1Kb] animas simplicium, ue dicunt his qui in carne non resurgunt. Sed si discutias eos cur hoc dixerint, cum scias illos carnis resurrectionem omnino negare, dicent tibi: ue utique illi erit, qui in carne baptizatus non fuerit, ut anima ipsius dum in corpore est, de morte delictorum suorum, ut de sepulcro criminum per baptisma, in eadem  resurgat. Solius enim anime per lauacri uitalis gratiam resurrectionem in carne defendunt; nam et ipsius carnis salutem excludunt. Et hi per uerisimilem confessionem innocentium mentes occulta fraude seducunt. Et ut solet lethale poculum mellis dulcedine temperatum, suauitate fallente, perimere; sic et hoc malum per blandimentum aurium, 351 audientium sensus quadam labe contaminans, contagione uitii adherentis inficit.



CAPUT Iu.---

Denique et nunc possent sicuti et cetera uerbo tenus nominare, si haberent quomodo illud ad aliam intelligentiam sceuo sensu peruerterent: sed cum uiderent se in hoc uerbo concludi, nullam omnino mentionem huius fieri uoluerunt; ne aut profitendo hoc crederent, aut credentes  professi uiderentur: subtili ingenio excusantes, quod aut scriptum non esset, aut Deum in substantia dici non oportere, ne corporeus crederetur.

Deus etenim, inquiunt, efficit ut sit substantia, non tamen ut ipse Deus in substantia deputetur; quippe, aiunt, cum omnis substantia contraria recipiat. Deus uero qui nichil diuersum admittere potest, substantia dici non debet.

Ignoscerem tibi si hoc simpliciter diceres, si rationem rei uelles scire, si rudis ad hanc questionem accederes, si non ipse esses, qui semper uel de alia substantia, uel de nullis exstantibus Dei Filium asserebas: at cum idem ipse sis qui hinc sepe conuictus, sepe confessus, sepe negasti, sepius aliter  immutando damnatus es: qui etiam [b 1Kb] nunc ui, ambitione et potentia exagitans, turbas omnia; quomodo putas me ignoscere tibi posse frequentius eadem retractanti? Sed ne uideatur hec peruersitas preiudicata magis quam examinata damnari, breuiter tibi de hac oppositione respondeam.

Prohibes itaque in Deo substantiam nominari, quasi omne quod substantia dicitur, res ipsa unius  generis habeatur. An ignoras aliter celestia, aliter terrena constare; sed et in ipsis celestibus rebus atque mundanis magnam differentiam interesse? Aliter enim angeli, aliter singule uirtutes constitutionum suarum substantias acceperunt, sicuti Apostolus ait: Alia claritas solis, alia claritas lune, alia claritas stellarum . Sic et in hoc mundo, ut diuersa genera rerum, ita et diuersa corpora animantium, et omnibus sui cuiusque generis substantia, sicut Apostolus dicit: Non omnis caro eadem caro .

Si ergo ea que a Deo facta sunt, diuersas qualitates substantiarum suarum habent; tu putas in Deo talem esse substantiam, qualem habet aliquid horum quod factum est ut possit contraria recipere? Absit.  Que est enim substantia Dei? Ipsum quod Deus est, simplex, singulare, purum, nulla concretione permixtum, limpidum, bonum, perfectum, beatum, integrum, sanctum totum. An tu putas inane aliquid esse et uacuum, quod est Deus? Hoc enim dici blasphemia est, ut inane putetur, per quem cuncta constiterunt, qui omnia uerbo edidit, ratione composuit, uirtute perfecit, cuius nutu et imperio uniuersa reguntur, cuncta deseruiunt.

Et bene de Deo legis scriptum: Ego sum, qui sum ; et: Qui est, misit me . Et ipse saluator Dominus: Hec est, inquit, uita eterna, ut cognoscant te solum uerum Deum, et quem misisti Iesum Christum . Est ergo [c 1Kb] in substantia essentia sua Deus, cuius cognitio uita eterna  est, qui et tantus est, quantus dici non potest. Qui tunc digne estimatur, cum inestimabilis dicitur, utique uelis ac nolis.

Ergo ipsum quod est, hoc est substantia eius rei, que esse defenditur; quod tamen iam dictum est, quantum et quale sit, nec mente concipi, nec sensu estimari, nec animo definiri potest; dummodo constet esse, quod esse creditur; ut de eo ipso quod Deus est, inde sit Filius, ut uerus sit Filius, et uerus sit Pater in Filio, et Filius in Patre. Hoc erit , id est, unius substantie cum Patre, sicut ipse Dominus ait: Ego in Patre, et Pater in me ; et: Ego et Pater unum sumus ; et: Ego de Patre exiui ; et: Qui me uidet, uidet et Patrem .

 Non immerito, quia Filius Dei de Deo Patre natus est; et ideo de unitate substantie, et de maiestate deitatis unum sunt, sicuti et Hieremias prophetauit: Quis stabit in substantia Domini, et uidebit uerbum Domini ? Et iterum: Si stetissent in substantia mea, et si audissent uerba mea, auertissem eos ab studiis eorum pessimis . Et apud Salomon: Substantia mea, dulcedo mea est .



CAPUT u.---


Cum ergo hanc unitatem substantie in Patre et Filio non solum prophetica, sed et euangelica auctoritate 352 cognoscas; quomodo dicis in scripturis diuinis non inueniri, quasi aliud sit quam quod dicit: Ego de Deo Patre exiui ; et: Ego et Pater unum sumus : uel quod prophete ex aperto substantiam Dei intimabant?

Hec est autem nominis ratio, ut in Patre et Filio unitatem substantie credas, licet rem ipsam, que est inenarrabilis, definire non possis; ut siue lumen de lumine dicas, siue uerbum de uerbo, siue spiritum de spiritu, siue dominum de domino; quodcumque de eo dixeris, unius tamen essentie Patrem et Filium credas: et de eo ipso quod Pater est, Filium  intelligas. Nam si aliquam comparationem de rebus his que uidentur, in eo facias; ipsa dissimilitudine rerum non rationem ostendes, sed altercationem disputationum induces, [a 1Kb] ut cuius uoce descriptum est: Cui me comparabitis ? Ac proinde Deus cui assimilari nichil potest, sufficiat credit, quod ipse sentitur, quem ipse credi se uoluit, non indicari.

Denique si de hoc ipso quod mecum profiteris, ad aliquam similitudinem uelis in Deo conferre, nescio an quod comparaueris, possis expressius definire: ut puta cum dicis lumen ex lumine, si ad explanandum illud scrupulosa narratione cogaris, quero quomodo lumen ex lumine credas? Utrum quasi lucernam ex lucerna, uel quasi solem ex sole;  ut aut duas lucernas, aut duos soles, quasi duos deos sub hoc exemplo inducas? Aut splendorem luminis eiusdem lucerne, uel claritatem solis de eodem sole fulgentem, lumen de lumine consignes, ut in matricem luminis Patris figuram assimiles, Filium uero in splendorem claritatis ostendas; quod de eo Propheta dixerit: Apud te est fons uite, et in lumine tuo uidebimus lumen ; uel Salomon, cum dicit: Candor est lucis eterne, et speculum sine macula Dei maiestatis, et imago bonitatis illius ; uel Apostolus hic predicauerit Saluatorem nostrum imaginem esse inuisibilis Dei, eo quod imago [b 1Kb] solis lux sua sit, que de eodem sole procedit .

Sed quanta ad hec responderi possunt, que lites  generant, quod Apostolus prohibet , longum est dicere: quippe cum constet lumen illud quod Deus est, estimari, comprehendi et definiri non posse: nec uere aliquid ex his, que in hoc mundo sunt, maiestati diuine comparari; quia nichil de omnibus istis, que uidentur aut dicuntur, secundum id quod Deus est, condigna similitudine estimari potest, quippe cum ipsis intellectibus et sensibus maior sit.

Ideo premonuit ut diuinitatem substantie crederes,  et uerum Filium de uero Patre cognosceres: de qualitate autem rei requirere non deberes; quia quale aut quantum sit, scire non possis. Hoc enim prophete, hoc apostoli predicarunt.



CAPUT uI.---

Denique pro captu, pro uiribus, pro fide nostra intueamur Deus quid sit, et uideamus an ei aliquid possit comparari. Certe hic est, de quo et cum dicitur, non potest dici: cum estimatur, non potest estimari: cum comparatur, non potest comparari: cum definitur, ipsa sua definitione crescit. Qui celum manu sua operit, pugno omnem ambitum mundi claudit. Quem totum omnia nesciunt, et metuendo sciunt. Cuius nomini et uirtuti famulatur hic orbis, et ipsa elementorum sibi succedentium momentanea uicissitudo testatur. uide ergo si  potest aliquid esse, cui possit Pater comparari et Filius; quia talis est Filius, qualis et Pater; non enim ipse se unum cum Patre diceret, nisi talem se, qualis est Pater, sciret.

Ratio quedam est, que apud Grecos nuncupatur, que inter Patrem et Filium personas uel uocabula distinguit; quia et ipse Filius ratio dicitur. Que tamen ratio multis nominibus appellatur: modo uerbum, modo uirtus, modo sapientia, modo dextera, modo brachium, modo margarita, modo thesaurus, modo retia, modo aratrum, modo fons, modo petra, modo lapis angularis, modo agnus, modo homo, modo uitulus, modo aquila, modo leo, modo uia, modo ueritas, modo uita. Et ita cum sit Deus omnia in omnibus, ut per hec uocabula diuinarum  dispositionum mysteria cognoscantur, non ut ipsa maiestas Filii Dei proprie definita monstretur.

Quid est enim Filius de eo quod Pater est? Alius idem. Nam [c 1Kb] et ob hoc uerbum nuncupatur, quia ex proprio 353 diuino ore processit, et nichil Pater sine eo aut iussit, aut fecit. uirtus dicitur, quia uere de Deo et semper cum Deo est, et omnis potestas Patris in ipso consistit. Sapientia appellatur, quia de corde Patris adueniens, arcana celestia credentibus reserauit. Dextera nuncupatur, quia per eum omnia opera diuina perfecta sunt. Brachium dicitur, quia ab ipso omnia continentur. Margarita appellatur, ut nichil illo pretiosius habeatur. Thesaurus dicitur, ut in ipso omnes opes et diuitie regnorum celestium condite agnoscantur. Retia dicitur, quia per ipsum,  et in ipso de mari seculi diuersa gentium multitudo sicut piscium per aquam baptismatis in Ecclesia congregatur, ubi bonorum malorumque discrimen agnoscitur. Aratrum nuncupatur, quia signo crucis sue dura pectora subiiciuntur, [d 1Kb] ut necessario semini ipsa preparentur. Fons aque uiue appellatur, quia ex eo sitientia corda celestis aque gratia irrigentur. Petra dicitur, quia credentibus fortitudinem, incredulis duritiam prestat. Lapis angularis dicitur, quia  utrosque parietes noui et ueteris Testamenti unus et mediator in semetipso continens copulauit. Agnus dicitur, ut innocentia Christi et passio demonstretur. Homo dicitur, quia secundum carnem propter nos homines nasci dignatus est. uitulus dicitur, quia propter nostram salutem pati sustinuit. Aquila dicitur, quia post uenerabilem resurrectionem, [a 1Kb] ut rex alitum ad Patris peruolat sedem, Leo dictus est, quia ipse est rex regum, qui mortem ac zabulum uirtutis sue potestate comminuit. uia est, quia per ipsum ascensus est. ueritas, quia mendacium nescit. uita est, quia ipse uniuersa uiuificat.

uides ergo per hec uocabula significationes et dispositionum et operum diuinorum preostensas; non tamen ipsum Deum proprie definitum? Est ergo  Pater Deus immensus, eternus, incomprehensibilis, inestimabilis. Est et Filius eius Deus et Dominus noster, tantus, quantus est et Pater: sed non aliunde quam de Patre: quia ego, inquit, de Patre exiui , hoc est, lumen de lumine.



CAPUT uII.---

Sed ne ex eo occasionem aliquam hereticus capiat, cum duo nomina, uel duas personas, id est, Patris et Filii statuo, quasi duos deos dicam, ut illi duos ex diuersitate confingunt: nos autem Patrem et Filium ita nominamus, ut unum Deum in his personis et nominibus consignemus. uiderint philosophi, uiderint heretici discipuli eorum, qui potestatum diuersitate uariantur: Nobis tamen unus Deus est Pater, ut Apostolus dixit, ex quo omnia, et nos ex  ipso: et unus Dominus iehsu Christus, Deus Dei Filius, per quem omnia, et nos per ipsum .

Nam per duo quid aliud intelligitur, quam duorum per partes diuisa substantia, [b 1Kb] et cum nominibus ipsis dissociata natura agendi ac iubendi tam uoluntas, quam imperia diuisa? Porro Pater ac Filius etsi due persone creduntur, ratione tamen et substantia unum sunt. Nam inequalium societas melioris offensa es, et in iniuriam eius, qui uerus Deus est, non uerus alius comparatur. Cum autem ego Patrem et Filium statuo, unitatem generis assigno: et si illam in personis diuido; discretiones tamen personarum rursus eadem nomina in unitatem sui naturali legis federe consignant.

Unde et tantus est Filius, quantus uidebitur Pater,  totus de toto, integer de integro, perfectus de perfecta consummataque uirtute, sicut Apostolus dicit: In quo omnis plenitudo diuinitatis corporaliter habitat . Nam [c 1Kb] et Hieremias receptissimus prophetarum, hanc unitatem diuinitatis in Patre et Filio sciens ait: Hic est Deus noster, et non  deputabitur alius absque illo: qui inuenit omnem uiam prudentie, et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est . Et Esaias hoc ipsum predicat dicens: Hec dicit Dominus Deus: fatigata est Aegyptus, et negotiatio Aethiopum, et Sabain, uiri excelsi ad te transient, tui erunt serui, et post te ambulabunt uincti compedibus, et te deprecabuntur; quoniam in te Deus est, et non est alius Deus preter te: tu es enim Deus .

354 Quod ne putes me eo supercilio dixisse, quo Sabellius fertur, qui ipsum Patrem, ipsum Filium profitetur, non ita nos totum in unam sententiam cogimus, ut aliorum hereticorum fraude capiamur. Sed quia in ipso nomine personarum auctoritas  indiscreta cognoscitur, et Filius non genere, sed personaliter a Patre nominatur; proinde totum Patri ascribimus, quod est Filius: et totum Filio, quod Pater est. Nihil non uidebitur Patris, quod iudicabitur Filii: nec Filii, quod defenditur Patris; quia unitas maiestatis non sinit deos plurali uocabulo appellari: quippe cum constet Patrem et Filium unius esse substantie, unde uterque unus Deus est dictus.

Illud ante cuncta metuentes, [d 1Kb] quia nisi Pater et Filius unum non sint, in inuidiam recurrat auctoris interpolata natiuitas; hoc enim placuit hereticis, ut Deus ille omnipotens, inuisibilis, immensus degeneraret in Filio, [e 1Kb] non modo potestate, sed conditione mutata, quasi non potuerit Pater de semetipso  talem habere, qualis et ipse est. Proinde nos uerum Filium de uero Patre, qui semper fuit, et est unius substantie cum Patre, defendimus. Et hoc est, quod Greci appellant, id est, cum uno aliud ipsum; [f 9Kb] ut persone audientia nominatim fierent, et non ut substantiam uocabula separarent.



CAPUT uIII.---

Sed ut omne mysterium heresis Ariane traducam, cur nolint Filium de Patris substantia credi, breuiter intimabo. Aiunt enim: Cum sit Deus Pater omnipotens, inuisibilis, inconuertibilis, immutabilis, perfectus, semper idem, eternus: Filius uero uisibilis, quia sepe patribus uisus est; et conuertibilis atque mutabilis, quia in uariis figuris quibusque sese monstrauit: qui si de Patris, inquiunt, esset  substantia, numquam fieri posset, ut ante carnis assumptionem aut uisibilis aut mutabilis cerneretur; quin potius in equalitate qua Pater est, permansisset, ex cuius substantia erat; quia quod de Patre est, nec uideri, nec mutari, nec conuerti posse credendum est.

 Accedit ad causam, quia cum illapsus est in Mariam, cum uirginis uterum oppleuit, aliud utique ex illa, quam quod uenerat, natum est. Unde iam, inquiunt, corrupta substantia [a 1Kb] statum uertit, ordinem perdit, continuo immutatione ipsa formandus de Deo in hominem, de spiritu in carnem. Et utique translatio omnis interemptio est pristini. Ac per hoc aiunt: Si Filius de Patris substantia esset, iam et Patrem minorem uideri substantie sue uel traditione, uel fine: et proinde Filium ex alia substantia credere maluerunt, quod conuerti, et mutari, et uideri possit; quia hoc de Patris substantia credi non liceat.

Hec est causa erroris, hec origo heresis Ariane; dum non intelligunt uirtutem Dei, neque tanti sacramenti  dispositionem agnoscunt, ut Deum humanis conditionibus comparent. [b 1Kb] Quibus primo respondendum in loco Filium Dei non ita uisum, ut Deus erat, sed ut homo capere poterat de Deo; deinde uariis figuris non mutabilem et conuertibilem ipsum esse, sed hoc esse potentie Dei, ut cum se singulis, prout uult, reuelare dignatur, habitum mutet, non substantiam uertat: nec proprietatem qualitatis amittat, sed iuxta meritum uidentis temperamentum maiestatis adhibeat; ipse tamen idem, ut semper est, in substantie sue proprietate permaneat, sicut scriptum est: Mutabis eos et mutabuntur: tu autem idem ipse es, et anni tui non deficient .

Nam etsi multa sunt ex his, que in hoc mundo  uidentur, que ex alio conuertantur in aliud, ut desinant esse quod erant, et hoc sint quod retro non fuerant; ut limus cum in hominem figuratur, limus esse iam desinit: aut pisces, aut aues cum de aqua procedunt, ex eo iam non aqua, quia aliud: ut lutum figuli cum solidatur in testam: ut lapis, cum dissoluitur decoctus in calcem: ut arena cum mutatur in uitrum, et cetera, que longum est recensere. Sed multum interest, stulte heretice, inter ea que factasunt, et eum qui omnia, quemadmodum uoluit, fecit. Que facta sunt, ascripte conditioni deseruiunt: qui uero fecit, 355 sue uoluntatis et proprii iuris est. Neque potest in aliud, quam quod est, aliquo cogente, mutari: sed prout uult, et cui uult, se demonstrat. Nam si Angeli in figura hominum sepe sunt uisi, et  tamen aliud non sunt, quam quod se esse norunt, neque substantiam mutant, cum formam humani corporis sumunt; quanto magis ipse Dominus noster qui omnia fecit, qui ipsis Angelis ut hoc possent, sua institutione concessit!

Huc accedit quod sic Filium Dei, ut iam dictum est, uisum a Patribus approbamus, ut non totum in illo, quod Deus est, uideretur: sed dispositiones rerum futurarum, que suis quibusque temporibus complende erant, in illo per imaginem cernerentur. Nam quis Filium Dei uidere potuit, antequam conspicabilem  materiam, sicut ei placuit, assumpsit, uel ipsum hominem induere dignatus est?

Qui etsi Abrahe uisus est , sed in forma humani corporis uisus est, quo scilicet postremis temporibus in homine uenturus esse ostenderetur.

Iacob etiam alibi in angelo , alibi eque uidetur in homine. Qui ideo se in angelo demonstrauit, ut nuntium se magni consilii indicaret: in homine uero, cum quo et colluctatus fuisse describitur; ut imaginem future colluctationis, quam cum Isrel habiturus erat, cum secundum hominem aduenisset, precipue indicaret. Sed ut Dominum crederet, cum quo tanto certamine sub figura hominis luctabatur, Isrel, id est, homo uidens Deum,  nomen accepit . uidi, inquit, Deum facie ad faciem, et salua facta est anima mea . Et utique figuram hominis uiderat, quam Deus Dei Filius induerat.

Moysi in rubo in flamma ignis apparuit , ut lumen credentibus, incredulis iudicium demonstraret; quia Christus credentibus salus est, non credentibus pena, ut Apostolus ait: Aliis odor uite in uitam, aliis odor mortis in mortem .

Populum Isrel in columna nubis per diem, et per noctem in columna ignis quasi dux itineris precedebat ; ut baptismi gratiam per nubem, et donum sancti Spiritus per ignem ostenderet; quia apostolus Paulus in nube Patres baptizatos  scribit , et Spiritum sicut ignem esse apostolorum Acta declarant .

uides ergo per omnia, heretice, characteres diuinarum Scripturarum in honorem Dei Patribus preostensos; non tamen ipsum Deum, ut est proprie reuelatum. Denique cum Moyses oraret ut faciem Dei pure uideret, quid ad illum continuo Deus? Non poteris, inquit, uidere faciem meam; non enim uidebit homo faciem meam, et uiuet . Hoc ipso quod negatur aspectus, claritas assignatur, que scilicet tanta est, quanta credenda est, que inuisibilis indicatur. Cum ergo Moyses qui et situm celi, et ordines mundi, et elementorum uices, totius denique orbis ornamenta digesserit, indicarit, expresserit; cui ipse Dominus testimonium perhibuit  dicens: Nemo erit ex prophetis ut seruus meus Moyses, cui facie ad faciem, ore ad os locutus sum ; Deum tamen pure uidere non potuit. Merito quidem prophetia omni dignus, sed non usque adeo ut intueri Deum ualeret, qua homo tantummodo esset.

Et utique hec omnia Filii uerba defendimus, quem in monte Sina cum Moyse locutum esse scimus , qui agendis explicandisque rebus a Patre aduenerat; quia omnia a principio per ipsum et ordinari, et explicari, et manere conuenerat, ut  habendi Filii hec precipua ratio constaret. Et tamen sic uisus accipitur, ut alicuius conspicabilis, ut dixi, materie dispositione assumpta uideretur, salua scilicet inuisibilitate eius, quam a conspectu omnium maiestas interfusa seposuit. Non enim sic humanis aspectibus reuelatus est, ut tota in illo deitas appareret: sed ad uicem speculi cum conceptos intra lucem suam uultus quasi ad plenam effigiem hominis includit; [a 1Kb] ita maiestatis eius preeunte fulgore, intra id uisum est, quod imaginem ueritatis, non ipsum Deum proprie demonstraret.

Sic et cum hominem induere dignatus est, non labem eternitati intulit; ut spiritum in carnem mutaret, sed ut suscepto homini immortalitatem atque  eternitatem celestis uite prestaret. Nam etsi Apostolus semetipsum exinanisse dicit: formam serui suscipiendo, non utique sic exinanitum accipimus, ut aliud, quam quod fuerat, [b 1Kb] idem Spiritus fieret: 356 sed ut seposito interim maiestatis sue honore, humanum corpus indueret, quo suscepto, salus gentium fieret. Ut enim sol cum nube tegitur, claritas eius comprimitur, non cecatur; et lumen illud, quod toto orbe diffusum claro splendore cuncta perfundit, paruo admodum obstaculo nubis includitur, non auferitur: sic et homo ille quem Dominus iehsu, Saluatorque noster, id est, Deus Deique Filius induit; [c 1Kb] Deum tamen in illo non intercepit, sed abscondit.

Denique cum in monte se paululum extra ipsum  hominem extulisset, fulgore luminis eius pene obcecati apostoli in terram quippe homines ceciderunt , periclitati uitam, nisi eis Dominus compresso rursum maiestatis sue honore ut misericors subuenisset, secundum illam sententiam: Nemo uidit Deum, et uixit . Ut ergo claritas solis, [d 1Kb] cum non usque ad nostros emicat uisus, sibi salua est; quia quod non uidetur, infirmitatis est nostre, quorum oculos nubium texit obscuritas: [e 1Kb] ita probat se non suo detrimento proprii latuisse fulgoris; sed carnis, ut dixi, beneficio, cuius causa Filius Dei filius hominis esse sustinuit.

Nempe enim de Spiritu Dei uirgo concepit, et quod concepit, hoc peperit, id est, Deum homini suo, ut iam dixi, sociatum, sicut ipse dixit: Quod  nascitur de carne, caro est: et quod nascitur de spiritu, spiritus est ; quia Deus spiritus est, et de Deo natus est. Sicut et Angelus ad Mariam uirginem dixit: Spiritus Dei ueniet in te, et uirtus Altissimi obumbrabit te. Propterea quod nascetur ex te sanctum, uocabitur Filius Dei .

uides ergo ipsum Spiritum, id est, Filium Dei uenisse ad uirginem; et inde Dei et hominis Filium  processisse: nec tamen ipso indumento carnis Dei Filium esse mutatum; sed eumdem ipsum esse in homine, qui fuerat ante mundum cum Patre; per quem facta sunt omnia, et sine quo factum est nichil, sicut Euangelista ait: Mundus per ipsum factus est, et mundus eum non cognouit .

Ceterum amentis est credere ab eo posse liberari, qui ut liberaret, amissus est; ut nasceretur, oppressus est: ut immortalitatem reciperet, transiuit ad mortem. Sed absit, heretice, ut sensus tue iniquitatis a catholicis admittatur; nos enim credimus immutabilem et inconuertibilem, uerbum et spiritum, id est, Filium Dei; qui cum hominem induit, non statum uertit, non ordinem perdidit, non substantiam immutauit: sed illuuias eiusdem corporis  eterno claritatis sue lumine illustrauit; ut ad nos per tramitem corporis eius lux Sancti Spiritus, et eterne uite gratia redundaret.

Quem etsi passum credimus et sepultum, sed homo ille passus est, quem Filius Dei suscepit, quem induit, quem portauit. Sed quia totum ad auctorem referebatur, quidquid homo ille patiebatur; ideo mors et passio Domini iudicatur; nam constat immortale esse, quod Dei est: hominis, quod caducum.

Tertia quoque die resurrexit non Deus in hominem, sed homo potius in Deum.

Ascendit in celos, obtulit Patri suo hominem illum gratissimum munus, consedit ad dexteram Patris, secundum quod scriptum est: Dixit Dominus  Domino meo: Sede ad dexteram meam .

Misit nobis Spiritum sanctum de propria sua, et ipsa una substantia sua, protectorem, sanctificatorem, et deductorem in uitam eternam, sicut scriptum est ex uoce Dei: Effundam de Spiritu meo super seruos meos, et ancillas meas . Et iterum: Spiritus ex me prodibit . Et ipse Dominus Saluatorque noster: De meo, inquit, accipiet ; ex eo utique quod est Filius, quia et Filius de eo quod Pater est.

Exinde prefinito tempore uenturus, uiuos mortuosque iudicaturus; ut reddat credentibus premia, non credentibus uero supplicia.

Cuius regnum eternum, immortale; nec initium habet, nec terminum: cui est honor et gloria in secula  seculorum.



CONCLUSIO.---

Hec qui legis, per Deum obsecro, ne simplicitatem sensus in ambiguum torqueas, aut alias quam dicta sunt, trahas; quia nos Patrem uerum Patrem confitemur, et Filium Dei uerum Filium Dei, et Spiritum sanctum uere Spiritum sanctum credimus: tres personas unius substantie, et unius diuinitatis confitentes. Sabelli autem, et Photini,  nec non Arii sectam, et si qua alia sunt, que contra regulam ueritatis ueniunt, condemnamus. Nicene autem synodi tractatum omni animi nisu ex  tota fide seruantes, amplectimur; hunc enim tractatum scimus contra omnes hereses inuicta ueritate oppositum.



[DE DIGNITATE SACERDOTALI.]





IN LIBELLUM DE DIGNIT. SACERDOTALI ADMONITIO.

Non omnino perfunctorie hanc opellam dispicienti ambiguum non erit eam sancto Ambrosio suppositam fuisse; idque non solum quod habeat uersionem Hieronymi, et senatores noscendos non lato clauo, sed chlamyde asserat, ut obseruat Blondellus : at multo magis quod nichil contineat ab Ambrosii et ingenio et seculo non alienum. uerumtamen in omnibus Operum sancti Doctoris editionibus idem libellus locum obtinuit; et in scriptis etiam codicibus, si unum exceperis, prefixo Ambrosii nomine illustratur. Cum uero tantus sit eorum consensus in auctore pseudepigrapho, mirum est quanta sit eorumdem in indicando Operis argumento uarietas. Etenim cum tam frequentes occurrant in bibliothecis, ut in sola uaticana quatuordecim inuenire sit; fere totidem eius leguntur inscriptiones, quot manuscripti. Alibi quippe titulus illi prefigitur, Liber Pastoralis, siue De Cura Pastorali; alibi, De Obseruantia Episcoporum: modo, de uita et Ordinatione Episcoporum, et simoniaca heresi; modo Sermo de Episcopis et Sacerdotibus. De Apostolo in loco, ubi ait: Fidelis sermo, etc.; nonnumquam, Sermo de pastoribus; interdum, Sermo de Mysteriis; alicubi etiam, De Ordinatione Episcopi per simoniam. Sed ab aliis codex Ecclesie sancti Martialis apud Lemouices minus ab aliis recedit materie, quam Auctoris significatione; sic enim prefert: Sermo Gilberti Philosophi, Pape urbis Rome, qui cognominatus est Siluester, de Informatione Episcoporum. Hunc libellum ex eodem codice exscriptum Mabillonius noster pro sermone nondum uulgato, XI parte Analectorum edi curauit, haud dubie noua illa deceptus inscriptione. uerumtamen in hoc bene meritus est de eruditis, quod primus illum sub auctoris huius nomine in lucem misit. Omnia profecto et persone et tempori satis congruunt . Episcopus enim ordinis sui uiros ibi alloquitur, idemque seculum labe simoniaca maxime laborasse exploratum est. At nichilominus cum manuscriptus ille ab aliis omnibus non in sensu quidem, sed tamen in elocutione perpetuo dissideat, reuocari potest in dubium uerusne eius auctor haberi debeat idem Siluester, an aliquis interpolator: quod nos lectorum iudicio definiendum permittimus. Porro ex uariis illis codicum manu exaratorum titulis abunde cognoscitur duo tractari hoc in Opere, scilicet  episcopalem declarari amplificarique dignitatem, et  simonie crimen acriter impugnari. Cum uero idem tractatus in memoratis codicibus partim sermonis, partim libelli nomine inueniatur inscriptus, in controuersiam forte uenerit utrum uocabulum magis apte eidem conueniat. Fatendum quidem est in priori parte haud pauca esse, que sermonis speciem satis referant; sed cum sub finem aperte nominetur libellus, ipsum inter libellos siue tractatus exhibere satius duximus.





DE DIGNITATE SACERDOTALI.



357 CAPUT PRIMUM.---


Si quis, [a 1Kb] fratres, oraculum reminiscatur quo Dominus frugi famulum de seruata sibi pecunia, quam ad prerogandum susceperat, increpauit dicens: [b 1Kb] Tu dedisses pecuniam meam, et ego ueniens cum usuris exegissem eam ; non iam otiosus auditor collatam sibi diuini muneris gratiam suis tantum usibus reseruabit: sed cunctis eam communicabilem faciens copiosius prerogando, securus possidebit; ut sibi per hec et plurimis edificationis exhibeat fructum, et uelut decora arbor pomis referta [c 1Kb] non infructuose probetur occupare terram, dum uiuit, cum et per  seipsam suis pomis ornatur, et omnes qui ex ea fructum perceperint, saginantur, beato nos etiam Apostolo ad hec eadem inuitante: Nolite querere que uestra sunt, sed que aliorum . Et alibi: Non quero quod mihi utile est, sed quod multis, ut salui fiant . Idcirco nos quibus in uerbis diuinis credita est dispensatio, et qui gregem Christi alendum nutriendumque suscepimus, [d 3Kb] non sine ingenti periculo noxam nos credimus euasuros, si non secundum hunc modum uiuamus, aut etiam si minime predicemus. Et licet ad hec predicanda nos retardet uite huius improbitas, inuitat  nos tamen precepti necessitas. Et ue iam mihi est, si minime predicauero, et si susceptum thesaurum in terra defossum, id est, in meo corde diu occultauero, et lucernam 358 diuini uerbi compressam sub modio retentauero, et non super candelabrum propositam, cunctorum oculis manifestauero; et claustra humane imperitie per claues illas regni celorum, quas in beato Petro apostolo cuncti suscepimus sacerdotes, minime reserauero; ut audire per hec merear pro lingue mee modulo: Euge, serue bone et fidelis, quia in pauca fuisti fidelis, supra multa te constituam: intra in gaudium Domini tui . [a 1Kb] Unde uerens iis increpationibus et suppliciis subdi, timore pene perculsus, amore fraterno inuitatus, non iam ad subditum loquor uulgus,  quod iugiter monere consueui, sed ad ipsos iam predicatores uulgi mea uerba conuerto: et meis conseruis uelut obediens seruus, id est, episcopus sacerdotibus, antistes pontificibus, audacter predicare [b 1Kb] salutis commonitoria non retardabo. Nec prerogatiuam mihimet scientie, si hec meis consacerdotibus caritatis intuitu prerogem, uindicabo, aut uite perfecte me esse fateor, cum de uita perfecta alios moneo: sed potius cum hec ad illos loqui audeo, simul cum illis que loquor, audiam.



CAPUT II.---

Aggrediar iam diuina ope suffultus, facultate qua ualeo, et eorum precibus adiutus, ad quos noster respicit sermo, desideratum carpam iter, et in gremio quasi 359 consacerdotum positus, ipsos alloquar sacerdotes. Audite me,  beatissimi patres, [c 1Kb] et si dignum ducitis, sanctissimi fratres. Audite me, stirps leuitica, germen sacerdotale, propago sanctificata, duces et rectores gregis Christi. Audite me rogantem uos pariter et timentem, [d 1Kb] et commodis communibus sollicite consulentem, et honorem episcopatus demonstrare uolentem; ut cum honoris eius prerogatiuam monstramus, merita etiam congrua requiramus; nec falli possimus in opere, qui cognoscimus ueritatem in corde. Dignum est enim ut dignitas sacerdotalis prius noscatur a nobis, et sic deinde seruetur a nobis; ut psalmographi sententia queat repelli a nobis: Homo cum in honore esset, non intellexit, comparatus est iumentis insipientibus, et similis factus est illis . Honor igitur, fratres , et sublimitas episcopalis nullis poterit comparationibus adequari. [e 1Kb] Si regum fulgori compares et principum diademati, longe erit inferius,  tamquam si plumbi metallum ad auri fulgorem compares, quippe cum uideas regum colla et principum submitti genibus sacerdotum, et exosculata eorum dextra, orationibus eorum credant se communiri. Quid iam de plebeia dixerim multitudine, cui non solum preferri a Domino meruit, sed ut eam quoque iure tueatur patrio, preceptis imperatum est euangelicis? Sic certe a Domino ad beatum Petrum dicitur: Petre, amas me? Et ille: Tu scis, Domine, quia amo te . Et cum hoc tertio fuisset interrogatus, et trina responsione fuisset subsecutus, repetitum est a Domino tertio: Pasce oues meas. Quas oues, et quem gregem non solum tunc beatus suscepit apostolus Petrus; sed et nobiscum eas accepit, et cum illo eas nos accepimus  omnes. Unde quia regende sacerdotibus contraduntur, merito rectoribus suis subdi dicuntur; quia euangelico coruscante mandato uidemus nichilominus esse prefixum: Non est discipulus super magistrum, nec seruus super dominum suum: sed sufficit discipulo, ut sit sicut magister eius, et seruo, sicut dominus eius .



CAPUT III.---

Hec uero cuncta, fratres, ideo nos premisisse debetis cognoscere, ut ostenderemus nichil esse in hoc seculo excellentius sacerdotibus, nichil sublimius episcopis reperiri; ut cum dignitatem episcopatus episcoporum oculis demonstramus, et digne noscamus quid sumus, et quod sumus professione, actione potius quam nomine demonstremus; ut nomen congruat actioni, actio  respondeat nomini; ne sit nomen inane, et crimen immane: ne sit honor sublimis, [f 1Kb] et uita deformis: ne sit deifica professio, et illicita actio: ne sit religiosus amictus, [g 1Kb] et irreligiosus prouectus: ne sit gradus excelsus, et deformis excessus; ne habeatur in Ecclesia cathedra sublimior, et conscientia sacerdotis reperiatur humilior: ne locutionem simulemus columbinam, et mentem habeamus caninam: ne professionem monstremus ouinam, et ferocitatem habeamus lupinam; ut digne nobis per prophetam respondeatur a Domino: Populus hic labiis me honorat, cor autem eorum longe est a me . Ergo, fratres, sicut senatorem chlamys ornat, sicut agricultura rusticum, [h 1Kb] sicut barbarum arma, sicut nautam nauigationis peritia, et singulos quosque  opifices operis sui qualitas ipsos demonstrat auctores: sic episcopum non aliter nisi episcopali operatio designat; ut ex bono opere magis, quam  professione noscatur plus meritis esse episcopus, quam quod nomine uocitetur; quia sicut nichil esse diximus episcopo excellentius, sic nichil est miserabilius, si de sancta uita episcopus periclitetur, si sacerdos 360 in crimine teneatur [a 1Kb] et pontifex uitiorum maculis polluatur. Et ut leuius est de plano corruere, [b 1Kb] sic grauius fit, qui de sublimi ceciderit dignitate; quia ruina que de alto est, grauiori casu colliditur. Honor quidem episcopalis coram hominibus preclarus est; sed si ruinam sustineat, dolor magnus est. Nam quanto pre ceteris gradus episcopalis altior est, tanto si per negligentiam delabatur, ruina grauior est. Magna sublimitas [c 1Kb] magnam debet habere cautelam: honor grandis grandiori debet sollicitudine circumuallari. Cui plus creditur, ab eo  plus exigitur, sicut scriptum est : Quia semper optimis permixta sunt pessima; et alibi: Potentes potentiora tormenta patientur ; et: Scienti legem et non facienti eam, peccatum est grande ; et: Seruus sciens uoluntatem domini sui, si non fecerit eam, uapulabit multum . Aliud est enim quod ab episcopo requirit Deus, et aliud quod a presbytero, et aliud quod a diacono, [d 1Kb] et aliud quod a clerico, et aliud quod a laico, uel a singulis quibusque hominibus. [e 1Kb] Et licet omnium hominum opera Deus in suo examinet iudicio, plus tamen ab eo exigitur, cui plus committitur; ampliores enim penas luit, cui numerosior regendorum populorum fuerit cura commissa.



CAPUT Iu.---

Et ut specialiter ipsius episcopatus  modum et formulam omnibus sacerdotibus depingamus; [f 1Kb] apostolica est nobis regula reuoluenda, que de iis per singula episcopales actus depingit. Sic ad cunctos episcopos beatus ait Apostolus: Fidelis sermo ; ac si diceret: De quo sum locuturus, ueraciter loquor; ne quis existimet me fuisse mentitum. Subiunxit: Si quis episcopatum  desiderat, bonum opus desiderat , hoc est, si episcopus esse desideras, magnum est quod esse cupis: [g 2Kb] sed si et opus bonum simul amplectaris. Nam si aliter esse cupis, episcopus esse non potes, quia sequitur: Oportet enim episcopum irreprehensibilem esse . Irreprehensibilem ait; nam si episcopus reprehenditur, deformiter subditur culpe. Et profecto culpa ad reatum trahit, reatus ad penam, pena perducit usque ad mortem. Ecce ad quid uoluitur dignitas episcopalis. Et post paululum ait: Unius uxoris uirum . Si ad superficiem tantum littere respiciamus, prohibet bigamum episcopum ordinari: si uero ad altiorem sensum conscendimus, inhibet episcopum duas usurpare Ecclesias: et si adhuc introrsus profundiora perscruteris, monet ne  post catholicum dogma, sensum inueniatur episcopus habere hereticum: sed christianam tantum orthodoxam et catholicam sibi associet fidem; ut unius tantummodo uxoris et catholice Ecclesie uir episcopus uocitetur. Sequitur deinde, et ait: Sobrium , hoc est, non uino tantum, sed et uitiis parcum; ut nec uino amplius indulgeat, quam oporteat, et mente semper sobrius inueniatur. Et adiunxit sequentia, dicens: Prudentem. Prudentiam quippe non mundialem, de qua dicitur quod stultitia sit apud Deum : sed prudentiam spiritalem, id est, que et opere circumspecta sit, et uerbo perita; ut sit astutus sicut serpens, et simplex sicut columba . [h 1Kb] Et denuo infert: Ornatum. Quod si iuxta sensum littere tantum respiciamus,  [i 1Kb] non aliud, sacerdotes, quam amictum queremus clariorem; uerbi gratia, castorinas queremus et sericas uestes : et ille se inter episcopos credit esse altiorem, qui uestem induerit clariorem. Sed sanctus Apostolus taliter se intelligi non uult, quia non carne episcopum, sed mente docet esse ornatum; ut ille sacerdos placeat  Deo, qui animam habuerit compositam Deo. [a 1Kb] Et post hec addidit: Hospitalem ; ut humanitatis intuitu hospitio recipiat non habentes 361 hospitium, et egenum sine tecto inducat in domum suam, nec solus deuoret dona Christi, que ei largita est bonitas Christi: et quia hilarem datorem diligit Deus, sine murmure contribuat pauperibus Christi. Sequitur deinde, et ait: Docibilem , id est sic polleat episcopus sapientia, ut non solum creditum sibi populum sufficienter doceat; uerum etiam et cunctarum queat heresum contradictiones a catholica repellere Ecclesia, ne sua imperitia imperitos minime doceat, et [b 1Kb] huiusmodi casu preuentus eueniat illi, quod scriptum est: Ceco cecus ducatum prebens, ambo in foueam cadunt  . Qui uero talem se, ut diximus, esse ignorat, sacerdotium minime appetat, nec locum [c 1Kb] alterius usurpare presumat, presertim illius qui fulgore sue sapientie populorum potest corda lustrare. Subiunxit et ait: Non uinolentum , hoc est, non multo uino deditum; ut si credatur uel uideatur episcopus, utrum biberit an non, ignoretur; ne post largam potationem uini mulierum [d 1Kb] delectetur illecebra, nec per uinum, sicut ait Apostolus, omnis nutriatur luxuries . Demum subsequitur dicens; Non percussorem, sed modestum , id est, manus improbas ad cedem non habeat, et suspicionibus prauis minime percutiat conscientias aliorum; ne dum petulans inuenitur ad cedem, athleta magis quam  episcopus iudicetur. Sed magis e diuerso ab aliis illatas patienter ferat iniurias; ut mentis [e 1Kb] modestiam cunctis hominibus tranquillam demonstret, et firmam patientiam cunctis ostendat. Iterum addidit dicens: Non litigiosum , id est, non linguam ad conuicium relaxet episcopus, ne per eamdem linguam, per quam laudes refert Deo, et diuina libat sacrificia, litium uenena proferat: quia non decet de  ore episcopi benedictionem simul et maledictionem egredi, ne per eamdem linguam, per quam Deus laudatur, homo maledicatur; quia non potest de uno fonte dulcem et amaram producere aquam. Deinceps subsecutus est dicens: Non cupidum , id est, [f 1Kb] non turpis lucri cupidum: ne lucri cupiditate episcopus teneatur obnoxius, et nutriat auaritiam, que est radix omnium malorum . Qui stipendiis tantum contentus ecclesie sue, penitus non ambiat, que intelligit esse superflua: sed de ipsa potius paupertate ecclesie sue libenter impertiat pauperibus Christi, sicut scriptum est: Hilarem datorem diligit Deus ; [g 1Kb] et alibi: Dispersit, dedit pauperibus, iustitia eius manet in seculum seculi: cornu eius exaltabitur in gloria .  Et connexuit subsequentia, dicens: Qui sciat domui sue bene preesse, filios habens subditos cum omni castitate . Domui sue [h 1Kb] bene precesse potest, qui corporis sui seruauerit castitatem. Domui, inquit, hoc est, corpori suo imperioso iure dominetur; ne subdatur ipse corpori suo, et in desiderio luxurie deditus, in precipitium demergatur: sed potius filios suos castitatis exemplo ad pudicitie regulam doceat. Nam si quis domui sue preesse nescit, quomodo Ecclesie Dei diligentiam adhibebit ? Hoc est enim, de quo superius diximus, qui cordis sui domum excolere non ualet, quomodo plurimorum adhibebit diligentiam? et qui peccati trabem de suo non potest eruere oculo, [i 1Kb] quomodo ex alterius oculo poterit amputare festucam ? Idem sequitur, et ait: Non neophytum , hoc est, 362 qui nuper ad fidem ex gentilitate aduenit, aut certe ex militia seculari ad clericatus est officium sociatus. Hi ergo non tam passim sacerdotalem arripiant gradum, ne elati in superbiam, in iudicium incidant, et in laqueum diaboli; quia [i 1Kb] quod longo tempore minime discunt, in paruo tempore seruare non possunt. Et concludens  regulam et episcopalem formam, ad extremum intulit, dicens: Oportet autem et illum testimonium bonum habere ab iis, qui foris sunt, , id est, ab hereticis et schismaticis, qui extra sanctam Ecclesiam catholicam [a 1Kb] conuenticula sibi profana preficiunt; quos tamen testes Apostolus et testimonium dicit debere bonum habere de immaculata uita, et sancta episcopi conuersatione; ne forte accipiant inimici locum episcopo obtrectandi, et infamare incipiant catholicum dogma.



CAPUT u.---

His ita prelibatis, ut reor, in hoc opere uelut a grandi fenore nos persensimus liberatos, cum non nostra contra episcopos, sed sancti Apostoli opposuimus testimonia; ne uelut [b 1Kb] uulgares fabulas nostrum irriderent opus. Cum uero auctoritas  nobis per singula sancti arriserit apostoli Pauli, ipsum potius Apostolum, si ausi sunt, quam nos reprehendant. Et licet iam coarctet nos libelli huius prolixitas, et tempus nos urgeat, ut ad finem huius operis ueniamus; sollicitudo tamen fraterni nos retardat amoris, illorum precipue sacerdotum, qui mentis torpore hebetati, sacerdotalem diffamant honorem: [c 1Kb] et qui nouam prodigialiter regulam hac tempestate peperisse deflentur et Giezi sectantes et Simonis sententiam, sancti episcopatus gratiam pecuniis cemerunt, nequaquam timentes, cum honorem sacerdotalem pecuniis emerint, a beato Petro apostolo se cum Simone fuisse damnatos, sicut ait: Pecunia, inquit, tua tecum sit in perditionem; quia donum sancti Spiritus [d 1Kb] te credidisti pecuniis emere  . Et lepram cum Giezi a sancto suscepisse se credant Eliseo , qui gradum sacerdotalem se estimant pecuniis comparare. Quibus cum ista dixerimus, sufficere debuit suam comparando lepram possidere. Nam sicut ualidioribus  morbis capite uitiato, reliquum necesse est corpus inundatione superioris morbi lethaliter irrigari; ita et ii qui caput uidentur esse Ecclesie, morbo pestifero fraternum uitiant copus; ut nichil ex totius corporis compage insauciatum possit euadere, quod negligentium sacerdotum [e 1Kb] uitiositatis mortale infecerit uirus, ita ut uideas in Ecclesia passim quos non merita, sed pecunie ad episcopatus ordinem prouexerunt: nugacem populum et indoctum, qui talem sibi adsciuerunt sacerdotem. Quos si percunctari fideliter uelis, quis eos prefecerit sacerdotes, respondent mox et dicunt: Ab archiepiscopo sum nuper episcopus ordinatus, centumque ei solidos dedi [f 1Kb] ut episcopalem gratiam consequi meruissem, quos si minime dedissem, hodie episcopus non  essem; unde melius est mihi aurum de locello inuehere, quam tantum sacerdotium perdere. Aurum dedi, et episcopatum comparaui; [g 1Kb] quos tamen solidos, si uiuo, recepturum me illico non diffido. Ordino presbyteros, consecro diaconos, et 363 accipio aurum; nam et de aliis nichilominus ordinibus pecunie questum profligare confido. Ecce et aurum, quod dedi, in meo locello recepi: episcopatum igitur gratis accepi.

Nempe hoc est, quod doleo, quia archiepiscopus carnaliter episcopum fecit. Nam propter pecunias spiritaliter leprosum [h 1Kb] ordinauit. Pecunia, inquit, tua tecum sit in perditionem; quia donum sancti Spiritus gratie pretio comparasti , et commercium miserabile in animarum exitium peregisti.  Et nescii homines et indocti in ordinationibus eorum clamant et dicunt: Dignus es, et iustus es; et conscientia misera: Indignus es, et iniustus es, dicit. [i 1Kb] Pronuntiat enim episcopus huiusmodi ad populum dicens: Pax uobis. Oculis quidem carnalibus uidetur  quasi episcopus magnus, et diuinis obtutibus inspicitur leprosus magnus. Per pecuniam acquisiuit indebitum ordinem, [a 1Kb] et apud Deum perdidit interiorem hominem. Caro suscepit dignitatem, et anima perdidit honestatem. Caro ancilla domina facta est anime, et anima que erat domina, facta est famula carnis. Caro dominatur populis, et anima seruit demoni. Carni sacerdotium comparauit, et anime detrimentum parauit. Et quid prodest huiusmodi homini, si totum mundum lucretur, et anime sue detrimentum patiatur? Aut quam dabit homo commutationem pro anima sua ? Quod dedit cum ordinaretur episcopus, aurum fuit: et quod perdidit, anima fuit. Cum alium ordinaret, quod accepit, pecunia fuit: et quod dedit, lepra fuit. Hec  sunt mercimonia iniquorum in perniciem eorum.

Interrogo tamen fratrem et cepiscopum nostrum, quia et ego episcopus sum, et cum episcopo loquor. Dic ergo mihi paulisper, frater episcope; cum dares pecuniam, quid accepisti? Gratiam episcopalem accepi. Ergo interrogo te: Hec gratia cur tali uocabulo nuncupatur? Respondet: Cur, inquis? ut reor, pro eo quod gratis datur, ideo gratia uocitatur. [b 1Kb] Ergo si gratia gratis datur, et auro non estimatur, a te cur gratia pecuniis comparatur? Respondet: Non, inquit, mihi daretur, si pecuniis non emeretur: nec episcopus fuissem ordinatus, si pecunias non dedissem. Ergo, ut apparet ex responsionibus tuis, gratiam cum ordinareris, non suscepisti; quia gratuito eam non meruisti. Et ideo, frater, si gratiam  non accepisti, quomodo episcopus effici potuisti? Nam et ad discipulos suos Dominus dicit: Gratis accepistis, gratis date . Cur ergo gratuitam estimasti te pretio possidere gratiam? Nam, ut uideo, aurum dans perdidisti, et gratiam sanctam non acquisisti.

Adhuc tamen semel adiiciens fratrem perquiro episcopum; ne quid de approbamentis ueridicis nos pretermisisse uideamur. Quis dat, frater, episcopalem gratiam? Deus, [c 1Kb] an homo? Respondes sine dubio: Deus. Sed tamen per hominem dat Deus: homo imponit manus, Deus largitur gratiam: sacerdos imponit supplicem dexteram, et Deus benedicit potenti dextera: episcopus initiat ordinem, et Deus tribuit dignitatem. O iustitia, o equitas! Si homini  pecunia datur, qui nichil in ordine amplius operatur, nisi solum seruitium, quod ei creditur; cur Deo totum negatur, qui ipsum ordinem tibi largitur? Iustumne tibi uidetur ut seruus honoretur, et dominus  iniuriam patiatur; et iniuste accipiat sacerdos pecuniam, et Deus patiatur ab homine iniuriam? Sed quia pro concesso ordine Deus a te nichil exspectat, cur a te sacerdos pecuniam impudenter exspectat? Deus homini concedere uoluit gratis, et episcopus rapax pecuniam [d 1Kb] ab homine expetit gratis: Deus homini, ut certe benignus, gratis donauit, et sacerdos malignus 364 eum sine causa predauit? Quid enim habes, quod non accepisti? Si autem accepisti, quid gloriaris, quasi non acceperis ?



CAPUT uI.---

Ecce ad que mala uoluitur deificus ordo: ecce ad que probra sunt prolapsi sacerdotes, qui audire meruerunt a iudice mundi: uos estis lux mundi . Ecce quibus subiiciuntur  gentes, quibus a Domino dictum est: uos estis sal terre . [e 1Kb] Ergo si lux est Ecclesie episcopus, a Domino ordinatur, ita ut imperitie tenebras predicationis sue eloquio rutilante conscientiarum latebras illuminet, cur ipse palpabilibus tenebris tenetur obstrictus? Et non solum quia ipse dum male agit, digne perit; insuper et alios secum indigne perdit. Si enim meruisti salis possidere saporem, ut insipientium possis [f 1Kb] arua condire; cur infatuatus tali uitio, immundis te porcorum conculcandum pedibus prebuisti, ita ut nec alios, nec te ipsum possis condire? Oculorum etiam in corpore officium, id est, in Ecclesia, [g 1Kb] uoluntarius appetisti; ut reliquum per te corpus ducatum lucis haberet: et nunc quadam lippitudine et caligine uitiorum obtenebratus,  nec te ipsum luci idoneum prebes, et aliis adimis lucem. De quibus oculis in Euangelio dicitur: Si oculus tuus simplex fuerit, totum corpus tuum lucidum erit , id est, si episcopus, qui ut lumen promeruit preesse in corpore, [h 1Kb] simplicitate est sancta et innocentia decoratus, omnis Ecclesia splendore luminis radiatur: Si autem oculus tuus nequam est, totum corpus tuum tenebrosum erit; id est, si episcopus, qui uidebatur corpori subdito lucem prebere, obnubiletur nequitie cecitate, quid cetera facient membra, quibus lux adempta est oculorum? Id est, quid secularis factura est multitudo, cum uoluptatibus illicitis et actionibus uetitis ad similem facinorum uoraginem episcopus multitudinem populi prouocauerit; ut nulli  iam iamque illicitum esse uideatur, quod ab episcopo quasi licitum perpetratur? Sed ipsum magis credunt homines esse laudabile, quidquid episcopus habuerit delectabile: [i 1Kb] nec quisquam quod agere  pontifex non dubitat, se dubitanter agere dicat; episcopus enim a cunctis indubitanter uocaris, presertim cum ipso nomine censeris: si tamen actio concordet nomini, et nomen se societ actioni. Nam quid aliud interpretatur episcopus, nisi superinspector, maxime cum solio in Ecclesia editiore resideat, et ita cunctos respiciat, ut et cunctorum oculi in ipsum respiciant. Ergo quia ita est, cur te uelut tetrum speculum uniuersorum oculis demonstras; ita ut non possint obscuritate tua se comptius exornare?



CAPUT uII.---

Sufficiat hucusque nostris nunc consacerdotibus paululum dilatasse sermonem, in quo eorum excellentiam simul et casum demonstrauimus; ne fidentes in sublimitate honorum, minime  requirerent perfectionem morum, [a 1Kb] et in solo se crederent sacerdotis nomine plus quam opere gloriari. Et quamquam sciam pro hoc libello plurimos mihi sacerdotes, qui hec que loquimur, agere nolunt, infideliter esse detracturos; credo tamen plurimos, qui hec agunt, uel agere obnituntur, fideliter pro nobis oraturos. Sed sicut lacerationibus obtrectatorum minime pregrauamur, sic demum probatorum et sanctorum uirorum orationibus adiuuamur. Age iam nunc, sanctificus Spiritus, qui nos in hoc opere diuinis inspirationibus adiuuisti, cunctos sacerdotes [b 1Kb] adiuua, et presta ut faciant que in hoc opusculo ipse eloqui inspirasti; ut eis una mecum tribuas celorum regna, que sanctis in fine seculorum dare promisisti, perpetua, amen.



[AD uIRGINEM DEuOTAM.]





IN SEQUENTEM LIBELLUM ADMONITIO.

In hoc tractatu uirgo Deuota, id est, uirginitatem publice professa, ab hominum secularium usu et familiaritate deterretur, et iis quibus talis consuetudo pretexi solet, explosis, simulque illius periculis ac damnis ipsi ob oculos positis, nonnulla de uirtutibus ab ea maxime amplectendis adiunguntur. Et hoc est, cur editores Romani solite inscriptioni hanc premiserint: De uirginis Forma uiuendi. Quamuis autem ea scriptio in omnibus Ambrosii Operum editionibus beati Doctoris nomen in fronte gerat, nullum tamen illius manuscriptum licuit reperire; unde intelligas haud multa, ut Ambrosio tribueretur, fuisse argumenta. De Auctore igitur hoc unum colligere posse nobis uidemur, eum ascetice uite fuisse addictum, cum sic loquatur: Absit ut tu mihi soror dicaris, que cum talibus conuersaris. At de Opere ipso certissime affirmare possumus illud ab Ambrosiana eloquentia et eruditione procul abesse. Ipsum contende cum eius ueris libris de uirginibus, et calculum tuum sine dubio nobis conferes.





AD uIRGINEM DEuOTAM. *



365 CAPUT PRIMUM.---


 Audi, filia, et uide: inclina aurem tuam, et obliuiscere populum tuum, et domum patris tui; quoniam concupiuit Rex speciem tuam; [a 1Kb] quoniam ipse est Dominus Deus tuus, et adorabunt eum. Ipsius te deuouisti esse sponsam, deuota Deo diceris. Quid tibi cum hominibus secularibus, aut quem tractatum habes cum illis? Quid uis scire cum ipsis? Perditionem, quam ipsi sequuntur? Si castitatem queris, hanc illi non habent: si fidem queris, quis est fidelis in illis, quem tu comitaberis? si autem Christum queris, non  manet in illis. Nescio quid queras, quales amicitias uel quales fabulas habeas cum illis. Deuouisti animam tuam ad destruenda omnia, que sunt huius seculi: quomodo autem queris seculum, cui renuntiasti? Reuerti uis ad uomitum tuum sicut canis, aut uelut sus lota iterum in uolutationem, sicut scriptum est , dicente Apostolo: Si que destruxi, iterum reedificabo, preuaricatorem legis me constituo . [b 1Kb] Iterum ipse repetit dicens: Quidquid in seculo est, concupiscentia carnis est, et concupiscentia oculorum ; quod non  est de Deo, sed de hoc mundo est. Item alibi dicit: Si quis uoluerit amicus esse huius mundi, inimicus Dei constituetur . Quid dicis, deuota Deo? quid uis hominibus placere? quid desideras, uel quid queris? Si Deum queris, tecum est: si autem hominem queris, non hoc deuouisti. Quid sunt homines? Homines huius seculi: Et seculum transit, et concupiscentia eius: qui autem fecerit que scripta sunt, manet in eternum . Quid desideras, nescio. Si aurum, argentum, si uitam, si uestem splendidam; hoc tibi non placuit cum Deo, hoc Deus non admiratur, sed cor contritum et humiliatum . Quid queris homines seculi, quos sanctus apostolus iudicat Paulus, dicens: Quorum Deus uenter est, et gloria in pudendis ipsorum, qui  terrena sapiunt: nostra autem conuersatio in celis est ? Si ergo conuersationem in celo habemus, que sursum sunt querere debemus, ubi Christus est, non que super terram . Rogo, soror, qui sunt isti homines huius seculi? Fratres tuos spiritales homines non sequeris, et sequeris carnales: qui si non saturentur, murmurabunt. Misisti margaritas tuas ante porcos, qui conculcent eas pedibus suis, et conuersi elidant te. Non audisti: uitate canes, uitate malos operarios ? Qui sunt isti? Homines huius seculi, qui non sequuntur uestigia Christi. Rogo te, quid tibi demonstrant; dic mihi. Castitatem, quam non habent? Quid? fidem, quam non inueniunt? doctrinam quam non sequuntur, nisi diabolicam sapientiam huius seculi? ieiunium,  quod odiunt? abstinentiam, quam iudicant? humilitatem, quam opprimunt? sobrietatem, quam negligunt? sinceram mentem; quam non habent, nisi duplicem? uerecundiam, quam proiiciunt a se? Nescio autem quid uis studere cum ipsis.



366 CAPUT II.---

Sed quid dicis? Ego autem conuerto eos ad me. Si autem ad te conuersi fuerint, non tibi expedit. Quid querit lupus cum agno? uel quid querit canis, nisi panem? Quare autem rugit leo , nisi pro preda? Tu te ipsam castam custodi, si potes. Quid uis docere, quod tu ipsa non facis? sicut dicit Apostolus: Nolite omni spiritui credere; sed probate spiritus, si ex Deo sunt . Si autem ab ipsis doctrinam accipias, docebunt te, quod faciunt, uel quod sequuntur,  concupiscentiam, fornicationem, libidinem, auaritiam, fraudem, immunditiam, impudicitiam, luxuriam, ebrietatem, improbitatem, turpiloquium, stultitiam, maleficia, homicidia, iram, rixam, et omnem malitiam. Quid dicis, misera, uel quid excusas? Deuouisti animam tuam, ut ab ipsis hominibus recederes: nunc autem quid queris? Rogo, non confundaris, quando de te illi sibi fabulas faciunt, dicentes: Ecce deuota Deo, que nos sequitur; dereliquit enim uiam suam, et per terminos agri sui errauit, uiam habitationis sue non inuenit. uenite,  preoccupemus eam, et ducemus in uiam nostram. Cecidisti, misera, in uia lata et spatiosa, que ducit ad mortem. uidetur tibi esse bona, que mala est: sequeris eos amens, et nescis quoniam recta in foueam cadis. Memor non es arctam et angustam esse uiam, que ducit ad uitam ? Laboriosa tibi uidetur esse, que bona est: oblita es dictum fuisse: Quia per multas tribulationes nos oportet in regnum celorum introire ? Nunc autem uoluntati tue uis studere. Non legisti Salomonem dicentem: Bonis bona creata sunt ab initio, similiter impiis [a 1Kb] et peccatoribus bona et mala ? Item ipso dicente: Initium uite hominis spiritaliter arguetur . Spiritalis omnia iudicat, ipse autem a nemine iudicatur . Ubi es,  Deo deuota? Spiritalis quidem de aliis iudicans, tu ipsa iudicaris. Quid queris cum illis? Que pars fideli cum infideli ? uel que pars sancti hominis ad carnem? uirgo potes esse corpore, sed non mente corrupta. Oculi autem tui obcecati sunt nimio ardore libidinis, in quibus trabs subiacet: aures tue plene sunt omni spurcitia uirili: pedes uero tui ueloces sunt, et non sunt pigri ad ianuam foris. Ubi sanctitas? ubi uerecundia? ubi sobrietas? ubi grauitas? ubi castitas? ubi modestia? ubi fides? ubi continentia? ubi pura mens? Ubi sunt illa omnia, pro quibus fidem tuam opposueras, quam perdidisti? Melius enim fuerat te non uouisse et facere, quam uouere, et non facere . Non potes duobus dominis seruire, aut Deo, aut mammone, sicut scriptum est  . Cum peruerso subuerteris . Non potest committi pannum uetus cum nouo; tollit enim fortitudinem eius, et peior scissura fit . uolatilia ad sibi similia conueniunt; et ueritas ad eos, qui operantur eam, reuertetur. Absit ut tu mihi soror esse dicaris, que cum talibus conuersaris. Aut facite arborem bonam, et fructus eius bonos: aut facite arborem malam, et fructus eius malos. Unaqueque arbor ex fructu suo cognoscitur . Quicumque autem 367 qualis fuerit, cum tali se iungit . Columba dimissa de manu hominis, statim reuersa est ad eum in arcam: nam coruus dimissus carnem secutus est ; quem tu quoque uis sequi; ut non reuertaris ad ianuam Christi. Est tibi conuersatio cum bestiis agri  et cum uolatilibus celi: sicut et coruus, non memoraris Dominum, qui te de diluuio liberauit: non queris cubile tuum umbrosum et bonum, ubi requiem temporalem habuisti. Non tibi ante oculos est tempestas, atque oblita es caritatem Christi, et tenes caritatem hominum huius seculi, qui non habent caritatem in se, nisi diabolicam: illi autem aliam carnem sequuntur, et non desinunt quoadusque moriantur. Recede, misera, de illis hominibus; ne carnes tuas electas comedant, talos tuos euertant, et relinquaris nuda, et spoliata, sicut in cucumerario.  Modo autem quid facies, quia nuda es et spoliata? Ibis ad uicinos tuos, quos ante oderas, petens ab ipsis operimentum pudoris: illi autem dare nolunt, dicentes: Ubi est uestimentum tuum splendidum, quod ante portare solebas? Quid dicis, et quid respondes ei, quam frigus obligauit? Gratulantur autem in malis tuis, que tibi uenerunt. Tunc te planges dicendo: Heu mihi misere, cui talia uenerunt! Quid mihi profuit illa captiuitas, que me captiuauit miseram et infelicem? Quo ibo a Spiritu tuo, et a facie tua quo fugiam? Si ascendero in celum, tu illic es: si descendero ad infernum, ades. Si sumpsero pennas meas ante lucem, et habitauero in extremo maris; etenim illuc manus tua deducet me, et tenebit me dextera tua . Tunc dices: uadam et reuertar  ad uirum meum primarium; quia melius mihi erat tunc magis, quam modo : qui mihi dabat uestimenta mea, et oleum meum in tempore suo. Modo autem quid facio? Tunc reuerteris in domum tuam cum fletu, unde exieras gaudens. Sedebis in angulo domus tue lugens et contristata, plorans die ac nocte, querens qui simul tecum contristetur, et non erit: et consolantes te, et non inuenies. Et dabunt tibi eleemosynam, quos ante oderas: et mouebunt capita sua super te, dicentes: Ecce que erat deuota Deo, modo facta est ut stercora in uia, et sicut ciuitas, que expugnatur. Ubi est castitas illius? Ubi sunt omnia illa, que eam sequebantur? Dereliquerunt enim illam; quia castitas erat dux eorum: perdidit castitatem, et fugerunt omnia illa. Modo autem  quid facies, misera? Ubi sunt illi, quos insequebaris? Redimant te si possunt. Quam potes dare commutationem pro anima tua, quam fraudasti per inobedientiam tuam; ut non audires fratres tuos, uel sorores, que tibi demonstrabant, ne te iungeres cum hominibus secularibus? Nunc autem quid faciemus tibi, uel quid dicemus, quos audire noluisti; nisi ut nos ipsos plangamus super te, dicentes: Parce, Domine, parce? Qui forte fletum nostrum et gemitum exaudire dignetur, ut det tibi animum conuertendi ad ipsum denuo; ut rememores peccata tua, dicendo: Quantis panibus mercenarii patris mei abundant, ego autem fame pereo? Surgam itaque, et uadam ad patrem meum, et dicam illi: Pater, peccaui in celum, et coram te; iam non sum digna uocari filia tua, suscipe me sicut unam  ex ancillis tuis, ut uiuam . Quid si forte pro te occiderit uitulum 368 illum saginatum? Zelans enim te zelor; desponsaui enim te uni uiro uirginem castam exhibere Christo. Timeo enim ne sicut serpens Euam seduxit astutia sua, sic tui sensus corrumpantur, et excidant a caritate, que est in Christo Iesu .



CAPUT III.---

uide ergo et caue de istis hominibus, ut mihi soror et domina nomineris. Intra in cubiculum, clauso ostio ora Patrem tuum ; ut det tibi mentem bonam, et intellectum, ut scias quos debeas sequi, et quos uitare; quia multi sunt,  qui fingunt se esse, quod non sunt, sed mentiuntur: et nescis quoniam de anima tua agitur; ne ducant te captiuam, sicut bouem qui ad occisionem ducitur: aut uelut canem, ut alligetur. Ne festines sicut auis in laqueum. Audi me, remoue pedem tuum de illis, sede sedula in domo tua, operare manibus tuis quod bonum est; ut habeas unde communicare possis necessitatem sustinentibus. Ora sine intermissione, nec facilis uidearis in plateis. Certa bonum certamen, curre uelocius; ut comprehendas, in quo comprehensa es a Christo . Audiant te homines, et letentur de bono animo; et de mente qua uiuis. Da eleemosynam, et ecce omnia munda erunt tibi . Non te pigeat uisitare infirmos; ex his enim in dilectione firmaberis. Non iurabis omnino,  [a 1Kb] neque per uerum, neque per mendacium: sed sit sermo tuus: Est, est; Non, non: quod autem amplius est, a malo est . Irascere, et noli peccare, ad excusandas excusationes in peccatis cum hominibus operantibus iniquitatem . Humilia te, filia, ante Dominum; quoniam Deus superbis resistit, humilibus autem dat gratiam . Accede ad Dominum, ut illuminet te, et non erubesces in conspectu illius . Recede de uoluptate seculi, et indue te constantia uirtutis. Depone uestimenta huius seculi, et indue te tunica perpetuitatis. Derelinque cibos istius seculi, et accipe [b 1Kb] tibi sancta sanctorum. Memorare Sidrach, Misach, Abdenago, et Daniel recusasse carnes et uinum gentilium, et accepisse  sibi olera et legumina . Memento Machabeam propter carnes porcinas passam fuisse, et filios ipsius assatos uel frixos in oleo . Ambula, filia, in habitu sancto, cum uerecundia, et sobrietate, et grauitate. Depone mendacium, loquere ueritatem cum proximo tuo. Ora, filia, sine intermissione; ieiuna frequenter, et da eleemosynam; quoniam eleemosyna a morte liberat, et non patitur ire in tenebras . Munus bonum est eleemosyna, que purgat omnem sordem et squalorem. Beata eris, si hec omnia cum legeris, facias. Zelare quod bonum est, ut quod malum est obliuiscaris. Benedicat te Pater, et Filius, et Spiritus sanctus, benedictione qua patres nostros benedicere dignatus est, Abraham, Isaac, et Iacob.  Ora pro me, filia; quia et ego sollicitus sum de te, sicut scriptum est: Orate pro inuicem . Item, frater fratrem adiuuans exaltabitur . Exaltet te Dominus in sanctitatem et dilectionem, sicut scriptum est: Qui diligit fratrem suum, Legem impleuit . Impleat Dominus omnes petitiones tuas . Prestet hoc tibi Deus Pater per Iesum Christum Filium suum, Dominum et Deum, regem, iudicem, saluatorem, redemptoremque nostrum, qui est benedictus cum Spiritu sancto, per omnia secula seculorum, amen.



[SERMONES SANCTO AMBROSIO HACTENUS ASCRIPTI.]





IN SERMONES HACTENUS SUB AMBROSII NOMINE EuULGATOS ADMONITIO.

Sermonum, quos in antiquioribus Ambrosii nostri editionibus peruoluere est, mentionem prope fecit nemo, qui partem eorum haud mediocrem eidem sancto uiro perperam attribui, et inter aliorum Patrum Opera, maxime uero beati Maximi circumferri non agnouerit. Romana editio nedum mederetur huic incommodo, alios insuper adiectos uoluit ab ingenio styloque Ambrosiano magis abhorrentes, quam primi illi. Sed non unicum eiusdem editionis in ea re hoc peccatum est; preterea enim et sermones non paucos ab aliorum classe auulsos in alienas sedes amandauit, et multa cum in titulis, tum in ipso contextu, quo uiderentur magis Ambrosiani, propria immutauit auctoritate; unde contigit in errorem induci homines alioqui sagacissimos.

Quapropter ut in posterum lectores ab huiusmodi fraude liberaremus, omnes Sermones, qui Ambrosii nomen in quibuslibet editionibus pre se ferunt, ad examen placuit reuocare: qua in censura post adhibitam, qua maiorem non ualuimus, diligentiam et seueritatem, eorumdem Sermonum, exceptis concionibus quatuor, nimirum in funere ualentiniani, in funere Theodosii, de Basilicis non tradendis, ac de Reliquiis sanctorum Geruasii et Protasii, quas edidimus propriis locis, nullum omnino deprehendimus, quem cum aliqua ueri specie ac similitudine attribui Ambrosio posse arbitraremur. Enim uero illic omnia tantopere a sancti Doctoris elocutione ac tractandi ratione discrepantia nobis uisa sunt, ut nulli dubitemus nostram in sententiam quotquot eosdem, qua par est, attentione examinabunt, pedibus concessuros.

Quod igitur Cassiodorus  etate sua homilias seu sermones exstitisse affirmat, qui Ambrosii nomen in fronte gererent, nisi credatur memoria sua uel falsa cuiuspiam relatione deceptus esse, dicendum erit iam dudum excidisse illa exemplaria. Quod uero ad ea quibus continentur ii sermones, qui eidem Presuli nunc tribuuntur, nullius auctoritatis illa putamus. Namque, ut plurimum, aut recentiorem preferunt manum, aut libri fuere usui chorali inseruientes, nimirum lectionarii et homiliarii, quorum momentum leuissimum esse negabit nemo. Sed ne uetustioribus quidem codicibus hac in re fidem habere satis tutum est. Etenim docet experientia, quo magis illi fierent uendibiles, homiliis aut sermonibus quibus constabant, magna nomina sepe sepius ab antiquariis inscripta esse. Hoc ipsum in his sermonibus aperte cognoscitur; cum enim antiquiora ipsorum exemplaria nulla habeamus codice Lugdunensi, cuius uarias lectiones clarissimi Baluzii amicitie debemus; et codice Gallensi, quem a se tractatum atque excussum testatur Mabillonius noster ante mille annos exaratum esse, nichilominus tamen horum uterque sermones continet Gallensis quidem Augustinum, Lugdunensis uero Ambrosium auctorem falso ostentantes, et maximam partem sancto Maximo restituendos, ut de Gallensibus Mabillonius ipse profitetur. Ex horum censura de Lugdunensi statuas, licet; cum utroque codice iidem propemodum sermones exhibeantur.

Neque uero admirabitur quisquam beato Maximo tot sermones ascribi, quandoquidem non ignoratur quantus in concionando hic Sanctus exstiterit. Quod autem ex eius sermonibus pars non minima transcripta sit in Ambrosii nomen, preter memoratas scriptorum fraudes, id etiam hinc potuit contingere, quod cum Opera sancti Doctoris nostri sedulo euoluerit, magnaque fragmenta ex eisdem ac potissimum e Commentario in Lucam ad uerbum excerpta indiderit, incautis librariis errandi prebuerit occasionem. Inde similiter coniicere forsan liceat non alium auctorem libris seu sermonibus de Sacramentis querendum esse, quam eumdem Maximum; cui coniecture locus ac tempus patrocinantur.

Que sunt a nobis hactenus dicta, planum faciunt solos sermones, ex quibus in librorum formam ab Ambrosio ipso redactis, tomus prior totus fere componitur, et magna quoque pars posterioris, Ambrosianos certo uocari. Nos igitur temere fecisse non uidebimur, quod nullum eorum, quos hic expendimus, inter Opera sancti Doctoris uera et explorata ediderimus. Cum autem ex his alii non nisi apud Ambrosium, alii uero etiam alibi uulgati exstent, priores tantum exhibebimus, ne pondere minus utili crescat uolumen. Attamen ut magis pateat nos liberiori censura haudquaquam usos, cuiusque sermonis capiti strictim premittemus eas rationes, queis ne illum Ambrosianum arbitraremur, adducti sumus. Nec propterea obluctabimur, si quis lectorum eosdem sermones argumentis potioribus Ambrosio nostro iuerit uindicatum.

Quod porro ad eas conciones, que in aliorum Patrum operibus circumferuntur, cum pre ceteris eo quoque preiudicio sole laborent, quod non magis Ambrosio, quam uel Maximo uel alicui alteri adiudicate sunt, minus timide ipsas recidimus. Ne uero negotium cuipiam facessat illa mutatio, gemino indice prouidebitur. Quorum in primo sermones omissi collocabuntur tali ordine, ut non solum quam quisque sedem antea in editionibus Ambrosianis obtinuerit, uerum etiam apud quem Patrum reperiatur, uno intuitu aduertere sit. In secundo indice triplex series eorum sermonum, quos retinemus, ita contexetur, ut omnes  Ambrosiane editiones, antique uidelicet, Romana, et noua nostra e regione inuicem sibi posite comparentur. Sed prius quedam ad omissos sermones speciatim pertinentia annotanda sunt.

Sermones de Tempore.---Priores duo, Romane scilicet editionis primus ac tertius, in Gallensi codice Augustino attribuuntur, sed in Corbeiensi ac Germanensi, aliisque pluribus dantur Maximo, quem toti spirant. Idem etiam de sequenti dicere licet, cuius inscriptionem codex Lugdunensis ueram hanc prefert: Dicendum ante natale Domini.

Quartus omissorum, qui sextus est Romane editionis, in Appendice Augustiniana Cesario addicitur. Huic opinioni haud reclamamus, admonuisse nempe contenti comparationes in eo esse, que cum legantur in sermonibus supra memoratis, interpolationem uidentur arguere. Sermonem pariter post hos omissum, id est, duodecimum dicte editionis eadem Appendix tribuit Cesario; Ambrosio sane eum qui legerit, nemo tribuet. Nec alio modo de subsequenti, quem in Appendice sermonum Augustini etiam reperias, disputabimus. Nam cum manuscriptorum quidam Ambrosio, quidam Augustino illum ascribant, nos cum Corbeiensi nemini astruimus.

Qui hos excipit, in Appendice sepius citata solum incipit ab istis uerbis: Dicit Dominus in Euangelio, etc. Eum similiter Gallensis codex ita diuidit, ut noui sermonis eadem uerba sint exordium. Quam uero inepta sit hec diuisio, ex primo aspectu cognoscere est. Hunc porro sicut et sequentem, qui continuatio eius esse uidetur, optimo iure Maximo adiudicant: sed ille quoque quem Romana editio uigesimum quartum numerat, iam dudum eidem antistiti uindicatus est.

Duorum sequentium prior olim quinquagesimus sextus inter Augustinianos collocabatur; nunc Cesario restitutus est, cuius dictionem haud parum refert. Posterior autem non minori iure eidem Patri redditus fuit; illius tamen pars non minima Rabaniano cuidam sermoni inseritur, cuius lemma est: De Ieiunio Domini, et ratione quadragesimalis Ieiunii.

Sermo trigesimus nonus Romane editionis ita inscribitur: Cur Christus ieiunia in deserto, etc. Hic est in Appendice Augustiniana centesimus quadragesimus septimus, qui et alii duo, nimirum trigesimus septimus ac trigesimus, e quibus alter de prima Christi tentatione disputat, alter de secunda, unius eiusdemque auctoris sunt, at certo certius non Ambrosii. Tantum quippe abhorrent a stylo eius, quantum ad Maximi iidem accedunt.

Qui numero quadragesimo primo in Romana editione ponitur, cuiusque magna fragmenta in homilia Rabani Mauri in Dominicam tertiam quadragesime deprehenduntur, in Appendice Augustiniana adiudicatur sancto Cesario. uerum tamen in hunc sermonem haud male quadrat, quod Gennadius memorat a Maximo conciones scriptas, de Ieiunio speciali quadragesime, et quod non sit in eo iocandum. Sed aliunde non minus uidetur esse Cesarii, quam sermo uigesimus sextus Romane editionis, quem ab eo scriptum nullus ambigat.

Quadragesimus secundus memorate editionis nichil plane habet quod non sapiat sanctum Maximum. Idem similiter de quadragesimo septimo statuendum est, cuius initium eadem Romana editio perperam mutarat, quemque Maximo deberi indicat Gennadius sub hoc titulo: De Iuda proditore.

His adiungatur quadragesimus octauus, et qui ex eo pendent, quadragesimus nonus et quinquagesimus. Hos enim Maximi esse nichil non clamat. Non possumus autem quin hic expostulemus cum Romanis editoribus, qui cum alibi, tum in ultimo horum sermonum, plurima refragantibus aliis editionibus ac manuscriptis, immutare non dubitarunt.

Sermo quinquagesimus primus, sicut et duo proxime subiecti inter Maximianos quoque reperiuntur. Nec dubitamus quin hi ipsi sint, qui memorantur a Gennadio sub his titulis: De Cruce Domini, de Sepulcro eius, de Resurrectione ipsius. Eiusdem Maximi sunt pariter quinquagesimus quintus, et quinquagesimus sextus, qui continuatio est quinquagesimi tertii, non secus ac quinquagesimi quinquagesimus septimus.

Cesario restituitur in Augustiniana Appendice quinquagesimus octauus, qui cur aliquando attributus fuerit Ambrosio, nichil plane habet. Sed nec potiori iure eiusdem nomine censeri meruit sexagesimus. Nam preterquam quod in Maximi editionibus, et manuscriptis non paucis ipsi uindicatur, que in eo dicuntur de baptismo Apostolorum, cum iis que in Apologia Dauid cap. 9, num. 50, legere licet, aperte pugnant.

Sexagesimum primum preter alia Maximo id etiam uindicat, quod nos ad sermonem quinquagesimum septimum, quem eiusdem presulis esse supra diximus, uidetur remittere. Quod autem de ieiunio sabbati ante Pentecosten hic memoratur, iis non congruit, que in sexagesimo eadem de re tradita fuerunt; proindeque incidere potest aliqua dubitatio, num forte ad auctorem sit referendus eodem Maximo recentiorem.

Sermo sexagesimus quartus nichil aliud est, quam Basilii homilia in dictum illud ex Euangelio secundum Lucam: Destruam horrea mea, etc. nonnullis tamen partim additis, partim recisis. Eadem homilia Basiliana Ambrosium in libro de Nabuthe usum uidimus; non tamen ex hoc inferre licet auctorem quoque huius sermonis Ambrosium esse. Quin immo si contendantur cum hoc sermone que in eodem libro ex illa homilia imitatus est sanctus Ambrosius, illico cognoscetur Doctorem nostrum Basilii sententias multo nobiliori ratione esse interpretatum, quam tralatorem huius sermonis; quippe qui uerba ex uerbis seruiliter  reddens, tota elocutione, ac potissimum in iis laciniis, quas identidem de suo intexuit, ab Ambrosio abest quam longissime.

Sexagesimum sextum, qui eodem numero in Appendice Augustinianorum sermonum exstat, opinatur Mabillonius ad undecimum, qui ab ipso tamquam Maximi editus fuit, referri posse. uerum tamen illius stylus, nostro quidem iudicio, ab huius Patris scribendi modo tantum discrepat, ut eumdem sermonem auctori cuipiam posteriori lubentius adiudicemus.

Sermonibus de tempore subiecte fuerant in Romana editione conciones aliquot, quarum tres prime nempe de Basilicis, et in funere ualentiniani ac Theodosii imperatorum suo quamque loco exhibuimus: quartam autem soli Maximo, cuius et stylum sapit, et in Patrum Bibliotheca iam nomen prefert, relictum uoluimus.

Sermones de Sanctis.---Secundus sermonum, quos uocant De Sanctis, apud Augustinum atque Maximum editus fuit: sed huic uni non solum dictio, uerum etiam cum quinquagesimo octauo affinitas illum asserit.

Sermonem quintum, qui ab Ambrosio in Geruasium et Protasium fratres martyres habitus fuit, inter epistolas constituimus: quem locum eius genuinum esse in Admonitione ipsis premissa demonstratum est.

Sermo sextus pridem Maximo redditus fuit, nec obscurum est illum a nullo nisi Taurinensi dictum fuisse.

Decimus in Appendice Operum Augustini dicitur Ambrosio uerius forte quam Augustino tributus: sed uere utrique abiudicandus nobis uidetur, et pari iure. Nam si dictionem eius expendas, eam non magis Ambrosii esse, quam Augustini ultro fateberis: simulque aduertes auctorem eius uideri Chrysostomo posteriorem.

Duodecimum etiam reperias in Appendice Augustiniana, sed preterea apud Maximum exstat, cui et consensu eruditorum attribuitur. Sed nec aliter de tertio decimo statui debet; quippe qui sermonis de tempore uigesimi quarti, quem Maximi esse supra uidimus, continuatio sit.

Decimo septimo fragmentum quoddam in editione Romana prefigitur, quod in antiquis pretermissum est: integrum uero hunc sermonem exhibet eadem Appendix Augustiniana. Ut porro pateat illi sermoni Ambrosianum nichil inesse, is tantummodo cum iis conferatur, que de S. Laurentio in libris Officiorum scripsit Ambrosius.

Decimus octauus inter Maximi sermones legitur, in quo eius ingenium atque elocutio deprehenditur.

uigesimum quoque reperire est apud Maximum. Si tamen illi, sicuti uidetur, ascribendus sit, eum oportebit a sciolo quopiam de sancto Michele illa de causa esse inscriptum, quia in hoc festo illud euangelium, quod eiusdem sermonis argumentum est, legi consueuit. Apud eumdem Taurinensem uigesimus primus cum uero suo titulo exstat, isto scilicet de Hospitalitate; atque adeo credibile est hunc ipsum esse, quem ab eodem Presule de Auaritia et Hospitalitate scriptum testatur Gennadius. Nullam ergo causam habuit Romana editio cur illum inscriberet. In Festo sancti Luce Euangeliste.

Sermones e prioribus tomis.---Sermo de Arbore interdicta in Augustini Appendice ordinem ducit. Ibidem obseruatur hunc sermonem uarietates habere apud Ambrosium, sed ee fuerunt ab editoribus aut elegantie aut maioris cum Ambrosiano stylo cognationis causa inducte. Non mirum igitur si quidam eruditioris etiam iudicii ex his deceptus, quin idem sermo tribui possit sancto Doctori, nichil prohibere existimauit. Auctor illius plane ignoratur. Manichei uero illic impugnantur, sed non rigidi: quandoquidem hi bonum esse uinum non diffitentur. Quapropter aut Marcionistas, aut eos hereticos fuisse necesse est, quos in libro de Paradiso, ubi eadem materia, sed ratione longe alia, pertractatur, confutat Ambrosius.

Duos sermones de sancto Eliseo in prima parte Musei Italici Mabillonius noster tamquam nondum publicis iuris factos edi curauit: sed erroris causa in Romane editionis, ubi alieno loco positi fuerant, confusionem referri debet. Ceterum nequaquam reluctabimur, quominus Maximi esse dicantur.

Sermonis in caput uII Iob illa germana inscriptio est: De carnalibus hostibus non metuendis; et de gratiis post cibum agendis; hoc enim titulo Gennadius ipsum indicat, nec non Maximi apud quem etiam idem habetur, esse significat.

In psalmos XXI, CIX ac CXuII enarrationes siue sermones inter Maximianos iure censentur. In editionibus Ambrosianis quasdam periodos horum sermonum primus exhibet, que non reperiuntur apud Maximum, sed iste non sunt magni momenti. Tertius autem eidem Maximo in Romano breuiario restitutus est.

Enarratio in caput XXXI Prouerbiorum apud Augustinum, cui ascribitur, pura legi potest, ac sine illis additamentis, que ut magis Ambrosiana iudicaretur, eidem intexuit Romana editio.

In caput III Ecclesiastici sermones duo de Eleemosyna sancto Maximo, cuius dictionem pulchre referunt, in eiusdem etiam editionibus attribuuntur.

De sermone in caput I Isaie non aliud quoque sentiendum est: sed nec etiam de sermonibus duobus in caput XIII Danielis; hi quippe omnes et euoluuntur apud Maximum, et eius esse a Gennadio, indicata cuiusque inscriptione, asseuerantur.

Prior sermonum in caput III et Iu Ione non est alterius nisi Maximi, cui editiones eiusdem Patris, sicut  et Gennadius, illum astruunt: posterior uero in Museo Italico sub Maximi nomine a Mabillonio editus fuit. Quod uero illum nondum uulgatum existimauit, perturbationi editionis Romane imputandum est.

Postremo cum sermo in caput I Malachie sermonis in caput uII Iob, quem Maximi esse antea probauimus, continuatio sit, ad eumdem quoque auctorem pertinere manifestum est.





INDEX SERMONUM PRAETERMISSORUM.

[Figure: [Index Sermonum Pretermissorum] 70Kb] [Figure: [Index Sermonum Pretermissorum ] 77Kb] [Figure: [Index Sermonum Pretermissorum ] 99Kb] [Figure: [Index Sermonum Pretermissorum ] 89Kb]





INDEX SERMONUM.

[Figure: [Index Sermonum] 89Kb] [Figure: [Index Sermonum ] 94Kb] [Figure: [Index Sermonum ] 95Kb] [Figure: [Index Sermonum ] 71Kb]





SERMONES SANCTO AMBROSIO HACTENUS ASCRIPTI. 



[SERMONES.]



391 SERMO I. Dominica I Aduentus.


In Romana editione primum uulgatus: sed eum Ambrosio perperam attributum que de Aduentus, quod nomen non nisi multo post Ambrosium innotuit in Ecclesia, ieiunio dicuntur, clare ostendunt. Accedit etiam quod eo tempore confessionem criminum, et continentiam ab amplexu coniugali quasi necessariam indicit Auctor, quod maxime alienum est ab Ambrosio. Denique correctores Decreti obseruarunt  uerba ibidem de secubitu coniugum citata, non in hoc, sed in sermone quodam de Quadragesima inueniri.

1. Hoc tempus, fratres karissimi, non immerito Domini aduentus uocatur, nec sine causa sancti patres aduentum Domini celebrare ceperunt, sermones de his diebus ad populum habuerunt; id namque ideo instituerunt, ut se unusquisque fidelis prepararet et emendaret, quo digne Dei ac Domini sui natiuitatem celebrare ualeret. Nam si aliquis uestrum  seniorem suum in eius domum suscepturus, ab omnibus sordibus et immundis rebus ipsam domum mundaret, et queque honesta et necessaria essent, secundum suam possibilitatem prepararet; et hoc facit mortalis suscepturus mortalem: quanto magis se mundare debet creatura, ut suo creatori apparenti in carne non displiceat? Ille iustus uenit ad nos peccatores, ut ex peccatoribus faceret iustos: pius uenit ad impios ut nos faceret pios: humilis uenit ad superbos, ut ex superbis faceret humiles. Quid plura? Ille natura bonus, uenit ad homines, qui erant pleni omnibus malis.

2. Quapropter hortamur uos ut his diebus abundantius eleemosynas faciatis, ad Ecclesiam frequentius conueniatis, confessionem peccatorum uestrorum  purissime faciatis: et non solum ab omni immunditia, sed etiam ab uxoribus propriis studiosissime uos contineatis: odium nichilominus, iram et indignationem, clamorem et blasphemiam, superbiam atque iactantiam, cum omni carnali delectatione procul a uobis repellatis; ut cum dies Dominice natiuitatis aduenerit, salubriter ipsum celebrare possitis. Et sicut multi sunt solliciti de carnalibus diuitiis, et de pretiosis uestimentis, ut honorabiliores ceteris uideantur in illa die; ita uos sollicitiores estote de spiritalibus diuitiis et uestimentis; quia sicut anima melior est carne, ita delicie spiritales meliores sunt, quam carnales. Et multo melius est animam ornare uirtutibus, quam corpus pretiosis induere uestibus.

 3. Hec admonitio, fratres, idcirco ad uos facta est, ut qui boni sunt, per hanc sint meliores; et qui malos se esse recolunt, certissime conuertantur; ut pariter in die Dominice natiuitatis letari spiritaliter mereantur: ipso prestante, qui cum Patre et Spiritu sancto uiuit et regnat per infinita secula seculorum, amen.



392 SERMO II. De Natali Domini ueniente.

In uet. edit. male inscribitur, Item de Natali Domini: melius in cod. Lugd. Sequentia de Natali Domini ueniente; unde intelligas moris fuisse in Lugd. Ecclesia, ut per plures Dominicas populum ad natalem Domini celebrandum prepararent sacerdotes. Licet porro in ms. uind. tribuatur Augustino et in  quibusdam Ambrosio; melius tamen inter Maximianos referri potest, cum illius sermonis, qui in Rom. edit. quartus habetur, et Maximi esse probatus est, continuatio sit, quod Erasmus in margine aduertisse etiam uidetur.

1. Satis abundeque [a 1Kb] dixisse me credo superiore Dominica quemadmodum compti uel nitidi natalem Domini suscipere debeamus, et superuenientem festiuitatem eius omni ambitione retinere. Retinere, inquam, ut et si dies solemnitatis eius transeat, apud  nos tamen sanctificationis ipsius beatitudo permaneat; hec enim gratia natalis est Domini Saluatoris, ut in futurum ad predestinatos transeat, in preteritum remaneat ad deuotos. Oportet ergo esse nos sanctitate puros, mundos pudicitia, nitidos honestate; ut quo diem festum aduenire propinquius cernimus, eo accuratius incedamus. Si enim muliercule solent aliquas ferias suscepture, maculas uestium suarum aqua diluere; cur non magis nos excepturi natalem Domini, maculas animarum nostrarum fletibus abluamus?

2. [b 1Kb] Et ille quidem si adeo infecte et obscure sordibus fuerint, ut maculas sola aqua non purget, addunt mollitiem olei, saponis etiam acrimoniam: nos quoque si tam graue peccatum fuerit, ut id minime  solis fletibus abluatur, addamus misericordie oleo acrimoniam ieiunii. Nullum enim tam graue delictum est, quod non purgetur abstinentia, eleemosynis exstinguatur; ait enim sanctus propheta: Sicut aqua exstinguit ignem, ita eleemosyna exstinguit peccatum . Magna ergo est eleemosyna, que ardentium criminum globos beneuolentie sue fonte refrigerat, et quodam irriguo largitatis obruit incendia delictorum; ut quamuis offensus Deus, quamuis criminibus prouocatus, cogatur liberare eleemosynis, quem disposuerat punire peccatis. Cogitur enim a nobis quodammodo, dum compellitur pro actibus nostris mutare sententiam et in uno eodemque homine nunc seueritate iudicis permoueri, nunc patris pietate blandiri. Pater enim nobis  Deus est, cum bene agimus: iudex noster est, cum peccamus. Compellitur ergo operibus nostris Dominus, ut nobis suam misericordiam largiatur; atque ideo ipse in Euangelio sancto dicit: A diebus Ioannis Baptiste regnum celorum cogitur . Que sententia quem intellectum habeat, uideamus.

3. Regnum celorum non nisi Christus est Dominus, qui regnat in celis. Cogi autem uerbum tunc solet dici, cum res aliqua rarior assidua operatione densatur. Ex quo ergo Ioannes Baptista Saluatoris annuntiauit aduentum, ex eo regnum celorum, quod prius fluidum et remissum apud Iudeos iacebat, credentium populorum cepit assiduitate densari, et omnis illa regni raritas predicationum frequentatione  solidari; tam enim rarum fuit apud Iudeos regnum, ut transiret ad gentes: tam fluidum, ut emanaret ad populos. Nunc autem tanta credentium cogitur densitate, ut fixum et solidum maneat sine fine, sicut Scriptura dicit: Et regni eius non erit finis . Cogimus ergo regnum celorum, et uim quodammodo facimus, sicut ait, euangelica lectio: Et uim facientes diripiunt illud . uim, inquam, facimus Domino, [c 1Kb] non compellendo, sed flendo: non prouocando iniuriis,  393 sed lacrymis exorando: non blasphemando per superbiam, sed per humilitatem merendo. O beata uiolentia! que non indignatione percutitur, sed misericordia condonatur: beata, inquam, uiolentia, que uim patienti bonitatem elicit, et utilitatem tribuit inferenti: mala res admittitur, [a 1Kb] et de iniuria nemo causatur: uis admittitur, et religio propagatur. Quisquis enim uiolentior Christo fuerit, religiosior habebitur a Christo. Aggredimur ergo in itinere Dominum si quidem ipse est uia , et more latronum bonis eum suis exspoliare nitimur, cupimus illi auferre regnum, thesauros, et uitam: sed ille tam diues et largus est, ut non abnuat, non resistat; et cum omnia dederit, nichilominus omnia ipse possideat. Aggredimur, inquam, illum  non ferro, non fuste, non saxo: sed mansuetudine, ac bonis operibus, et castitate.

4. Hec sunt arma fidei nostre, quibus in congressione certamus. Ut autem his armis uti in ui inferenda possimus, ante corporibus nostris uim quodammodo faciamus: [b 1Kb] expugnemus membrorum uitia, ut uirtutum premia consequamur; prius enim ipsi regnare debemus in nobis, ut regnum possimus diripere Saluatoris. Ait ergo Euangelium: Et uim facientes diripiunt illud . Raptores igitur sumus, raptores autem non nisi aliena diripiunt. Agnosco ueram esse sententiam: Christum enim Ecclesia rapuit Synagoge, et aliene gentis regnum uim faciendo possedit. Nam Saluator missus sub Lege, natus sub Lege, nutritus iuxta Legem, dum a  Iudeis negligitur, a gentibus occupatur: et dum [c 1Kb] a sacerdotibus perditur, a peccatoribus inuenitur, sicut ipse ait: Publicani et meretrices precedunt uos in regnum celorum . Raptores igitur sumus.

5. Mirandum non est, quippe qui a tali auctore descendimus; scriptum est enim de patriarcha nostro Beniamin: Lupus rapax ; rapit enim quod suum non est. Ita et nos uelut filii rapacis lupi alienarum pastorem ouium nostra intentione preripimus, sicut ipse dicit: Non sum missus, nisi ad oues perditas domus Isrel . Rapitur itaque Christus, cum a Iudeis dimittitur, et ab alienigenis predicatur. Rapitur Christus, cum occiditur a Iudeis, et sepelitur a nobis. Rapitur  Christus a uigilantibus discipulis, a dormientibus perditur phariseis; sicut mentiendo ipsi confessi sunt, dum custodias ponerent sepulture, post resurrectionem Domini, dicentes: Quia discipuli eius nocte uenerunt, et furati sunt eum, nobis dormientibus . Unde spiritaliter intelligimus quia Christum omnes dormientes perdunt, uigilantes inueniunt; atque ideo Apostolus dicit: Surge, qui dormis, et exsurge a mortuis, et illuminabit te Christus . uides ergo mortuum  esse, qui ita dormit, ut non custodiat Saluatorem; et ideo illi pharisei uelut mortui non potuerunt seruare uiuentem. Propterea, fratres, non dormiamus, sed uigilemus circa ipsum Dominum nostrum Saluatorem; ut appositis iugiter custodiis, nemo illum auferat a sepultura pectoris nostri, nec dicamus aliquando: uenerunt, et dormientibus nobis, furati sunt eum. Habemus enim inimicos, qui Christum de cordibus nostris, si obdormierimus, auferre nitantur. Unde peruigili cura seruemus eum in sepulcro animarum nostrarum; ibi perquiescat, ibi dormiat; ibi cum uoluerit, resurgat.

6. [d 1Kb] Ergo, fratres, natalem Domini suscepturi, ab omni conscientias nostras fece mundemus; ac curemus nos non sericis uestibus, sed operibus pretiosis.  uestimenta enim nitida membra operire possunt, conscientiam ornare non possunt; nisi quod maioris uerecundie est nitidum membris incedere, et pollutum sensibus ambulare. Interioris igitur hominis prius ornemus affectum, ut exterioris quoque sit amictus ornatus; spirituales maculas abluamus, ut in nobis carnalia fulgeant uestimenta. Nihil autem prodest fulgere uestimentis, et sordere flagitiis. Ubi enim tenebrosa conscientia est, totum corpus subobscurum est. Habemus autem quo conscientie maculas abluamus, sicut scriptum est: Date eleemosynam, et omnia munda sunt uobis . Bonum eleemosyne mandatum, per quod manibus operamur, corde mundamur, prestante Domino nostro Iesu Christo, qui cum Patre et Spiritu sancto  uiuit et regnat in secula seculorum, amen.



394 SERMO III. In die natalis Domini I.

Aberat ex antiquis editionibus. Ambrosii procul dubio nichil pre se fert: uerba autem illa, propter prolixitatem diuini officii . . . propter dissonantiam regum, eidem minime conueniunt. Forte minus abhorreant a Cesario, cuius ad stylum totus hic sermo satis accedit.

1. Domini nostri Iesu Christi, fratres, natiuitatem celebrantes, uideamus sensum huius euangelice lectionis, que modo lecta est; dicit enim sanctus Euangelista Augusti Cesaris edicto censum professum esse mundum uniuersum, et ob hoc ascendisse Ioseph a Galilea de ciuitate Nazareth in Iudeam in  ciuitatem Dauid, que uocatur Bethleem; ut ibi profiteretur cum Maria uxore pregnante, et pro utroque solueret censum, ut pote de eadem familia . Tanta quippe fuit pax, Filio Dei apparente in carne, per duodecim annos, ut omnes, secundum Esaie uaticinium, contunderent gladios suos in aratra, et lanceas suas in falces . Ideo uero Filius Dei, auctor pacis, tempore pacis nascitur; ut omnes sequaces suos pacem amare doceret. Nam sicut Cesar Augustus misit Cyrinum ad exigendum  censum; ita Deus uerus Augustus misit predicatores in mundum ad censum fidei exigendum. Reddamus ergo, fratres, censum fidei et bone actionis. Nullus remaneat, omnes ascendamus de Galilea, id est, de uolubilitate mundi in Iudeam, id est, recte confessionis regionem; quatenus Bethleem, id est, domus panis esse mereamur, illius uidelicet, qui dicit: Ego sum panis uiuus, qui de celo descendi .

2. Narrat preterea Euangelium quia cum genuisset beata semper uirgo Maria Christum, pannis ipsum inuolutum posuerit in presepio: que nec mysterio uacant; uoluit enim Christus pannis inuolui, ut nos a laqueis mortis absolueret. Et bene dicit: Ibant; ut ostendat quod in uia nascitur: hoc autem, quia uiam nobis se ostendere uenerat. uoluit  in angusto presepio poni, qui uenerat nobis regni celestis latitudinem preparare. Non in sericis uel in auratis pannis, sed in uilibus inuolui uoluit, qui nobis immortalitatis stolam reddere uenerat. Iis astringi se permisit, qui nostros pedes et manus ad opera bona agenda soluere properabat. Quid ad hec dicendum est, fratres? Exclamandum est cum Psalmista: Quid retribuam Domino pro omnibus, que retribuit mihi ? Ille quidem inuenit calicem, quem retribuet: nos uero reddamus quod possumus, id est, eleemosynas, uigilias, lacrymas, pacem: dimittamus in nos peccantibus, ut nostra nobis dimittantur a Deo peccata.

3. Pastores uero qui, nascente Dei Filio, supra gregem suum uigilabant, et angelos uidebant, sanctos  predicatores significant: qui quo maiorem curam habent animarum, eo frequentius angelica allocutione reuelari merentur. Angelo uero apparente, pastores turbantur; quia humane nature est ad angelorum aspectum pauere, et bonorum est angelorum consolationem adhibere timentibus. Unde mox pastores alloquitur, dicens: Nolite timere, et subdit quare: Ecce, inquit, euangelizo uobis gaudium magnum, quod erit omni populo . Pulchre dicit: Omni populo; quia de omni populo uenerunt ad fidem.

4. Uno itaque angelo cum pastoribus loquente, subito multitudo angelorum apparens hanc uocem emisit: Gloria in altissimis Deo, et in terra pax hominibus bone uoluntatis . In quo facto moraliter  monemur, ut uno fratre legente, uel docente, uel quodlibet opus bonum agente, multitudo fidelium in laudem Dei prorumpat, et ad imitandum bonum quod cernit, assurgat. Apparente uero Filio Dei in carne, gloria in altissimis Deo canitur, et pax in terra esse hominibus bone uoluntatis annuntiatur. Simus ergo et nos, fratres, bone uoluntatis, quatenus in pace uiuere mereamur.

5. Sensum tamen Euangelice lectionis et propter breuitatem diei, et prolixitatem diuini officii sub breuitate perstringimus; ut uos monere possimus  de his, que ad uestram specialiter salutem pertinent. Monendi enim sumus, ut afflictionem que nobis propter dissonantiam regum superuenit, nostris reputare studeamus peccatis. Ut ergo et ab 395 ista persecutione, et ab eterna damnatione liberari mereamini, unusquisque quidquid in se reprehensibile recognoscit, in hac die in qua Filius Dei nascitur, corrigat, id est, qui fuit adulter, uoueat Deo castitatem; qui auarus, largitatem; ebriosus, sobrietatem; qui superbus, humilitatem; qui detractor, caritatem uoueat, et reddat, secundum illum psalmi uersiculum: uouete, et reddite Domino Deo uestro . Nos fideliter uoueamus, ille dabit possibilitatem soluendi.

6. ualde quippe honestum est, fratres, ut nullus  sit qui non hodie Domino aliquid offerat. Regibus uel amicis susceptis munera damus, et creatori omnium ad nos uenienti nichil dabimus? Nihil enim a nobis magis requirit, quam nosmetipsos. Offeramus ergo ei nos ipsos, quatenus et a presentibus malis, et ab eternis cruciatibus, ipsius ineffabili pietati liberati, in celestis regni beatitudine suscepti, perpetuo ualeamus gaudere; prestante ipso Domino ac redemptore nostro Iesu Christo, cui est omnis honor et gloria cum Patre et Spiritu sancto per infinita secula seculorum, amen.



SERMO Iu. De natali Domini Saluatoris II.

uidetur e sermonibus diuersorum Patrum compilatus,  maxime uero Augustini; non solum enim in eius libro Quest. 83, quest. 58, uerum etiam in eiusdem sermonibus 188 et 194 noue edit., non pauca reperias, que tibi persuadeas in hunc sermonem esse translata. Eumdem etiam si cum Hieron. Comment. in cap. Iu ad Galat. nec non cum sermonibus 98 et 197 append. August. composueris, compilatum esse nobiscum fateberis.

1. uerum est quod ait sanctus Ioannes Baptista de Domino Saluatore, dicens: Illum oportet crescere, me autem minui . Si quidem hoc primum etiam ipsis temporibus approbatur; ecce enim in natiuitate Christi dies crescit, et Ioannis natiuitate decrescit: illo oriente lux proficit, hoc nascente minuitur. Ipsa enim quodammodo tempora famulantia  partibus suis [a 1Kb] detrimentum patiuntur, cum seruus gignitur: cum autem Dominus nascitur, consequuntur augmentum. Profectum plane facit dies, cum mundi Saluator oritur: defectum patitur, cum ultimus propheta generatur; scriptum est enim: Lex et prophete usque ad Ioannem . Atque ideo necesse erat ut obscuraretur Legis obseruatio, [b 1Kb] ubi euocatio, ubi Euangelii gratia refulgebat; et cessaret prophetia ueteris Testamenti, cum noui Testamenti gratia succedebat. Ergo in natiuitate Domini proficit dies.

 2. Non mirum si proficit dies, [a 1Kb] in qua nouus iustitie sol coruscat: non mirum si proficit dies, quam splendidissima lux ueritatis illuminat: ait enim euangelista de Christo Domino: Erat lux uera, que illuminat omnem hominem . Igitur si erat lux uera, que illuminat hominem, cur non illuminaret mundum? Atque ideo dies, que lucem humano generi peperit, prius ipsa eiusdem lucis fulgore resplenduit, et conclusa iam spatia sua noctium tenebras Dominice lucis nitore discussit. Occupauerat enim totam diem noctium longitudo, nisi in ipsa diei breuitate Christi refulsisset aduentus: qui sicut ortu suo humani generis peccatorum tenebras discussit; ita et die natiuitatis sue caliginum tenebras amputauit, et uno eodemque ortu lucem pariter intulit  et hominibus et diebus. Unde non est mirum si crescit dies, que gemino fulgoris splendore uestitur.

3. Sed uideamus adhuc quomodo Dominus Saluator crescat, Ioannes Baptista decrescat. [b 1Kb] Diximus in superioribus quod Ioannes quidem figuram Legis prophetarumque gestauerit: necesse erat ergo ut deficeret Lex, Euangelio coruscante; et minueretur Iudaicus populus, populo christiano surgente. Quis enim dubitat natiuitate Domini, Synagoge esse conuenticula uacuata, plebes multiplicatas 396 Ecclesie, et mirum in modum quotidie Christum per christianos suos crescere, Ioannem minui per Iudeos? hos diei Dominici splendore fulgere, illos obscuritate noctium laborare? Nox enim super Iudeos quodammodo maior incubuit, ex quo dixerunt  de nece Saluatoris: Sanguis huius super nos, et super filios nostros . Maioribus plane sunt noctium tenebris obscurati, ex quo conati sunt diem ueritatis occidere.

4. Hoc autem quod dicimus, ut uerius approbare possimus, utriusque natiuitatem breuiter exponamus. Ecce enim cum nascitur Christus, exsultant angeli, pastores peruigilant, Magi adueniunt, stella precedit; et cuncta que sunt in celis terrisque pulcherrima, ipsi Domino deferuntur. Deferuntur enim illi gloria per angelos, claritas per stellam, religio per magos, simplicitas per pastores: et quod apud ipsum solum futura essent hec omnia, ideo nascenti illi uniuersa famulantur. Cum autem Ioannes concipitur, Zacarias obmutescit, solemnis conticescit sacerdos, Elizabeth  mater absconditur, significans post ortum suum Legis silentium, amissionem sacerdotii, latebras Synagoge. Dubium autem non est quod Ioannes natus phariseis iustitiam Legis abstulerit, quod conceptus patri abstulit uocis obsequium. Crescit igitur Dominus semper, Ioannes Baptista minuitur.

5. Non ideo minuitur, quod meritis aliquid derogetur:  sed quoniam Saluatoris quotidie accumulatur gloria, illius minor fieri uidetur. Lucerna denique uocatur Ioannes, dicente Domino: Ille erat lucerna ardens . Lucerne igitur obscuratur lumen, cum radius solis effulget; et defectionem quamdam lampadis sue patitur, cum clarioris lucis splendore superatur. Quis enim sapiens lucernam requirat in sole? Non quidem exstinguitur, sed necessaria non habetur; hoc est, quis ad Ioannis penitentie baptismum ueniat, cum possit Saluatoris baptismo saluari? Non quidem illud reprehenditur, sed hoc magis utile et necessarium iudicatur; [c 1Kb] quia in eo remissio peccatorum tribuitur.



SERMO u. De natali Domini III.


In eo locus num. 4 legitur, quem ex Ambrosii Comment in Luc. lib. II, num. 50, expressum minime dubitamus: que autem ab illis num. 6 uerbis, Quid enim tam silenter, ad finem usque continentur, extra controuersiam est totidem uerbis exscripta esse ex Comment. in psal. LXXI, quod Rufino perperam tribui solet.

1. Qua gratia, uel quibus laudibus hunc diem [d 1Kb] natalis Domini predicem, prorsus ignoro; in tanta enim festiuitate ad magnificandum Deum humana loquela non sufficit. Nam si tunc cum nascebatur Christus, angelorum uoce laudatus est: numquid non magis nunc humana laudandus est uoce, cum regnat? Supergreditur enim illius temporis festiuitatem  nostra solemnitas: siquidem [e 1Kb] tunc stupuerunt illi tantum nascentem Dominum; nos illum suspicimus nascentem, resurgentem pariter et regnantem. Tanto igitur fecundior laudatio esse debet huius temporis, quanto sunt maiora miracula.

2. Sed quoniam dignam predicationem exhibere non potest humana fragilitas, ad Angelorum nos preconia conferamus; et quia merito eos equiparare non possumus, deuotione comitemur; hoc est, in ea festiuitate, eadem qua illi letitia, nos sententia persultemus, dicentes: Gloria in excelsis Deo, et in terra pax hominibus bone uoluntatis . Digna plane et iusta sententia, que in natiuitate Christi et Deo honorem representat in celis, et hominibus pacem representat in terris; ante Saluatoris  enim ortum nec celestia reuerentiam deferebant, nec terrena requiem possidebant. Sed uidete quid dicat ipsa sententia: Pax hominibus bone uoluntatis . Non quibuscumque hominibus, sed bone uoluntatis hominibus; ut intelligas pacem Christi non debiti esse, sed meriti; [f 1Kb] non enim eam meretur conditio, sed uoluntas.

 397 3. Hac persultarunt angeli in illa nocte, qua pastores nascentem Dominum super gregem suum uigilias obseruantes, pre omnibus primi didicerunt; ipsi enim primi ortum Saluatoris ante omnes homines, nuntiantibus angelis agnouerunt. Unde non mirum est quod redemptionem seculi ante pastores seculi potuerunt scire, quam principes; non enim angeli nuntiauerunt regibus, non iudicibus, sed hominibus rusticanis. Non ergo iam mirandum si Christi gratiam ante scire meruerit innocentia, quam potestas: et prius cognoscere ueritatem simplex rusticatio, quam superba dominatio; quod enim cognouerunt pastores, principes cognoscere nequiuerunt. Unde et beatus Apostolus ait: Quem nemo principum seculi eius cognouit , et reliqua.  Ergo in natiuitate Domini angeli pariter cum pastoribus sunt letati, excelsam Deo dicentes gloriam; nam uicinis quodammodo et iunctis choris Dei gloriam predicauerunt.

4. Unde et credo eosdem angelos in eiusdem Domini eadem festiuitate simili nobiscum letitie uicinitate gaudere; nam qui solent propter Christi ortum alloqui pastores, non possunt propter eiusdem Christi gaudium non inquirere sacerdotes. Siquidem et quod tunc ad illos super gregem suum uigilias obseruantes nocte intempesta locuti sunt, huius temporis mysterium designabat. Nam illo facto hoc utique monstrabatur, gregem populum, noctem seculum, sacerdotes esse pastores, qui iugi super plebem sollicitudine uigilantes propter Christum ab  angelis minime deseruntur.

5. Hodierna igitur die secundum carnem natus est Dominus, ita secreto, ita silentio, ut ortum eius seculum penitus ignoraret. Ignorauit enim seculum; quia et extra conscientiam [a 1Kb] patris natus est, et extra ordinem nature conceptus. Nam Ioseph conceptum suscepit filium, quem non genuit: Maria partum posuit, quem sexus consuetudine non creauit. Sic igitur natus est Dominus, ut ortum eius nemo futurum suspicaretur, nemo crederet, nemo sentiret. Quemadmodum crederent hoc futurum, quod posteaquam factum est, factum esse uix credunt?

6. Nam quod ita latenter et secreto Saluator descensurus esset in uirginem, iam ante Dauid propheta  testatus est, dicens: Descendet sicut pluuia in uellus . Quid enim tam silenter et sine strepitu fit, quam cum imber in lane uellus infunditur? Nullius aures sono uerberat, nullius corpus humore [b 1Kb] repercussi roris aspergit: sed sine inquietudine omnium totum imbrem per multiplices effusum  partes toto corpore in se trahit, unius meatus scissuram nesciens, solida mollitie plures prehens meatus: et quod clausum uidetur per densitatem, est patulum per tenuitatem.

7. Recte ergo Mariam uelleri comparamus, que ita concepit Dominum, ut toto eum hauriret corpore, nec eiusdem scissuram corporis pateretur: sed esset mollis ad obsequium, solida ad sanctimonium. Recte, inquam, Maria uelleri comparatur, de cuius fructu salutaria populis uestimenta texuntur. uellus plane Maria est; siquidem de molli sinu eius agnus egressus est, qui et ipse matris laniciem, hoc est, carnem gestans, molli uellere cunctorum operit uulnera populorum. Omne enim peccati uulnus Christi lana suffunditur, Christi fouetur sanguine;  et ut sanitatem recipiat, Christi indumento uestitur.



SERMO uI. De natali Domini Iu.

Totus ferme in eo uersatur, quod natalis Domini eo tempore sol nouus dicebatur, id est, annus nouus; quandoquidem ab ea die annus quondam incipiebat. uidetur autem eiusdem auctoris esse hic sermo, cuius est quartus superiorum, cum sub finem eius admodum similia eis legantur, que de lucerna solis preuia hic disseruntur. Quod autem de fabro habemus infra num. 7, in serm. 135 Aug. Append. reperire est: sed illud quoque ductum uidetur ex Ambrosio in Lucam, lib. III, circ. initium. Unde forte an huius sermonis auctorem esse beatum Maximum  liceat coniicere.

1. Bene quodammodo sanctum hunc diem natalis Domini solem nouum uulgus appellat, et tanta sui auctoritate 398 id confirmat, ut Iudei etiam atque gentiles in hac uoce consentiant. Quod libenter amplectendum nobis est; quia oriente Saluatore non solum humani generis salus; sed etiam solis ipsius claritas innouatur, sicut ait Apostolus: Ut per ipsum restauraret omnia, siue que in celis, siue que in terra sunt . Si enim obscuratur sol, cum Christus patitur; necesse est illum splendidius solito lucere, cum nascitur. Et si Iudeis mortem operantibus offundit tenebras , cur non Marie parturienti uitam, exhibeat claritatem? Aut quare non credamus quod, nascente Christo, sol ad  obsequium lucidior aduenerit, cum Magos ad indicium clarior stella precesserit? Et si stella per diem alieni temporis officium ministrauit; cur non credamus quod sol quoque nocturnis horis aliquantulum aduentu maturiore decerpserit? Ex eo denique factum puto, ut nox decresceret, dum sol festinus  ob dominice natiuitatis obsequium ante mundo lucem protulit, quam nox cursum sui temporis consummaret.

2. Quin potius ipsam noctem fuisse non dico, nec aliquid obscuritatis habuisse, in qua pastores peruigilant, exsultant angeli, astra deseruiunt. Nec mirari debemus quod in natiuitate Christi noua omnia facta sunt, cum nouum hoc ipsum fuerit, quod uirgo peperit. Si autem preter solitum natiuitas exstitit, et preter solitum obsequia sunt delata. Ergo oriente Domino, pastores peruigilant, exsultant angeli, sol obsequitur, stella famulatur. Et quidem angeli uel pastores gaudia sua uoce uel sermonibus prosequuntur: elementa autem ista gaudia sua, [a 1Kb] quia uoce non poterant, officio protestantur. Sol igitur preter consuetudinem  in hac festiuitate matutinus illuxit. Nec mirum. Si enim ad Iesu Naue orationem defixus stetit in die , cur non ad Iesu Christi natiuitatem festinus promoueret in nocte?

3. Solem igitur nouum hanc diem uulgus appellat; et cum dicit nouum, utique et ueterem esse demonstrat: ueterem autem dixerim huius mundi solem, qui defectionem patitur, qui parietibus excluditur, qui nubibus obscuratur: ueterem dixerim solem, qui uanitati subiacet, qui corruptionem metuit, qui iudicium pertimescit. Scriptum est enim: Sol conuertetur in tenebras, et luna in sanguinem . ueterem, inquam, dixerim, qui sceleribus interest hominum, facta adulteria non refugit, homicidium non declinat. Et cum omne genus hominum  nolit esse medium, cum aliquod crimen admittitur, hic solus in cunctis facinoribus stat.

4. Ergo quia hunc ueterem esse manifestum est, nouum quem nisi Christum Dominum reperiemus? de quo scriptum est: [b 1Kb] Orietur uobis sol iustitie ; de quo etiam ex persona peccatorum dicit propheta: Sol non est ortus nobis, et iustitie lumen non luxit nobis . Hic enim sol, cum diaboli tenebris uniuersus mundus esset oppressus, et caligo referta criminibus seculum possideret, dignatus est ultimo tempore, hoc est, incumbente iam nocte, ortum sue natiuitatis infundere. Primo quidem ante lucem, hoc est, antequam illuminaret iustitie sol, uelut matutinum quoddam prophetarum misit oraculum, sicut scriptum est: Mittebam prophetas  meos ante lucem . Postea uero ipse cum suis radiis, hoc est cum apostolorum suorum fulgore resplenduit, ac tanta mundi caliginem ueritatis luce discussit, [c 1Kb] ut in diaboli tenebris nullus offenderet.

5. Hic est igitur sol nouus, qui claustra penetrat, inferna reserat, corda rimatur. Hic nouus est sol, qui Spiritu sancto uiuificat mortua, corrupta reparat, suscitat iam defuncta: uel qui calore suo purgat  sordida, exurit fluida, decoquit uitiosa. Ipse, inquam, est qui in cunctis actibus nostris perspicit omnia opera nostra, et non tam condemnat crimina, quam emendat. Hic plane est sol iustus et sapiens, qui non sine discretione, sicut istius mundi sol bonis ac malis similiter circumfertur: sed quodam iudicio ueritatis, sancto lucet, occidit peccatori. Hoc autem inter utrumque interest solem, quod ille iudicium metuit, hic iudicium comminatur: quod ille corruptionis minister est, hic eternitatis est Dominus: quod ille creatura est, hic creator.

6. Tamen istum mundi solem, priusquam oriatur, adhuc 399 ante lucem propter necessarios usus hominum solet lucerna precedere. Habet autem et Christus sol lucernam suam, [d 1Kb] que eum precessit,  sicut dicit Propheta: Paraui lucernam Christo meo . Que autem ista lucerna sit, ostendit Dominus, dicens de Ioanne Baptista: Ille erat lucerna ardens et lucens . Ipse autem Ioannes, ut precedens lucerne lumen exiguum ait: [e 1Kb] Ecce post me uenit, cuius non sum dignus soluere corrigiam calceamentorum eius, ipse uos baptizabit in Spiritu sancto et igni . Simul etiam intelligens lumen suum solis radiis offuscandum, ante predicit: Illum oportet crescere, me autem minui . Sicut enim lucerne claritas destruitur solis aduentu, ita et Ioannis penitentie baptismum superueniente Christi gratia uacuatum est.

7. uideamus igitur hic sol noster nouus quo fonte  nascatur. Sicut est uerum, Deo oritur auctore: diuinitatis ergo est filius; diuinitatis, inquam, incorrupte, integre, illibate. Intelligo plane mysterium; ideo enim secunda natiuitas per immaculatam Mariam, quia prior per diuinitatem constiterat illibata; ut cui prior natiuitas gloriosa exstitit, eius secunda contumeliosa non fieret: hoc est, ut quemadmodum uirgo illum diuinitas ediderat, ita eum et uirgo Maria generaret. Habere etiam apud homines patrem scribitur, sicut legimus in Euangelio dicentibus phariseis: Nonne hic est filius Ioseph fabri, et mater eius Maria est ? In hoc quoque aduerte mysterium. Faber pater dicitur Christi. Et plane faber Pater Deus, qui totius mundi opera fabricatus est: et plane faber, sed qui in diluuio  Ne arcam fabricare disposuit. Faber, inquam, est qui ordinauit Moysi tabernaculum, arcam Testamenti instituit, templum Salomonis erexit. Fabrum dixerim, [f 1Kb] qui mentes rigidas emollit, cogitationes superbas rescindit, humilia facta sublimat. Hic autem faber circa arbores curuo utitur ferramento, sicut in Euangelio legimus, dicente Ioanne: Iam securis ad radicem arborum posita est. Omnis arbor [g 1Kb] non faciens fructum excidetur, et in ignem mittetur . Hoc enim agit totum, ut utiles celestis fabrice arbores [a 1Kb] in structura componat, infructuosas uero euulsas radicitus flammarum consumat incendio.



SERMO uII. De kalendis Ianuariis.

Cum ludos ac profanas ceremonias ad celebrandum hunc diem a gentilibus institutas per aliquot secula christiani non pauci retinerent, maxima fuit cura SS. Patrum, ut ipsos tum in synodis, tum in concionibus ab huiusmodi deterrerent. Illud e conc. Trull. can. 62, Turon. II can. 17 et Tolet. Iu can. 11 clare cognoscitur; ac uarii sermones a Chrysostomo, Augustino, Maximo et aliis in eam rem habiti confirmant. Citatur quoque ab Iuone Carnut. sermo Ambrosii de hoc argumento, cuius quidem priora uerba  cum hoc sermone non conueniunt, alia satis congruunt. Sed siue hanc concionem, siue aliam ille uiderit, neutram putamus. Ambrosianam; non enim istas superstitiones obtinuisse Mediolani crediderimus, cum in ueris illis sermonibus, ex quibus primi uoluminis tractatus constant, nusquam in illas inuectus fuerit sanctus Antistes. uide super hoc que tom. I, lib. II, de Interpell. Dauid cap. 1, num. 5, subnotauimus. Adde quod et in mss. pluribus Augustino tribuatur.

1. Est mihi aduersus plerosque uestrum, fratres, querela non modica: de his loquor qui nobiscum natalem Domini celebrantes, gentilium se feriis dederunt, et post illud celeste conuiuium supersittionis sibi prandium prepararunt; ut qui ante letificati  fuerant sanctitate, inebriarentur postea uanitate, ignorantes quod qui uult regnare cum Christo, non possit gaudere cum seculo: et qui uult inuenire iustitiam, debeat declinare luxuriam. Alia enim ratio est uite eterne, alia desperatio lasciuie temporalis: ad illam uirtute ascenditur, ad istam perditione descenditur.

2. Atque ideo qui uult esse diuinorum particeps, non debet esse socius idolorum; idoli enim portio est inebriare uino mentem, uentrem cibo distendere, saltationibus membra 400 torquere: et ita prauis actibus occupari, ut cogaris ignorare quod Deus est. Unde sanctus Apostolus hec preuidens dicit: Que portio iustitie cum iniquitate? aut que societas luci cum tenebris? aut que pars fideli cum infideli? quis  autem consensus templo Dei cum idolis ? Ergo si nos sumus templum Dei, cur in templo Dei colitur festiuitas idolorum? cur ubi Christus habitat, qui est abstinentia, temperantia, castitas, inducitur comessatio, ebrietas, atque lasciuia? Dicit enim Saluator: Nemo potest duobus Dominis seruire , hoc est, Deo et mammone. Quomodo igitur potestis religiose epiphaniam Domini procurare, qui iam kalendas, quantum in uobis est, deuotissime celebrastis?

3. Ianus enim homo fuit unius conditor ciuitatis,  que Ianiculum nuncupatur, in cuius honorem a gentibus kalende sunt ianuarie nuncupate; unde qui kalendas ianuarias colit, peccat; quoniam homini mortuo defert diuinitatis obsequium. Inde est quod ait Apostolus: Dies obseruatis, et menses, et tempora, et annos; timeo ne sine causa laborauerim in uobis . Obseruauit enim diem et mensem, qui his diebus aut non ieiunauit, aut ad Ecclesiam non processit: obseruauit diem, qui hesterna die non processit ad Ecclesiam, processit ad campum. Ergo, fratres, omni studio gentilium festiuitatem et ferias declinemus; ut quando illi epulantur et leti sunt, tunc nos simus sobrii atque ieiuni; quo intelligant letitiam suam nostra abstinentia condemnari.

4. Non solum autem gentilium, sed et Iudeorum  consortia uitare debemus, quorum etiam confabulatio est magna pollutio. Hi etenim arte insinuant se hominibus, domos penetrant, ingrediuntur pretoria, aures iudicum et publicas inquietant; et ideo magis preualent, quo magis sunt impudentes. Hoc autem non recens in ipsis, sed inueteratum et originarium malum est. Nam olim etiam Dominum Saluatorem intra pretorium persecuti sunt, et presidis eum iudicio condemnarunt . In pretorio ergo a Iudeis innocentia opprimitur, secretum proditur, religio condemnatur. Cum enim Christus occiditur, omnis in eo ueritas et iustitia condemnatur; quoniam ipse est innocentia, religio sanctitatis, atque mysterium.



SERMO uIII. De sancta Epiphania I.


In Appendice August. sermo exstat numero 135, cum quo hic noster in eo congruit, quod de festorum frequentia dicit. Maiorem adhuc inter hunc et primum Maximi in illis aduertimus cognationem, queis in utroque aque in uinum conuersionem corporum resurrectionis symbolum esse ostenditur. Hinc coniicimus auctorem amborum eumdem esse. Et sane huic sermoni ad marginem editionis Erasmi auctor ascribitur idem Maximus: cuius etiam inter sermones unus de festo Pasche eisdem prorsus, quibus hic ipse, uerbis incipit.

1. Exsultandum nobis est, fratres karissimi, quod uotis nostris uota succedunt, quod gaudiis gaudia cumulantur; ecce enim adhuc natalis Dominici solemnitate corda nostra persultant, et iam festiuitate  sancte Epiphanie gloriamur. Gratias igitur agere debemus Domino, qui nos frequenter uisitat, ut sepe letificet: [b 1Kb] frequentiusque requirit, ut numerosius benedicat. Quamuis igitur gentiles, licet uane, numerosa solemnitate letentur propter diuersitatem deorum suorum; tamen plures nobis festiuitates prestat unius Dei uisitatio, quam illis multorum demonum superstitiosa presumptio. Nam sicut eos ueritate religionis uincimus, ita uotorum numero superamus.

2. Epiphanie ergo hodie procuramus gaudia.  Querat forte aliquis quid interpretetur hoc uerbum, [a 10Kb] scilicet quia Grece, latine dicitur apparere. Ergo quia tunc primum apparuit Saluator in mundo, ipsa dies eodem uocabulo Epiphania nuncupata est.

3. Quomodo autem apparuerit requiramus, non quod in mundo ante non fuerit, cum mundus per ipsum factus sit : sed quod tunc primum signis atque miraculis credentium 401 cordibus Christus Deus illuxerit, et in tenebrosas conscientias hominum fidei splendor aduenerit. Cum igitur Deus ubique sit, et uniuersa possideat, tamquam non uisus antea, apparuisse dicitur. Apparuit autem non tam oculis hominum, quam saluti: nam etsi prius natus ex uirgine oculis carnalibus uidebatur,  tamen non apparebat; quoniam uirtutem eius adhuc fidei acies ignorabat. Unde Iudeis per prophetam dicitur: uidentes uidebitis, et non uidebitis , hoc est, Saluatorem quem cernerent oculis corporalibus, spiritali lumine non uiderent. Postea enim quam diuinitatem suam mirabilibus declarauit, humanis mentibus tamquam nouus et inopinatus apparens, oculos quosdam cordis infudit; ut cognosceret sensus, quem non cognouit aspectus. Unde fit ut nos Christum Dominum per fidem, quem numquam uidimus, contemplemur: Iudei quem perspexerunt oculis, palpauerunt manibus, hodie usque non uideant.

4. Requiramus igitur quod signum operatus sit, ut diuinitatem suam populis declararet. Dicitur hoc  primum fecisse miraculum, ut aquam mutaret in uinum . Magnum plane signum, et ad Dei credendam sufficiens maiestatem. Quis enim non miretur in aliud quam erant, elementa esse translata? Nemo enim potest mutare naturam, nisi qui dominus est nature.

5. Credendum est iam ex hoc mortalem hominem in immortalitatem posse conuerti, quando uilis substantia in pretiosam est conuersa substantiam. Nolo enim, auditor, nomina tantum perspicias uini et aque, sed, si uis potentiam comprobare, uirtutem rerum aspice; facto enim hoc altius nescio quid demonstratur. Nam cum Dominus aquam uertit in uinum, non tam hoc operatur; ne discumbentibus desit ebrietas, sed ut credentibus [b 1Kb] fiat eternitas. Siquidem  propterea in mundum uenerit Christus, non ut conuiuiorum cellaria procuraret, sed ut saluti hominum prouideret: nec ut hydrias substantia boni odoris impleret, sed ut animas gratia sancti Spiritus irrigaret. Ergo cum ille ex uili aqua uini optimi saporem uoluit gustare conuiuas, magis uoluit ex hac uili carne resurrectionis celestis sapientiam gustare credentes.

 6. Nam hoc signum totum utique resurrectionis mysterium continet; aqua enim uilis, pallida et frigida, in uinum uersa, scilicet pretiosum, rubrum, uel ignitum, hoc significat hominis [c 1Kb] substantiam, mortalem conditione, uilem imbecillitate, pallentem morte, in resurrectione in gloriam commutandam, que est eternitate pretiosa, gloria colorata, spiritu immortalitatis ignita. Hoc igitur dignum est credere Dominum operari uoluisse, ut per hoc terrenum signum, futurum iam tunc a sapientibus celeste mysterium uideretur. Nam si mirabile est utique, que defecerant conuiuis, uina supplesse; quanto est mirabilius uitam, que est exhausta, hominibus reparasse! Et si gloriosum est aquam in uinum mutare, quanto est gloriosius peccata in iustitiam  commutare; et mores potius temperare, quam pocula!

7. Audeo dicere illas hydrias non solum illi conuiuio, sed uniuerso mundo pretiosam illam ministrare substantiam, nisi quod nobis melius administrant. Constat enim ex ipsis uasculis illos hausisse ebrietatem, nos haurire iustitiam: illos percepisse uini poculum, nos calicem salutis accipere: et si dici fas est, apud illos pertransisse, quod biberant; apud nos uero permanere, quod sumpsimus.



402 SERMO IX. De sancta Epiphania II.

Quod hic dicitur de apostolis, uiso miraculo, in Christum credentibus, cum in sermone superiori non habeatur, ad alium referri manifestum est. Idem autem  illud habetur in sermone Maximi de hoc ipso festo, sicut et alia quedam, quibus ille cum hoc et superiori non parum conuenit; unde trium illorum non diuersum scriptorem esse coniectura fit. Hec porro uerba: Et si interdum uigorem, que cum superioribus male coherent, in codicibus Lugdun. et uallis Clare nouum sermonem exordiuntur. Quod uero ad auctoris de uocis debilitate querimoniam, iam nos ad librum I de Sacram., cap. 6, annotabamus eam plurimis concionatoribus esse communem. Quem locum ipse consulas licet.

1. Meminit [d 1Kb] sanctitas uestra, fratres, superioris predicationis nostre, qua descripsimus beatos apostolos uno uiso miraculo, hoc est, aqua in uinum a Saluatore conuersa, in eum protinus credidisse; ita  enim ait Euangelista de Domino: Et manifestauit gloriam suam, et crediderunt in eum discipuli eius . Quod factum non ideo tantum scriptum est, ut illorum sub quibus factum est, fidei gloria monstraretur: sed et propter nos, qui eodem deuotionis exemplo credulitatis gloria prouocamur. Christus enim quod operatus est, non illis tantum operatus est, quos habebat tunc presentes: sed et nobis postea  secuturis; ut licet maiores nostri tempore nos precederent, tamen signorum gratia non preirent. Que enim illis exhibita est presentium rerum in mirabilibus uirtus, eadem uirtus nobis est litterarum thesauro conseruata; ut nobis prestaret pagina, quod in illis gerebat historia: [a 1Kb] immo nobis gereretur quidquid in nobis insinuante Scripturarum speculo dictaretur, et potentiam Domini, quam illi carnalibus oculis cernerent, nos spiritali lumine uideremus.

2. Et manifestauit, inquit, gloriam suam discipulis suis et crediderunt in eum discipuli eius. Quam bene potentiam Domini subsequitur deuotio seruulorum; et quod magister docet opere, discipuli corde describunt! [b 1Kb] Ecce uobis iam credentibus uirtus operantis  manifestatur, et fides credentium apostolorum manifesta predicatur. Predicanda plane apostolorum fides, que uiso uno signo, credidit in omnipotentiam Saluatoris: et apostoli dum mirantur aquam in uinum uersam, ipsi ex omni fece peccatorum similiter sunt conuersi, et ad instar facti miraculi ex uili superstitione gentilium in pretiosam deuotionem credentium sunt translati. Et ut aqua in uinum uersa, sapore, rubore, et calore conditur, ita scientie, quod erat in his insulsum, accepit saporem: quod pallens, gratie sumpsit colorem: quod frigidum, incaluit immortalitatis ardore.

3. Magnificanda igitur apostolorum fides, que ideo euangelico sermone descripta est, ut et illis esset ad laudem, et nobis proficeret ad exemplum. Sed quod  peius est, illis laus sua permanet, nos exempla non permouent; nam quanto posteriores sumus tempore, tanto et inferiores merito. Illi enim uiso uno signo, statim Domino crediderunt, nos acceptis adhuc tot beneficiorum mirabilibus, dubitamus: dubitamus, inquam; quia presentia nimis diligimus, dum futura non credimus: diuitias amamus in seculo, dum eas accipere cunctamur a Christo: iracundia immoderate extollimur, dum retributionis iudicium non timemus. Ceterum qui nouit scriptum esse: Quo iudicio iudicaueritis, eodem iudicabitur de uobis ; absque dubio lenis, moderatus et mitis est: et plus bonitate cogit, quam seueritate compellit: amicus indulgentie, familiaris est uenie; ut dum eam frequenter impertit, a Domino semper accipiat.  Si quidem prudentis sit rectoris ita terrenos honores agere, ut honorificentiam celestis dignitatis acquirat.

4. Et si interdum uigorem dicendi in nobis corporis obtundat infirmitas, tamen studio deuotionis uestre fortiores efficimur. Nam quo uos studiosius auditis, eo nos libentius predicamus; et uirtus nobis loquendi additur, cum uos intelligendi accommodatis auditum. Quis enim non conetur illic uerbi celestis semina iacere, ubi illud puri 403 cordis  fecunda terra suscipiat? Quis, inquam, non illic uerbum Saluatoris collocare uelit, ubi illud non secularium sollicitudo prefocet, sed disciplinarum spiritalium uirtus enutriat? Ergo, fratres, quia in sancta Epiphania exsultauimus uidentes miracula Saluatoris, debemus facere quod illius temporis discipuli tunc fecerunt.

5. Quod autem dixi uidisse nos modo, quod olim gestum est: uidimus plane, uidemusque quotidie. Ea enim sunt [c 1Kb] Christi mirabilia, ut non antiquitate pretereant, sed gratia conualescant: non obliuione sepeliantur, sed ut uirtutibus innouentur. Apud omnipotentiam enim Dei nichil est abolitum, nichil preteritum: sed pro sui magnitudine omnia illi in presenti sunt, totum illi tempus est hodie. Unde et  sanctus Propheta dicit: Mille anni ante oculos tuos tamquam dies una . Quod si omne seculorum tempus una dies est Domino, eadem die qua mirabilia Saluator Patribus operatus est, operatus et nobis est. uidimus igitur et nos sicut maiores nostri mirabilia Domini, cum pari ea cum illis stupore suspeximus. Gustauimus et nos sicut illi de ipsis hydriis; siquidem illi de his poculum uini biberunt, nos salutis calicem sumpserimus.

6. Debemus ergo facere, uiso signo Domini, quod nostri fecere priores; si enim eadem in nobis diuinitatis refulsit gratia, eadem et fidei apud nos debet esse deuotio. Dicit enim euangelista de Domino, hoc miraculo perpetrato: Et manifestauit gloriam suam, et crediderunt discipuli eius in eum . Credere  ergo debemus, sicut et tunc apostoli crediderunt. Dicit autem alius: Et nos christiani sumus, et credimus in Dominum Saluatorem. Sed credere opus est opere, non sermone: non lingua, sed corde; ne et nobis dicatur: Plebs hec labiis me honorat, cor autem eorum longe est a me ?



SERMO X. De sancta Epiphania III.

Christum hoc die in Iordane tinctum ab aliis astrui, ab aliis negari tradit hic sermo: qua de re Hieronymus in Ezechielem, Leo Magnus, epist. 16, noue edit., atque alii consuli possunt. Nostrum uero est hic admonere cum sermone 1 sancti Maximi, nec non cum alio in Append. Aug. 134, quem eidem Maximo mss. et edit. communiter tribuunt, multum conuenire. At  nichil ei cum Ambrosio affinitatis esse, facile is agnoscet, qui tantum que apud ipsum sub finem lib. II in Lucam, et que in hoc sermone de columbe figura disseruntur, inter se contulerit.

1. Plerique in hac sancta Epiphanie die hactenus a Domino mirabilia facta esse commemorant, ut rogatus ad nuptias aque substantiam in uini speciem commutaret , ac liquorem fontium in meliorem usum sui benedictione transferret: ministros hausisse aquam de puteis, uinum in hydriis inuenisse;  atque utiliore dispendio perdidisse quod impleuerant, reperisse quod deerat: tuncque primum hoc mirabili signo diuinitatis sue declarasse uirtutem. Nonnulli autem in hac sancta die ab Ioanne baptizatum eum in Iordane testantur, atque in lauacri eius gratia interfuisse loquendo Deum Patrem, sanctum quoque Spiritum descendisse. Nec mirum si in Domini lauacro mysterium non defuit Trinitatis, cum nostrum lauacrum Trinitatis compleat sacramentum; neque enim poterat Dominus non primum circa se exhibere, quod erat postea humano generi precepturus, cum omnia non sui causa, sed nostre gratia salutis efficeret.

2. At numquid propter se baptizari uoluit, cum peccatum non haberet, [a 1Kb] sicut dicit Petrus: Qui iniquitatem  non fecit, nec inuentus est dolus in ore eius ? Sed propter nos utique, qui multorum criminum peccatis obnoxii, opus habebamus ut in Christi baptismo purgaremur; atque ideo uenit Dominus ad lauacrum, non ut purificetur ipse aquis: [b 1Kb] sed ut nobis aquarum fluenta purificet; ex quo enim ille se se in aquas mersit, ex eo omnium credentium peccata deleuit. Necesse est autem ut omnium peccata deleuerit, qui omnium peccata suscepit; sicut ait euangelista: Hic est agnus Dei, hic est qui tollit peccata mundi . Mirum ergo in modum unus mergitur, et salus omnium reparatur.

404 3. Adest ergo Deus Pater, cum baptizatur Dominus: adest Spiritus sanctus. uidete Saluatoris beneuolentiam, qua solus se in passione contumeliis  subdidit, in lauacro solus gratiam non quesiuit, uult participes esse glorie. Adest ergo sicut dixi, Pater, adest et Spiritus sanctus: et quia Deus uideri non potest, Spiritus in columba, Pater descendit in uoce: quodque solum ad astruendam fidem hominibus necessarium erat, exhibet Saluatorem. Fides enim nostra nisi auditu non constat et uisu; ideo se Spiritus in columba oculis subdit, Pater in uoce se auribus subministrat; nam nisi propter nostram credulitatem ista fieri oportuisset, potuit Pater et Spiritus tamquam inuisibilis Deus ad uerbum Filium inuisibili prolapsione descendere. Igitur propter nostram fidem aperto celo, Spiritus ad Christum, Pater ad Filium, uox descendit ad uerbum; uerbum enim Christus est, de quo scribitur: In principio erat  uerbum . Bene, inquam Pater uox, et Filius uerbum dicitur, quia uerbum nonnisi de uoce procedit. Conueniunt itaque sibi uox et uerbum, et saluti hominum prouident societate mysterii.

4. Qua autem ratione Spiritus sanctus ad Christum in specie columbe descenderit, uideamus: utrum sit aliqua similitudo columbe uel Domini, sicut est uocis et uerbi. Est plane non parua; columbam enim etiam ipsum Dominum dixerim; quia est alacer,  mitis et simplex. Columba est, quia sanctos suos esse precepit ut columbas, dicens: Estote simplices sicut columbe . Quod autem columba Christus sit, Propheta dicit ex persona ipsius, describens post passionem reditum eius ad celum: Quis dabit mihi pennas sicut columbe, et uolabo, et requiescam ? Cum ergo Christus Dominus initiaret Ecclesie sacramenta, e celo superuenit columba. Intelligo mysterium, agnosco etiam sacramentum; columba enim ipsa est, que nunc ad Ecclesiam Christi in baptismo uenit, que quondam ad arcam Ne in diluuio properauit , tunc illi securitatem annuntians oliue ramo, modo huic eternitatem conferens diuinitatis indicio. Tunc signum pacis ore afferens, modo  ipsa pacem Christum sui substantia superfundens.

5. In Iordane igitur baptizatus est Dominus. Multa mirabilia in hoc flumine sepius facta esse Scriptura commemorat, inter cetera dicens: Et Iordanis conuersus est retrorsum . Puto autem esse mirabilius quod Domino Iesu Christo ibi posito, factum est; ante enim retrorsum aque conuerse fuerant, modo retrorsum peccata conuersa sunt: et sicut tunc impetus fluminis alueum sui cursus perdidit; ita et nunc impetus peccatorum dominium sui erroris amisit. Quod quidem in propheta Elia iam illo in tempore factum puto; sicut enim Elias in Iordane diuisionem fecit undarum , [c 1Kb] ita et Christus Dominus in eodem Iordane separationem operatus est peccatorum: ille stare fluenta  precepit, hic crimina. Et sicut sub Elia fluctus primordia fontium, de quibus exierant, [d 1Kb] petierunt; ita et sub Christo Domino homines ad originem suam de qua in infantia fuerant exorti, sunt reuersi



SERMO XI. De sancta Epiphania Iu.

Hic in antiq. edit. inscribebatur: Post Epiphaniam. Et is reuera post superiorem, quem ipso die Epiphanie habitum constat, ex utriusque collatione dictus cognocitur. In Rom. edit. eidem titulus est: Ad catechumenos. Neque id absurde; eosdem enim uariis in Ecclesiis ab eo festo nomen profiteri consueuisse ex multis cum aliorum tum Ambrosii testimoniis datur intelligi. Nec uero quidquam est, cur hunc auctorem Felicis et Elipandi equalem, aut in erroribus precursorem  aliquis putet, quod in baptismo Christum affirmat renatum esse; illud enim nichil aliud sonat, nisi Dominum aquis emergentem resurrectionis formam exstitisse. Cum uero non modo in sermone sequenti, sed etiam in 135 et 136 August. Append. eadem legantur, non leue profecto argumentum est ab eodem auctore omnes hos sermones esse profectos aut unius auctorem ex altero largius hausisse.

1. Ad omnes uos, fratres, predicationem meam in  die sancta Epiphanie peruenisse credo, et ad uos precipue catechumenos: in qua descripsimus tunc, nonnullis 405 asserentibus aquam in uinum fuisse conuersam: plerisque autem testantibus illa quoque die in Iordane Dominum baptizatum. Quod licet a diuersis alterutrum factum esse credatur; ego tamen utrumque factum esse confirmo, et aliud signum de alio contineri. Utrumque enim factum est; nam cum baptizatus est Dominus, et mysterium lauacri instituit, et humanum genus uelut uilem aquam in eternam substantiam diuinitatis sapore conuertit. Similiter et cum hydrias plenas liquore fontium uertit in uinum, utrumque operatus est, et speciem magis necessariam nuptiis prestitit, et demonstrauit corpora hominum per lauacrum Spiritus  sancti spiritali replenda esse substantia. Quod alibi ipse Dominus manifestius declarauit , dicens in utres nouos uinum nouum esse condendum; in nouitate enim utrium lauacri puritas, Spiritus sancti gratia significatur in uino.

2. [a 1Kb] Igitur uos catechumenos diligentius oportuit hoc audisse, quibus magis est necessarium, ut sensus uester, qui ignorantia Trinitatis ut aqua nunc friget, agnitione mysterii incalescat ut uinum, et animarum uestrarum liquor uilis et tenuis in pretiosam et fortem gratiam transfundatur; ut uini uice sapiamus quod bonum est, redoleamus quod suaue est, et possimus dicere illud Apostoli: Quoniam Christi bonus odor sumus Deo ; [b 1Kb] catechumenus enim, priusquam baptizetur, sicut aqua  iacet, friget et pallet: fidelis autem sicut uinum fortis et rubeus est. Catechumenus, inquam, sicut aqua nullius saporis, nullius odoris, nullius est pretii, nec sufficiens ad usum, nec delectabilis ad reficiendum, nec tolerabilis ad seruandum. Nam sicut aqua cum seruatur diutius, in deterius uersa intra semetipsam putrescit et fetet; [c 1Kb] ita et catechumenus cum diutius catechumenus permanet, in deterius conuersus intra semetipsum uilescit et deperit. Ait enim Dominus: Nisi quis renatus fuerit ex aqua et Spiritu sancto, non intrat regnum celorum : qui autem non intrat regnum, necessario remanet in inferno.

3. Recte autem uino comparatur fidelis; sicut enim ex cunctarum creaturarum substantia omnis res  uetustate deperit, solum uinum proficit uetustate; ita ex omni genere hominum cunctis antiquitate pereuntibus, solus christianus proficit uetustate. Et sicut uinum in dies singulos asperitatem suam decoquens, saporis dulcedinem, suauitatem odoris, acquirit; ita et christianus successu temporis delictorum suorum  asperitatem decoquens, sapientiam sibi diuinitatis, [d 1Kb] beneuolentiam Trinitatis assumit.

4. Ergo in hac sancta die baptizatus est Dominus. uidete quam bene ordinauerit, ut et in natali suo natus sit, et in Epiphania renatus; ut nec longe a se salutis humane uota distarent, et eternas Saluatori iugiter gratias ageremus.

5. Tunc et uota nostra celebrata sunt, quando Christo Ecclesia copulata est, sicut ait Ioannes: Qui habet sponsam, sponsus est . Propter has ergo nuptias saltare nos conuenit; siquidem et Dauid rex pariter et propheta cum multa cecinerit, ante arcam Testamenti saltasse dicatur; eleuatus enim gaudio in saltationem prorupit . Preuidebat enim in Spiritu per Mariam de germine  suo Ecclesiam Christi thalamo sociandam, de quo ait: Et ipse tamquam sponsus procedens de thalamo suo . Atque ideo [e 1Kb] pre ceteris prophetarum auctoribus plus cantauit; quia letior cunctis per hec gaudia suos posteros coniugabat: et ad propria uota omnes gentes solito dulcius inuitans, nos quoque docuit quid ipsis facere deberemus in nuptiis, cum ipse ante nuptias tota exsultatione letatus sit.



406 SERMO XII. De sancta Epiphania u.

Iis que ad sermonem superiorem a nobis dicta sunt, tantum addemus nostros hos sermones uno contextu compositos uideri, cum e contrario quos ex Append. August. supra citauimus, speciem centonum quamdam  pre se ferant; proindeque hos ex iisdem illis forsan fuisse interpolatos. Huius tamen auctorem ex sanctis Patribus nonnulla etiam imitatum esse nulli negamus; que enim cause cur baptizari Christus uoluerit, hic afferuntur, etiam apud alios, et Ambrosium ipsum cum alibi tum in Comment. in Luc. lib. II, num. 83, et lib. Iu, num. 5, pertractantur.

1. Euangelica scriptura refert, sicut lectum nuper audiuimus, Dominum ad Iordanem baptismi causa uenisse, et in eodem flumine mysteriis se celestibus consecrari uoluisse. Quod mirari non debemus, cur hoc baptismatis ipsius dominus et magister fecerit, quia ipse ait: Qui fecerit sic, et docuerit, maximus uocabitur in regno celorum . Facere igitur prius uoluit, quod faciendum omnibus imperabat;  ut bonus magister doctrinam suam non tam uerbis insinuaret, quam actibus exerceret, et ad finem nos gustu pariter confirmaret et sensu.

2. Hoc autem totum hodierno die gestum esse manifestum est: quod ita uerum esse ipsa possumus colligere ratione; ratio enim exigit, ut post diem  natalis Dominici, licet interpositis annis, eodem tamen tempore hec festiuitas sequeretur, quam et ipsam festiuitatem natalem appellandam puto. Tunc enim natus hominibus, hodie renatus est sacramentis: tunc per uirginem editus, hodie per mysterium generatus. Ita enim disposuit Dominus non longe inter se hominum uota distare, ut in uno tempore quem genitum gratulabantur in terra, sanctificatum letarentur in celis; ut qui partum uirginis, angelis annuntiantibus, possidebant; Dei filium, celis testantibus, retinerent: certique essent homines quia ipse esset Filius Dei, quem uirgo pepererat, diuinitas agnoscebat; noui enim partus noua merentur obsequia. Ibi cum secundum hominem nascitur, mater eum Maria sinu circumfouit: hic cum secundum  mysterium gignitur, Pater eum Deus uoce complectitur; ait enim: Hic est filius meus, in quo bene complacui, ipsum audite . Mater ergo partui molli blanditur gremio, Pater Filio [a 1Kb] pio testimonio famulatur: mater, inquam, eum adorandum Magis ingerit, Pater colendum gentibus manifestat: sinu igitur retinetur a matre, cum nascitur: sed Pater ei sinus sui fotum iugiter subministrat. Legimus enim eum sine intermissione in Patris gremio quiescentem, dicente Euangelista: Deum nemo uidit umquam, nisi unigenitus Filius, qui est in sinu Patris .

3. Libenter ergo in sinu sanctorum quiescit Dominus; unde et Ioannis Euangeliste sinum, ut in eo accumberet, libenter elegit. Sinus ergo in quo Christus  requiescit, non corporis gremio preparatur, non uestimentorum ambitione componitur, sed celestium uirtutum operatione colligitur. Nam Christi sinus erat in Ioanne Euangelista fides, in Deo Patre diuinitas, in Maria matre uirginitas. Ibi sinus Christi est, ubi habitaculum est uirtutum: ibi reclinat caput suum , ubi domicilium celestium inuenit preceptorum. Nam ideo peccatoribus et infidelibus dicit: uulpes foueas habent, et uolucres celi nidos: Filius autem hominis non habet ubi caput reclinet . Igitur Dominus iehsu hodie uenit ad baptismum, et corpus suum sanctum uoluit aqua dilui.

4. Dicat fortasse aliquis: Qui sanctus est, quare uoluit baptizari? Audi ergo: Ideo baptizatur Christus,  non ut sanctificetur ab aquis, sed ut ipse aquas sanctificet et purificatione sui purificet fluenta illa que tangit; [b 1Kb] consecratio enim Christi consecratio maior est elementi. Cum enim Saluator abluitur, iam tunc in nostrum baptismum tota aqua mundatur, et purificatur fons, ut secuturis postmodum populis lauacri gratia ministretur. Precedit ergo Christus per 407 baptismum, ut christiani post eum confidenter populi subsequantur.

5. Intelligo ergo mysterium; ita enim et columna ignis precessit per mare Rubrum, ut intrepidum iter Isrel filii sequerentur : et ipsa prior  per aquas gressa est; ut uenientibus post se uiandi semitam prepararet. Quod factum, sicut Apostolus dicit , mysterium baptismi fuit: baptismus plane quodammodo fuit, ubi homines nubes operiebat, unda portabat. Sed hec omnia operatus est Christus Dominus idem qui et modo, qui sicut tunc per mare filios Isrel in ignis columna precessit, ita nunc per baptismum christianos populos in corporis sui columna precedit. Ipsis, inquam, est columna, que tunc lumen sequentium oculis prestitit, modo lucem credentium cordibus subministrat: tunc in fluctibus undarum solidauit semitam, modo in lauacro fidei uestigia corroborat; per quam fidem, sicut filii Isrel, qui intrepidus ambulauerit, persecutorem Aegyptium non timebit.



SERMO XIII. Super his uerbis Euangelii: Simile est regnum celorum fermento.


Prima ipsa exordii uerba ne Ambrosio hunc sermonem attribuamus, refragantur; non enim hoc modo loqui consueuit de sui episcopatus initio, cum raptus a tribunalibus, aliqua mora iis discendis, que doceret alios, opus habuerit. Potuit tamen hic Auctor ex Ambrosii Comment. in Luc. lib. uII, num. 187, quedam hausisse. uerum cum eo loci aliorum sententias abs se referri testetur sanctus Doctor, quominus hic auctor alios quoque imitatus fuerit, nichil prohibet.

1. Et ipsi scitis, fratres, quod ex qua die uobiscum esse cepi, non cessaui omnibus uos Dominicis admonere mandatis, et partim hortando, partim increpando,  precepta uobis [c 1Kb] diuinitatis ingerere; ita ut plerumque pius pater fuerim, nonnullis autem durus magister exstiterim. Patrem enim me sibi gratulatus est, quisquis sermonem meum libenter amplexus est: durum autem magistrum sensit, qui conscientiam suam predicatione mea percussam esse condoluit. Sed nichil mea interest, dummodo siue pietate, siue censura Christus annuntietur in uobis; quamuis et ipsa censura sit pietas, que ideo circa negligentiores filios adhibetur, ut timere discant, quod amare neglexerant. Non quod omnes filios non equaliter diligat pater, sed quod indulgentia patris sit pro diuersitate morum exhibere pietatis affectum; ut blandum filium exhortatione prouocet, contumacem uero austeritate conueniat, de utriusque tamen correctione  securus; quoniam hunc amore uerberat, illum seueritate castigat, sicut ait beatus Apostolus: Omnis quidem disciplina in presenti non uidetur esse gaudii, sed meroris: postea uero fructum pacificum exercitatis per eam reddet iustitie . Igitur quoniam tot tractatibus meis profecisse uos credo, libet quedam uobis diuinarum disserere litterarum; ut intelligam quod id quod dixero, fidei uiuacitate capiatis.

2. Ait Dominus in sancto Euangelio: Simile est regnum celorum fermento, quod acceptum mulier abscondit in farine satis tribus, donec fermentatum est totum . In alio uero loco ita ait: Cui simile  estimabo regnum Dei? Simile est fermento, quod acceptum mulier abscondit in farina, donec fermentatum est totum . Fermenti uim atque uirtutem omnibus notam esse non dubium est. Nam cum sit magnitudine paruum, specie simplex, natura commune; tantam fortitudinem intrinsecus gerit, ut cum reconditum fuerit in farina, [a 3Kb] succus eius hoc totam massam faciat esse, quod ipsum est; et ita se per uniuersum cumulum aspersionis sue uigore diffundit, ut omnem ipsam magnitudinem pollinis faciat fermentum: ac sic res ipsa fortitudine sua molem sibi proprii uigoris acquirit. Hoc autem faciunt mulieres, ut uiris suis salubriorem panem, et cibum utilem diligenter exhibeant. Sed quoniam Lex spiritalis est , et Euangelium [b 1Kb] spiritaliter  parabolarum narratione subsistit; uideamus quid sit fermentum, que mulier, quid farina.

408 3. Legimus in sancto Euangelio, dicente Domino Christo de se ipso: Nisi granum tritici cadens in terram mortuum fuerit, ipsum solum manet: si autem mortuum fuerit, multum fructum affert . Ergo si triticum Dominus, et Dominus est fermentum; quia fermentum non nisi de tritico fieri solet: [c 1Kb] recte ergo fermento Dominus comparatur, quia cum esset specie homo, humilitate paruus, imbecillitate deiectus, tanta intrinsecus sapientie uirtute pollebat, ut doctrinam ipsius mundus ipse uix caperet: qui cum cepit per totum orbem diuinitatis uigore transfundere, statim omne hominum genus in substantiam suam sua potestate protraxit; ut et iugum  Spiritus sui sancti infunderet [d 1Kb] omnibus, et hoc christianos cunctos faceret esse, quod Christus est. Nam cum homo Dominus iehsu unus et solus esset in mundo tamquam fermentum in massa reconditum, uniuersos homines prestitit esse quod ipse est. Quisquis igitur illi fermento Christi adheserit, efficitur et ipse fermentum, tam sibi utilis, quam aliis idoneus uniuersis; et de sua certus salute, et de aliorum acquisitione securus.

4. Sicut igitur fermentum cum in cumulum conspergendum est farinarum, confringitur, comminuitur, dissipatur, et ipsum omne dissoluitur; ut dispersam illam farine multitudinem [e 1Kb] in unum sui uigore constringat, atque in solidum corpus redigat, quod in pulueris modum ipsa diminutione languebat;  faciatque coniunctione sui utilem massam, quod propria dissolutione uidebatur inutile; sic ergo et Dominus iehsu Christus, cum esset totius mundi fermentum, diuersis passionibus confractus, laceratus et dissolutus est, et succus eius pro salute  nostra, qui est pretiosus sanguis, effusus est; ut admixtione sui omne genus humanum solidaret; [f 1Kb] quod per diuersa antea resolutum iacebat; sic enim uelut fermentum quoddam nos, qui farina ex gentibus uidebamur esse, adhesimus. Nos, inquam, qui per totum orbem [g 1Kb] dispersi et diminuti penitus iacebamus, uigore passionis Christi in ipsius corpus redacti sumus, sicut beatus Apostolus ait: Quoniam sumus corpus Christi et membra . Nos igitur qui ex nationibus in pulueris modum a terre facie iactabamur, aspersione sanguinis Domini in massam soliditatis eius accreuimus.

5. Mulier autem illa, que dicitur abscondisse in farina fermentum, que est, nisi sancta Ecclesia, que quotidie doctrinam Christi in cordibus nostris conatur  abscondere? Ipsa, inquam, est mulier, que in alio loco etiam molere dicitur, sicut ait Dominus: Erunt due molentes, una assumetur, et una relinquetur . Molit enim sancta Ecclesia per Legem, per apostolos, per prophetas, cum catechumenos facit, et asperitatem gentilitatis dissipat atque comminuit; ut emollitos eos in farine modum aptos faciat fermento Dominici sanguinis adherere. Fermentum enim dixerim totam Domini passionem; fermentum enim salutis nostre [h 1Kb] est symbolum ipsum, quod traditur, sine quo fermento, uel symbolo, nemo potest uite eterne substantiam promereri.

6. Et quia duas Euangelium describit molentes, atque unam Ecclesiam diximus salubriter molere; alteram quam nisi Synagogam accipere debemus?  Molit enim et ipsa per Moysen et prophetas: sed inutiliter molit, sicut dicit Apostolus de Iudeis: Aemulationem Dei habent, sed non secundum scientiam . Inutiliter, inquam, molit Synagoga; quia massam suam Christi doctrina non temperat. Atque ideo euitandum precepit Synagoge Dominus esse fermentum, dicens: Cauete uobis a fermento Phariseorum . Temperatum est enim sanguinibus et crudelitatibus Iudeorum dicentium de Domino: Sanguis eius super nos, et super filios nostros . Unde ait Euangelium: Erunt due molentes, una assumetur et una relinquetur . Assumetur enim in requiem eternam sancta Ecclesia, que Domino cibum sanctitatis emoluit: relinquetur ad molas cruenta  Synagoga, gyrum semper passura sue perfidie.



409 SERMO XIu. Dominica in Septuagesima.

Septuagesime nomen etate non solum Ambrosii, sed Maximi etiam multo recentius esse in confesso est.  Synodi Aurelianenses prima et quarta, quibus prohibetur quinquagesime et sexagesime obseruatio, de septuagesima nichil precipiunt, nec eius meminit Regula sancti Benedicti, sed usque ad quadragesimam alleluia cantari iubet. Eamdem autem uocem in edit. Operum Gregorii Magni Homilie 19, et Missis quibusdam Sacrament. falso inscriptam non ambigimus, cum ea non reperiatur in mss. Quod similiter de epistola ad Augustinum monachum a Gratiano, distinct. 4, cap. Denique sacerdotes, citata statuendum est.

1. Redimite uos ipsos, dum uos pretium habetis: quando, karissimi fratres, nouum tempus inchoatis, uestram uitam renouare debetis. In toto anno non dicitur ulla dies septuagesima, nisi ista: nec sexagesima,  nisi sequens Dominica: neque quinquagesima, nisi abhinc tertia: nec quadragesima, nisi abhinc quarta Dominica; et quia noua nomina hoc tempus habet, ideo omnis christianus renouare uitam suam debet. Hoc enim admonet Apostolus, dicens: Renouamini spiritu mentis uestre ; item: Etsi exterior homo noster corrumpitur, tamen interior renouatur de die in diem .

2. Nam sicut renouatur, qui de malo transit ad bonum; ita renouatur, qui de bono transit ad melius. Qui de luxuria, uel qualibet immunditia transit ad castitatem, uitam suam renouauit. Qui aliena rapere iniuste consueuerat, si sua ceperit misericorditer distribuere, uitam suam renouat. Qui superbus ad humilitatem transierit, et qui amabat detrahere fratribus,  si ceperit fratres diligere, sine dubio renouat uitam suam; quia qui erat membrum diaboli male uiuendo, incipit esse in corpore noui hominis, id est, Domini nostri Iesu Christi, per fidem rectam et bonam operationem. Frequenter audistis, fratres karissimi, duos esse homines, id est, Adam et Christum: ille dicitur uetus, iste uocatur nouus. Et ideo qui malus est, uetus est, imitando illum, qui fuit in paradiso superbus et inobediens: qui uero bonus est, nouus est, sequendo illum qui dicit: Discite a me quia mitis sum, et humilis corde ; et de quo Apostolus ait: Factus est obediens usque ad mortem . Sed quia hoc tempus nouum nomen habet, idcirco admonemus illos, qui ueteres sunt male uiuendo, ut sint noui bene  conuersando.

3. Admonemus illos qui iam noui sunt per bona opera, ut renouare studeant in hoc nouo tempore per opera meliora: uerbi gratia, nouus qui est per castitatem cessando a malo opere, renouetur cessando ab ipsius operis delectatione. Similiter qui humilis et obediens et misericors et patiens est, renouetur necesse est quotidie; ut proficiendo crescat in ipsis uirtutibus, secundum illud quod scriptum est: Ibunt de uirtute in uirtutem . Nemo nostrum, karissimi, securus sit, quia baptizatus est; quoniam sicut non omnes qui in stadio currunt, accipiunt brauium , id est,  destinatum premium, sed ille qui prius currendo peruenit; ita non omnes qui habent fidem, saluantur: sed illi tantum qui in bono, quod inchoauerunt, opere perseuerant. Et sicut ille qui aduersus alterum pugnat, ab omnibus se abstinet; ita et uos ab omnibus uitiis abstinere debetis, ut diabolum, uestrum persecutorem, superare possitis. Miseri homines cum periculis uite sue et immensis laboribus seruiunt regi terreno pro beneficio cito transituro et perituro; quare uos non seruitis [a 1Kb] regi celestis regni beatitudine perfruenti, eamque laborantibus largienti? Iam quia per fidem ad uineam, id est, ad sancte Ecclesie unitatem uocati estis a Domino; ita uiuite, et ita conuersamini, ut denarium, id est, regni celestis felicitatem, Deo largiente, accipere  ualeatis .

4. Nemo desperet de magnitudine peccatorum suorum, dicendo: Multa sunt peccata mea, in quibus usque ad senectutem et decrepitam etatem perseueraui, iam promereri non potero indulgentiam, maxime quia peccata me dimiserunt, non ego illa. Absit ut talis de Dei misericordia desperet; quia alii prima hora, alii tertia, alii sexta, alii nona, alii undecima ad Dei uocantur uineam, id est, alii in pueritia, alii in adolescentia, alii in iuuentute, alii in senectute, alii in decrepita etate ad Dei seruitium pertrahuntur. 410 Et sicut nullus desperare debet in quacumque etate sit, si ad Dominum conuerti uoluerit: ita nullus pro sola fide securus esse debet, sed potius pertimescere hoc, quod dicitur: Multi  enim sunt uocati, pauci uero electi . Quod uocati sumus per fidem, nouimus: sed si sumus ad uitam eternam electi, nescimus. Tanto ergo debet unusquisque esse humilior, quanto, si sit electus, ignorat.

5. Concedat uobis omnipotens Deus, ut non sitis de illorum numero, qui mare Rubrum sicco uestigio transierunt, manna in deserto manducauerunt, et potum spiritalem biberunt, et propter murmurationem suam in eremo perierunt: sed de illorum, qui terram repromissionis intrauerunt, et fideliter in Ecclesie uinea laborando, denarium perpetue beatitudinis percipere meruerunt; quatenus cum capite nostro Christo uos, qui eius membra estis, possitis regnare per infinita seculorum secula.



SERMO Xu. Dominica in Sexagesima.


Hunc sermonem non esse Ambrosii preter ea que superiori premisimus, id etiam probat, quod sexagesime usum, cuius instituendi occasionem ad adulterinum Melchiadis pape decretum refert Alcuinus in lib. de Eccles. Offic. in hoc sermone significetur a Telesphoro esse; cum enim illam Mercatoris falsarum Decretalium collectionem constet in Ecclesia non nisi nono ineunte seculo inualuisse, eumdem sermonem auctoris eodem seculo antiquioris nequaquam esse manifestum est. Adde his de quadragesimali obseruatione hic ea tradi, que cum ritu in quadragesima Mediolani  seruari solito non conueniant, ut ex Admonitione nostra in lib. de Elia et ieiunio colligi potest.

1. Adest tempus, carissimi fratres, quod sexagesima uocatur; et ideo necesse est ut uita uestra mutetur, mores corrigantur, mundus despiciatur, et celestis patria ardentius diligatur. Nam senarius numerus, a quo sexaginta, et sexagesima, et sexcenta, et sex millia deriuantur, perfectionem significat. Hinc est quod ille, qui sexta die fecit hominem, in sexta etate, et sexta feria, et sexta hora illum uoluit redimere. Unde qui iam septuagesimam celebrastis, et hodie sexagesimam celebratis, ac deinde quinquagesimam et quadragesimam, Deo propitio, celebraturi estis, istorum nominum mysteria uobis manifestare debemus.

 2. Quadragesima nimirum sex septimanas habet, cui addidit Telesphorus pontifex septimam hebdomadam, et uocatum est hoc tempus quinquagesima: deinde ab aliis addita est octaua septimana, et uocatum est ipsum tempus sexagesima: postmodum uero addita est nona hebdomada, et dicta est septuagesima. Quoniam sicut a quatuor quadragesima, et a sex sexagesima; ita a septem septuagesima dicitur. Unde si quis modo adderet decimam septimanam, non eam uocaremus decagesimam, sed octogesimam, seruato numeri ordine; quia post septem, a quo septuagesima uenit, sunt octo.

3. Quadragesima ideo seruatur; quia Moyses, et Elias, et Saluator quadraginta diebus et noctibus ieiunasse leguntur. Quinquagesima ideo a quibusdam seruatur, in qua sunt quinquaginta dies: quia si  subtraxeris ab his septem Dominicas, non amplius remanent in abstinentia, nisi quadraginta et duo dies: et in ipsis duobus diebus alii ieiunant, alii non, id est, in cena Domini, et in sabbato sancto. Sexagesima ideo celebratur, in qua sunt octo hebdomade, [a 1Kb] id est, dies quinquaginta sex: si subtraxeris octo Dominicos dies, et octo quintas ferias, quadraginta dies solummodo remanent ieiunii. Septuagesima uero, a qua usque in pascha sunt nouem septimane, [b 1Kb] id est, sexaginta tres dies; ideo ab aliquibus  celebratur, quia si subtraxeris nouem dies Dominicos propter Domini resurrectionem, et nouem quintas ferias propter Dominicam cenam, et totidem sabbata, ne uideamur sabbatizare cum Iudeis; non amplius quam triginta sex dies remanent ad ieiunandum: quos omni deuotione ipse uos obseruare concedat Christus Dominus noster, qui uiuit et regnat cum Deo patre in unitate Spiritus sancti Deus, per cuncta secula, amen.



411 SERMO XuI. Ubi Dominus sabbato manum aridam curauit.

Romani editores quadragesimam Mediolani non incipere nisi feria 2 post Dominicam I, non aduertentes sermonem in feriam 6 post Cineres ex hoc nostro  concinnare constituerant; ac propterea eius capiti longam laciniam pretexuerant partim e sermone 63 Append. August., partim ex Ambrosii lib. II de Abraham. cap. 6, num. 32, consarcinatam. Sed si eum Ambrosio hac uia uindicari posse arbitrati sunt, nichil absurdius. Nos illum ad fidem uet. edit. ac mss. Gall. et Lugd. restituimus: at pro Ambrosiano non obtrudimus, cum eumdem Maximo iustius attribuat Gall. codex.

1. Diligenter, [c 3Kb] fratres, uos audisse credo, euangelicam lectionem que nuper lecta est, ubi Dominus iehsu Christus ingressus sabbato Synagogam, hominis ibi habentis manum aridam spiritali medicina curauit, non appositis herbarum succis, non pigmentorum medicaminibus colligatis: sed uerbo iubens,  et in ira precipiens refudit corpori sanitatem . Ira, inquam, sicut ait Euangelista, restituit uigorem dextere. Unde intelligimus qualis Dominice benignitatis sit sanitas, cuius indignationis talis est medicina: aut quemadmodum placatus prodest, qui ita miseretur iratus. uerbo igitur iubet, ut arenti dextere uenarum succos infunderet. Non mirum est, si is arentem reparauit dexteram, [d 1Kb] qui tot corpora de arenti puluere procreauit, et id uerbi imperio restituit, quod in principio factura operationis instituit: uelut auctorem suum plasma cognoscens,  obsequitur ei portiuncula, cui totum se deberet in massa.

2. Sed uideamus que sit in Synagoga manus arida, que nichil corpori prodest, quando operibus siccauit: quando etiam primum arida esse ceperit, requiramus; non enim unius hominis tantum per Saluatorem causa geritur, neo unius hominis imbecillitas procuratur, sed totius generis humani sanatur infirmitas. Nulli autem dubium est dexteram uel totius corporis preclariorem portionem hoc officii gerere; ut diurna alimenta suo corpori subministret, et prouidentia quadam ad fruendam uitam membra cetera pascat ac nutriat.

3. Hanc igitur dexteram in Iudaico populo scribas esse dixerim, uel doctores, qui uelut preclarior portio  in phariseorum corpore a Domino constituti, neglexerunt et in cetera membra sua prophetarum oracula uelut escam uite eterne porrigere: atque ideo doctrina eorum tamquam manus aruit imbecillis; quia fontem perennis sapientie non quesiuit. Propterea denique factum est, ut quasi contracta dextera clauem scientie tenere non posset, sicut ait Dominus: ue uobis scribe et pharisei, qui absconditis clauem scientie, et reliqua . Hec autem clauis Christus est Dominus, quo ad credulitatem fidei [a 1Kb] pectorum arcana reserantur. Ista clauis, sicut ait Dominus Petro: Tibi dabo claues regni celorum . Ergo aruit dextera Synagoge manus, relinquens Christum: que prius erat in principibus Iudeorum, deteriorauit; quisquis enim  Christi fontem deserit, debilitatur protinus, et arescit.

4. Sed inuenio ipsam manum quondam ceteris membris fuisse meliorem; sanctus enim Moyses dux iudaici populi, uelut clarior corporis sui dextera fuit, cum Legem porrigendam meruit a diuinitate percipere. Dextera, inquam, erat sanctus Moyses, qui filios Isrel uelut manu prouida celesti manna nutriit. Hec plane est dextera, que Iannem et Mambrem magos niuei splendoris nitore conuicit . Ita 412 enim scriptum habes: Atque ideo magorum destructe sunt tenebre, quia Moysi meritis lucens dextera coruscabat.

5. Sed uideamus manus ista quando primum arida ceperit esse uel mortua. Ego illam primum  in Adam aruisse confirmo, cum contra uetitum Domini interdicte arboris poma decerpsit, ac tunc succum immortalitatis amisit. Et siccata quodammodo est, quando hominem ad imaginem Dei factum peccato suo solui fecit in puluerem. Atque utinam sola manus peccato teneretur obnoxia! Quod est grauius, omne corpus morte damnatum est, cum  dextera prima peccauerit. Nec mireris si membrum dextere in Adam non mansit integrum; uigor enim ille eternitatis exaruit. Nam sicut Moysi dextera custodientis mandata Domini niueo fulgore resplenduit; ita et Ade dextera preuaricantis precepta mortifero pallore contracta est.

6. Hanc igitur Ade manum Saluator curat in Synagoga, hoc est, totius generis humani imbecillitatem sanare festinat; dicit enim etiam illi: Extende manum tuam, qui eam idolis immolando contraxit. Dicit illi: Extende manum tuam, cuius dextera usuras accipiendo siccauit. Extende manum tuam, qui per eam res orphanorum uiduarumque gestis inuadere. Sed et tu qui putas te manum habere puram et sanam, caue ne auaritia contrahatur: quin potius  extende eam pro misericordia frequenter ad pauperem, pro hospitalitate sepius ad peregrinum: extende eam pro peccatis semper ad Dominum: esto misericors, esto largus. Obserua quod ait propheta: Ne sit manus tua ad accipiendum porrecta, et ad erogandum contracta . Sic enim manus tua sana esse poterit, si malis contrahatur, bonis uero operibus [b 1Kb] extendatur.



SERMO XuII. De sancta quadragesima I.

Hic sermo primum in Romana editione inter Ambrosianos locum obtinuit, et reuera eum etiam Doctori nostro perantiquus codex uallicellane bibliothece, ex quo eumdem emendauimus, ascriptum habet. Sed  huiusmodi auctoritatem, ut ei soli credi ualeat, non tanti ducimus.

1. [c 1Kb] Ecce appropinquant dies sancti, et tempus acceptabile, fratres karissimi, de quo scriptum est: Ecce nunc tempus acceptabile, ecce nunc dies salutis ; ideo sollicitiores uos esse oportet in uigiliis, in ieiuniis, in eleemosynis, et orationibus. Qui usque modo eleemosynam fecit, amplius his diebus faciat; quia [d 1Kb] sicut aqua exstinguit ignem, ita eleemosyna exstinguit peccatum . Qui usque modo ieiunauit et orauit, modo amplius ieiunet et oret; quia sunt quedam peccata, que non dimittuntur, nisi per orationem et ieiunium. Si quis iram tenet aduersus alterum, dimittat ei ex corde; si quis ab aliquo iniuste aliquid abstulit, [e 1Kb] reddat ei,  a quo abstulit, si cupit Deum propitium habere . Nam quamuis omni tempore christianus a maledictionibus, et conuiciis, et iuramentis, et risu nimio, atque uerbis otiosis se abstinere debet; maxime tamen sanctis his diebus, qui ad hoc constituti sunt, ut peccata totius anni in his quadraginta diebus per penitentiam deleantur.

 2. [a 1Kb] Credite, et firmissime credite quia si in his diebus puram confessionem feceritis, et taliter, sicut diximus, penitueritis, omnium peccatorum uestrorum remissionem cum Niniuitis, a misericordissimo Domino impetrabitis, qui in sacco et in cinere penitendo liberari meruerunt: ita et uos si ex toto corde secundum illorum exemplum ad Deum clamaueritis, diuinam super uos misericordiam prouocabitis; in tantum ut letiores et securiores diem Dominice 413 resurrectionis celebretis; et felices ad celestem patriam post hanc uitam transeatis, prestante Domino nostro Iesu Christo, qui cum Patre et Spiritu sancto uiuit et regnat per omnia secula seculorum, amen.



SERMO XuIII. De sancta Quadragesima II.


Huic sermoni titulus prefigitur in antiquis edit. De ieiuniis, in mss. uero nonnullis, De ieiunio initio quadragesime. Nec incommode, cum in epistolam, que in Liturgia Gallicana Dominice I quadragesime assignatur, nec non hactenus recitatur eodem die, factus fuerit. Quedam porro in eo reperias, que ex Augustini sermone 24, num. 7, et 77, num. 3, imitatus uidetur auctor. Hunc autem auctorem Maximum esse non modo stylus suadere potest, uerum et quod cum aliis eiusdem Maximi in Gallensi codice contineatur.

1. Testimonium perhibet sanctus Apostolus de prophetis, dicens: Tempore, inquit, acceptabili exaudiui te et in die salutis adiuui te . Et subsequitur  ipse: Ecce nunc tempus acceptabile, ecce nunc dies salutis. Unde et ego testificor uobis hos esse dies redemptionis, hoc esse tempus celestis quodammodo medicine, in quo tempore omnium uitiorum nostrorum labem et uniuersa uulnera peccatorum sanare poterimus, si medicum animarum nostrarum fideliter exoremus, ut precepta eius tamquam suscepti idonei minime dispernamus. Tunc enim languidus egritudinis sue inuenit medicinam, si omni sollicitudine [b 1Kb] medici mandata seruauerit; quia si aliud faciat, cum aliud iubetur, increscente morbo non medicus, sed preuaricator in culpa est.

2. Medicus autem est Dominus noster iehsu Christus, qui ait: Ego occidam et uiuificabo: percutiam et sanabo . Occidit enim quodammodo  antequam uiuificet Dominus; occidit enim primum in nobis homicidia, adulteria, scelera, furta, per baptismum: et sic nos tamquam nouos homines eternitatis immortalitate uiuificat. Morimur ergo peccatis uidelicet per lauacrum: regeneramur autem uite per Spiritum, sicut ait sanctus Apostolus: Quoniam mortui estis delictis uestris, et uita uestra abscondita est cum Christo. Consepulti enim estis cum  illo per baptismum in mortem ; occidimur enim quodammodo, cum desinimus esse, quod fuimus. Nouo enim pietatis genere in uno eodemque homine mors operatur et uita; moritur enim concupiscentia peccatorum, [c 1Kb] uiuificatur amore uirtutum. In uno namque eodemque homine impius et adulter occiditur, ut misericors renascatur et castus: interimitur idololatria, ut religio propagetur: fornicator et ebriosus exstinguitur, ut continens et sobrius procreetur.

3. Sic ergo mortificat Dominus, ut uiuificari faciat: sic occidit, ut prosit: sic uerberat, ut emendet. Hec est igitur circa homines suos eius tota seueritas; ut in his peccata puniantur, anima conseruetur: [d 1Kb] abstollantur detestanda uitia, uirtutes optime  nutriantur. Usque adeo autem hac pia occisione Domini cernimus plerosque conuersos in tantum ad melius profecisse, sic de piissimis optimos factos; ut cum uideas eos, alios credas homines, cum non uideas mutatas esse personas. In tantum enim in nobis id quod prius eramus, perimitur, aufertur, exstinguitur: ut id quod postea sumus, denuo natum esse credamus: unde natiuitas hec secunda prioris uite finem iam factum fuisse significat.

4. Quod autem ait: Ego percutiam et sanabo ; percutit plane preceptis suis Dominus peccatores, ut sanet: mandatis uerberat, ut emendet: ieiunia precipit, indicit continentiam, iudicium comminatur: et tristem gehenne metum incutiens, adhibet medicinam; ut dum futura pertimescimus,  presentia corrigamus.

5. Sic namque Paulum apostolum percutiendo sanum reddidit ; cum enim esset persecutor, impius et blasphemus, et quidem ad deuastandas Ecclesias Damascum properaret, subito fulgoris celestis eum terrore percussit, ut euangelici splendoris eum luce perfunderet: et carnalium luminum 414 [e 1Kb] orbitate mulctauit, ut spiritalium oculorum illuminaret aspectu: corporis eum debilitate perterruit, ut fidei deuotione saluaret. Surgens ergo a terra Paulus, exterioribus quidem oculis non uidebat homines, non erem: sed mentis luminibus Christum uidebat e celo. Denique in tantum profuit Domini ista percussio, ut de Iudeo christianus, de blasphemo apostolus, de Saulo Paulus existeret; et  eo usque mutauit ueterem cum moribus hominem, ut etiam mutaret et nomen.

6. Habentes igitur huiusmodi medicum, qui percutiendo sanat, mortificando uiuificat, subdamur ei cum omni patientia ad curandum; [f 1Kb] ut quidquid in nobis probrosum, quidquid delictis sordidum, quidquid ulceribus fetidum esse perspexerit, incidat, amputet, exsecet; ut resectis omnibus diaboli uulneribus,  hoc solum in nobis faciat remanere, quod Dei est. Istud autem preceptum eius est primum, ut his quadraginta diebus, ieiuniis, orationibus, uigiliis operam commodemus; ieiuniis enim lasciuia corporis castigatur, orationibus deuota saginatur anima, uigiliis diaboli insidie depelluntur. Deinde cum istis mandatorum obseruationibus fuerit hoc tempus impletum, tunc purgata et fatigata tot obseruationibus anima, ad baptismum ueniens, Spiritus sancti inundatione reficitur: et quidquid in ea diuersarum egritudinum ardor exsiccauerat, celestis gratie rore perfunditur; ut deponens ueteris hominis corruptelam, noue indolem iuuentutis acquirat. Et mirum in modum in uno eodemque homine delictis sanctitas, iniquitati iustitia, senectuti  succedit infantia: nouoque natiuitatis genere alter est, qui renascitur; quam ipse sit, qui peccauit.

7. Sic namque Elias quadraginta dierum ac noctium curriculo continuato ieiunio, totius mundi longam ac nimiam siccitatem meruit imbrium rore restinguere, et ardentem terrarum sitim celestis pluuie largitate perfundere . Quod quidem in figuram nostri factum esse cognoscimus, ut nos quoque horum quadraginta curriculo dierum ieiunantes, spiritalem baptismatis [a 1Kb] pluuiam tribubus nostris mereamur, nostramque iamdiu aridam terram celestis desuper imber infundat, et longam gentilium siccitatem lauacri inundatio salutaris irroret. Siccitatem enim et ardorem anime sue patitur, quisquis baptismi gratia non rigatur.

 8. Horum ergo dierum noctiumque ieiunio Moyses sanctus meruit cum Deo loqui, stare, consistere, et de manu eius Legis precepta suscipere . Quamuis enim illum ab obtutibus Dei conditio humana subtraheret, ieiuniorum tamen gratia proximum illum diuinitatis consortio faciebat; hec enim in nobis uirtutum portio Dei est, ut ieiunemus frequenter, quoniam semper Deus ipse ieiunat. In quocumque igitur plus operum suorum inesse perspexerit, ipsi magis familiaris, intimus et amicus est, sicut Scriptura dicit: Et Moyses loquebatur cum Deo facie ad faciem, sicut quis loquitur cum amico suo .

9. Unde et Dominus iehsu Christus resurrectionis gloriam percepturus, uirtutes suas quadraginta  dierum noctiumque ieiunio dedicauit ; ut ostenderet non panem esse uitam hominum, sed Dei uerbum. His itaque dierum quadraginta ieiuniis reconciliatur Deus, aperiuntur celi, inferna reserantur. Igitur et nos, fratres dilectissimi, ieiunemus continue et deuote hoc spatio temporis; ut propitietur nobis Dominus: pateant nobis celi, [b 1Kb] inferna non ualeant retinere.



415 SERMO XIX. De sancta Quadragesima III.

Statim ab initio eam affinitatem exhibet hic sermo cum  serm. 39 et 41, quos reiecimus, ut eos eiusdem auctoris esse nos persuaderi haud egre patiamur. Non est autem cur existimes quadragesimam illic, ubi pronuntiatus est, 42 ieiunia, seu septem hebdomadas complecti solitam; non enim alio modo, que hic dicuntur de 42 mansionibus, intelligenda sunt, quam earumdem mansionum a Gregorio Magno hom. 16 in Euangil. inita comparatio cum Quadragesima; ubi tamen diserte tradit tantummodo 36 dies ieiunii etate sua fuisse obseruatos.

1. Sancte quadragesime rationem, cuius hodie initium celebramus, frequenter edidimus: et cur tantorum dierum numero ieiunemus, sepe docuimus. Diximus enim quod Dominus iehsu Christus hunc eumdem numerum ieiunii consecrarit, et continuatis  diebus noctibusque non capiens cibum, unum ieiunii corpus effecerit: hoc est, licet diei ordo noctis interrumperetur aduentu, non tamen interruptus est ordo ieiunii. Unde erant apud Deum plura quidem temporum curricula, sed abstinentie dies una: ostendit nobis ita nos hunc numerum integrum ieiunare debere; ut quia totam quadragesimam complecti non possumus solido et uno ieiunio, uel quotidianis eamdem sine intermissione ieiuniis celebremus; ut si quisquam unam diem ieiunando pretermiserit, totam quadragesimam uiolarit, et propter modici temporis cibum, magni fructum laboris amiserit.

2. Sed dicet aliquis: Quadragesime aliquoties accepimus rationem, et eam consecratam a Domino  frequenter audiuimus: sed cur eadem quadragesima quadraginta et duos contineat dies audire gestimus. Legimus in ueteri Testamento, cum sanctus Moyses filios Isrel de iugo Aegyptie captiuitatis erueret, ut in terram eos repromissionis induceret, y [c 1Kb] quadraginta et duorum dierum eum ad memoratam terram mansionibus peruenisse ; tantoque illum temporum numero potitum esse promissis, quanto et nos promissis nobis a Saluatore perfrui gratulamur. Eodem, inquam, numero Moyses per mansiones peruenit ad requiem, quo et nos per ieiunia properamus ad celum; ieiunia enim nostra mansiones quedam sunt, per que iter spiritaliter facientes, anime uirtutibus ambulamus, et diurno profectu repromisse nobis terre uiciniores  efficimur; ita ut citius perueniat, qui deuotius ieiunarit. Pedes enim quidam anime pernices sunt fides atque ieiunium, qui cito de humilibus ad altiora conscendunt, cito de terrenis ad celestia gradiuntur. De his pedibus dixit Apostolus: Quam speciosi pedes euangelizantium pacem, euangelizantium bona ! Hos pedes lauari precepit Dominus, sicut Apostolus ait de uidua: Si sanctorum pedes lauit . Digni enim honore euangelizantium pacem pedes sunt, qui spiritales ac nitidi doctrina sui super hominum corda gradiuntur.

 3. Quadraginta etiam et duorum annorum numero Isrel populus peruenit ad fluenta Iordanis, eodem quoque dierum curriculo christianus populus peruenit ad fluenta baptismatis. Et sicut ait Propheta: Iordanis conuersus est retrorsum : illic intreunte Isrel in aquas fluminis, unda subterfugit, hic descendente in fontem christiano, criminum peccata diffugiunt. Et mirum in modum illic retrorsum conuersus fluuius in originem suam reuertitur: hic in posterum reuocatus homo in originis sue infantiam reparatur. Ibi fontem suum, de quo egressa fuerat, unda perquirit: hic hominem suum, a quo exierat innocentia, recognoscit: ibi exinanitur alueus fluctibus, hic euacuantur corda criminibus; ita ut seruos Dei illic aqua cenosa non madidet,  hic famulos Dei conscientia tetra non polluat. Iordanis enim quidam est fons lauacri, per quem qui transierit, relictis sordibus, paradisum repromissionis ingreditur.

4. In hoc ergo quadragenario et duali numero Isrel populus relinquens Aegyptum, Rubri maris fluenta transcendit: et nos quoque in ipso numero relinquentes mundi Aegyptum, gehenne ardentis stagna transimus: illos in fluctibus unda sustentat, nos ignis flamma non urit: illis solidatur aqua, nobis refrigescit incendium; et contra nature usum per estum siccatur mare, per fontem baptismi gehenna mitescit. 416 In hoc, inquam, mystico numero filii Isrel peruenientes ad Myrrham, cum pre amaritudine aquam haurire non possent , iniecto in eam per Moysen ligno, dulcedinem suauiter potarunt; austeritatem enim quam noxia unda gestabat, ligni abstulit sacramentum.

5. Quod quidem in figuram factum puto; aquam enim amaram in Myrrham, legem esse arbitror ueteris Testamenti, que lex priusquam cruce temperaretur Domini, erat immitis; iubebat enim oculum pro oculo, dentem pro dente dari, et uelut austera nullum misericordie refrigerium porrigebat. At uero ubi ligno euangelice passionis est temperata, statim amaritudinem suam suauitate commutans,  dulcem se cunctis prestitit ad potandum, sicut ait Propheta: Quam dulcia faucibus meis eloquia tua, super mel et fauum ori meo ! Dulcia enim sunt eloquia que iubent: Si quis te percusserit in dextera maxilla, prebe ei et alteram. Si quis tibi aufert tunicam, relinque illi et pallium . Hec est ergo illa amaritudo, que dulcedine commutata est, id est, austeritas Legis Euangelii gratia temperata est. Amara enim est Legis littera sine crucis mysterio, de qua ait Apostolus: Littera occidit . At ubi enim passionis illius sacramenta iunguntur, omnis eius spiritaliter amaritudo conditur; et de ea dicit Apostolus: Spiritus autem uiuificat.



SERMO XX. De sancta Quadragesima Iu.


In hoc sermone superioris habetur continuatio; ac proinde uni auctori uterque tribuendus est. Postquam hic quedam illic tractata auctor repetiit, ad fontes 12 et palmas 72 orationem uertit; ubi quod tradit apostolorum ac discipulorum figuram in illis exstitisse, non aliunde quam ex Origenis hom. 27, in cap. XXXIII Num., et Hieronymi epist. 127, ad Fabiol., haustum uidetur.

1. Retinent adhuc sensus uestri, fratres, nos hoc superiore Dominica predicasse, quod huius quadragesime nostre figuram ille quadraginta et due mansiones habuerint, per quas populus Isrel exiens  de Aegypto, diurno profectu terram repromissionis intrauit, et quasi quibusdam salutis gradibus post iugum seruitutis ascendit ad regnum .

2. Figura, inquam, fuit in illis mansionibus ieiuniorum nostrorum, non solum in quantitate numeri, sed etiam in obseruatione uirtutum; non enim tantum filii Isrel in itinere deserti corporeis gressibus ambularunt, quantum in uia Domini religiosis actibus profecerunt. In uia plane ambulauerunt Domini, que illos, et portauit in fluctibus, et pauit e celo; esurientibus enim in eremo manna non defuit, periclitantibus in mari terra non fugit: ibi mare in semitam sternitur, hic celum ad pabulum reseratur. Propter gratiam famulorum Dei Iordanis fluenta sua  retinet, aquam suam Myrrha commutat. Illic retrorsum conuersa, que sequebatur, unda precedit: hic in melius temperata, que amarum stillabat, uena dulcescit: et mirum in modum fluuius cursum perdidit, fons saporem.

3. Sed quoniam diximus filios Isrel uenientes ad Myrrham, aque amaritudine laborasse, eamque non nisi ligni iniectione potare potuisse, typum quoque in illa fuisse ueteris Testamenti; uideamus quo exinde proficiscens populus ipse peruenerit. Peruenit in locum, qui dicitur Elim, in quo erant duodecim fontes purissimi, et septuaginta uirentium multitudo palmarum. uidete mysterium Dei, quemadmodum post amaritudinem Legis, fluenta euangelice pietatis exuberent. Ibi fons unus austerus est ad bibendum,  hic plures, et omnes dulces sunt ad potandum: ibi post fatigationem nulla refectio, hic post laborem refrigerium atque uictoria; sitientibus enim fontes ministrantur, palme uincentibus offeruntur .

4. Palme, inquam, offeruntur uincentibus; quia post Legis duritiam ad Euangelii gratiam peruenisse uicisse est; premium enim quoddam uictoris est, os uiuo fonte diluere, et dexteram triumphali palma munire. Per fontem enim lingua confessoris purificatur, per palmam dextera martyris honoratur: illa quia Christi exaltauit gloriam, hec quia aram sacrilegii recusauit. Premium enim quoddam  417 est palma martyrii, que confitenti lingue dulcem fructum tribuit, et uictrici dextere gloriosum prestat ornatum. Est plane palma martyribus suauis ad cibum, umbrosa ad requiem, honorabilis ad triumphum, semper uirens, semper uestita foliis, semper parata uictorie; atque ideo non marcescit palma, quia martyrum uictoria non marcescit.

5. Ipse denique palme sedenti super asinam, et uenienti ad templum Domino a populis offeruntur; cum enim discipuli uestimenta sua sternerent, et iter Christi suis amictibus communirent; non habuit maius premium nisi palmas; quod ei deuotio plebis offerret, significans stratis in itinere uestibus, [a 1Kb] pollutam uiam esse in mundo, oblatis palmis ipsum mundi esse uictorem . Ipse, inquam, uictor est, de quo ait Scriptura: uicit leo de tribu  Iuda . Ipse plane uictor, qui destruxit diabolicam mortem, uitam illuminauit eternam. Palme igitur aduenienti eriguntur Christo. Scriptum est: Iustus sicut palma florebit : recte ergo aduenienti iusto eriguntur uexilla iustitie, et auctori suorum obsequuntur tituli triumphorum.

6. Prius autem quam tollantur palme, iter Domini usque ad templum discipulorum uestibus operitur, et ut impolluta sit semita Saluatoris, apostolorum amictibus communitur. Quod quidem in mysterium factum puto; uia enim Christi, que ducit ad templum, fides eius est atque doctrina. Hanc igitur uiam discipuli, ut nos sine offensione gradiamur, amictus proprii corporis exuentes, suo strauere martyrio;  ut inter diuersarum gentium turbas iustitie semitam membrorum suorum uestimenta substernerent, et cenosam mundi [b 1Kb] myrrhaginem operirent, et impollutam uiam Saluatoris ostenderent.

7. Ad duodecim ergo fontes post Myrrham uenit populus Isrel. Legimus in Propheta: Benedicite Domino de fontibus Isrel . Dominus Christus est, qui non nisi per apostolorum ora discitur, discipulorumque doctrinam. Apostoli dicendi sunt fontes; [c 1Kb] quia uelut fontes purissimi gratia predicationis exuberant, et post amaritudinem Legis uenarum suarum larga sapientia sacramenti pocula dulcedinem stillant. Nec mirum si potus dulcis est fontium, in quorum sinu cibus dulcior est palmarum. Apostoli ergo sunt fontes, qui totius terre  faciem doctrine sue flumine rigauerunt, et fatigatis gentium populis potum [d 1Kb] diuini mysterii propinarunt.

8. Septuaginta autem palmas iuxta fontes apostolicos generatas septuaginta illos discipulos dixerim, qui secundo ab apostolis gradu propter salutem hominum a Domino diriguntur, quos Lucas euangelista describens, binos et binos asserit destinatos . Qui uere uelut palme post curas hominum  cum exultatione redeuntes, gloriantur apud Dominum sibi etiam demonia esse subiecta. Recte igitur comparantur palmis, qui palmarum premio diaboli exstitere uictores.



SERMO XXI. De sancta Quadragesima u.

Prima huius sermonis uerba nobis indicant eum eiusdem, cuius duo superiores, parentis esse. Non mirum autem quod cum agnoscat ieiunii esse 40 dies, eos tamen 42 mansionibus Isrelitarum comparauerit; quippe quod eadem comparatio, ut iam diximus, iam tum fuerit usurpata, cum 36 tantum diebus quadragesima constabat. Quod autem dicitur id moris esse, ut stationes appellarentur iidem dies, ex Tertulliano lib. de Orat. sub finem lib. de Ieiun. et lib. de Cor. Milit. sumptum uidetur: non secus ac  Ionathe hic facta mentio ex Hieronymo, lib. Adu. uigil. cap. 10, et Cassiano Collat. 21, cap. 29.

1. Intellexisse uos credo, [e 1Kb] fratres, cur hec nostra ieiunia illis mansionibus comparauerim, in quibus populus Isrel tamquam in procinctu quodam positus Pharaonem regem quotidiano labore superauit, et ab inimicis suis quasi quibusdam castris mansionum sese statione defendit; ita ut quicumque ex illo comitantium numero diurne stationis spatia non confecit, aut Pharao illum occupauerit, 418 aut solitudo peruaserit. Sic ergo et nos propositum nobis quadraginta dierum iter debemus omni labore conficere, et quibusdam quasi castris nos ieiuniorum deuotione munire; castra enim nobis sunt nostra ieiunia,  que nos a diabolica oppugnatione defendunt. Denique stationes uocantur, quod stantes et commorantes in eis, inimicorum insidias repellamus. Castra enim sunt ieiunia christianis, a quibus si quis aberrauerit, ab spiritali Pharaone inuaditur, aut peccatorum solitudine deuoratur. Peccatorum autem solitudinem patitur, qui deseritur a societate sanctorum.

2. Murus igitur quidam est christiano ieiunium, [f 1Kb] inexpugnabilis diabolo, intransgressibilis inimico. Quis enim umquam christianorum ieiunauit, et captus est? quis sobrius mansit, et uictus est? Temulentum aggreditur diabolus, luxuriosum oppugnat inimicus. Ubi autem ieiunium uiderit, fugit, metuit, pertimescit; terretur pallore eius, debilitatur inedia,  infirmitate prosternitur: prosternitur, inquam, infirmitate; quia christiana infirmitas fortitudo est. Unde ait Apostolus: Cum infirmor, tunc fortior sum . Sed queret aliquis, quemadmodum sit fortis infirmitas? Tunc est fortis infirmitas, quando caro tabescit ieiuniis, anima puritate pinguescit. Quantum enim illi ciborum succus subtrahitur, tantum huic iustitie uirtus augetur. Tunc igitur  homo imbecillis quidem est ad secularia opera, sed fortis ad diuina; tunc enim magis de Deo cogitat, [a 1Kb] tunc iudicium metuit, tunc uincit inimicum. Ait enim Saluator de diabolo: Hoc genus non eiicitur, nisi ieiunio et orationibus . Dicit utique a diabolo energumenum non nisi ieiuniis posse purgari. uidete ergo que ieiunii uirtus sit, quantam homini suo prestet gratiam, quod tantam prestet alteri medicinam: quemadmodum proprium sanctificet hominem: quod ita purificet alienum. Mira enim res est, alter ieiunat, et alteri prodest ieiunantis utilitas.

3. Ergo, fratres, abstinentie arma minime deponamus, et quadraginta dierum ieiunia sine intermissione curemus. Hic est enim perfectus numerus ad  uincendum; Dominus enim diabolum posteaquam quadraginta dies ieiunauit, euicit, non quod et ante ieiunia eum uincere non potuisset: sed ut ostenderet nobis tunc nos diaboli posse esse uictores, cum per quadraginta dies uictores ieiunando desideriorum carnalium fuissemus: eum quoque qui hunc numerum consecratum gule intemperantia uiolasset, tamquam imbecillem et miserum facile eum ab inimico posse superari. Quomodo enim potest in altero diaboli improbitatem uincere, qui gule intemperantiam in se ipso non uincit? Prius ergo, homo, tui uictor esto; ut possis esse uictor alterius. Sunt enim intra te proprii tibi hostes, qui quotidie te oppugnant; ecce enim auaritia te diuitiarum ambitione circumuenit, luxuria epularum suauitate captiuat, heresis scientie  [b 1Kb] falsitate peruertit. uince ergo inimicos proprios, ut uincere possis alienos.

4. Non enim, fratres, leue peccatum est, fidelibus indictam quadragesimam a Domino uiolare, et ieiunia consecrata uentris uoracitate dissoluere. Scriptum est enim: Qui dicit se in Christo manere, debet sicut ille ambulauit, et ipse ambulare . Si uis ergo christianus esse, [c 1Kb] debes quomodo et Christus ambulare. Ille qui peccatum non habebat, quadragesimam ieiunauit: tu non uis quadragesimam ieiunare, qui peccas. Ille, inquam, peccatum non habebat, sed pro nostris ieiunauit peccatis. Qualis ergo apud conscientiam tuam christianus es, cum Christo pro te esuriente, tu prandes? cum Saluatore pro te ieiunante, tu reficis?

 5. Non igitur, sicut dixi, leue peccatum est indictum uiolare ieiunium. Nam ut hoc exemplis breuiter approbemus, legimus in libris Regnorum, cum Saul rex Isrel bellum contra Allophylos gereret, uniuerso eum exercitui indixisse ieiunium, et abstinentibus cunctis, cum contra aduersarios pugnare cepisse . Bonus plane rex, qui hostes suos non tam armis quam deuotione uincebat, et plus dimicabat religione, quam telis. Cum ergo  Saul abstinentiam diei suis omnibus indixisset, et Ionathas eius filius precepti nescius, inter medias hostium acies uictor incedens fauum mellis, intincta sceptri summitate, gustasset; tanta 419 indignatio repente commota est, ut et differetur uictoria, et diuinitas lederetur. Denique nec bello finis imponitur, nec regi responsum propheticum datur. Unde intelligimus quod Saul hostes non tam uirtute militum, quam militum abstinentia superabat. Denique unius culpa cunctis confertur ignauia, et unius delicto omnibus generatur infirmitas; deficit enim uirtus in exercitu, ubi deficit in obseruatione ieiunium. Quod ut peccatum Saul ex ipsa diuinitatis offensione cognouit, statim Ionathe dixit non esse parcendum, sed peccatum admissum effusione eius sanguinis expiandum.  uidete quanta apud Saul regem fuerit religionis [d 1Kb] obseruatio, qui offensam Domini optauit etiam parricidio mitigare: et quanta sit resoluti culpa ieiunii, que non nisi sanguinis effusione punitur. Et si ignorans Ionathas indictum a patre ieiunium quod resoluerit, morti addicitur: qui sciens indictum a Christo resoluit ieiunium, quid meretur?

6. Ergo, fratres, statutum nobis custodiamus omni obseruatione ieiunium, ut hostes nostros spiritales carnalesque uincamus; habemus enim, sicut nostis, et carnales hostes. Ieiunemus igitur, ut eos exercitus noster et Saul superet et obtineat. Nec in abstinentia positi declinemus ad fauum; fauus enim quedam mundi est uoluptas, seu uitia, que, sicut scriptum est, ad tempus quidem impinguant fauces,  nouissima amariora sunt felle . [e 1Kb] Oremus igitur, ut nobis ieiunantibus ille spiritualis fauus a Domino largiatur, qui in eterna beatitudine in palato faucis anime nobis dulcescat: ipso adiuuante, qui uiuit et regnat in secula seculorum, amen.



SERMO XXII. De sancta Quadragesima uI.

Hic sermo in antiq. edit. ac plerisque mss. superioribus tribus proxime subiicitur; unde coniectura aliqua duci potest, eum ab illorum auctore profectum esse. Ipsius tamen stylus paulo humilior est: sed eumdem a dictione Ambrosii multo longius remouet illa simplicitas, quam a Maximi.

1. Non usque adeo contristari debemus, fratres,  quod in his quadragesime diebus tentatio nobis tribulationis aduenit; quoniam et Saluatorem nostrum propter ipsam quadragesimam uidemus esse tentatum. Minus ergo dolere debemus seruuli, quia Domini habemus exemplum. Ubi enim est similis cum Christo deuotio, similis est et cum Christo tentatio; conditionem enim nobis tolerandi imponit conditio ieiunandi. Credimus autem quod sicut Saluator noster diabolum cum tentaretur, obtinuit; ita et nos  hostes notros, cum tribulamur, posse deuincere; ieiunia enim Christi tentari possunt, non possunt superari. Angustias quidem in obseruatione habent, sed prosperitatem tribuunt et salutem. uideamus igitur inter ceteras tentationes, qua Dominum diabolus arte lacessat.

2. Cum enim super pinnam staret templi Saluator, ait diabolus: Si Filius Dei es, mitte te deorsum, et reliqua . uere diabolice fraudis astutia consuetudinis sue nititur argumento; semper enim religiosos de superioribus deiicere ad inferiora conatur, et de sanctis ac uenerandis actibus deducere ad terrena et cenosa festinat; ut qui stat puritate mentis in summitate templi, proiiciat se in profundum inferi contagione peccati. Nam cum Dominum  de pinna templi deiicere nititur, utique de perfecto religionis cultu eum remouere conatur; pinna enim loci sancti perfectio celestis est sacramenti.

3. Recte autem Dominus super pinnam templi stare dicitur; quia de ipso scriptum est: Qui ambulat super pennas uentorum . Super pennas enim uentorum quodammodo ambulat Dominus, cum super morum nostrorum alacri conuersatione uolatu incedit; penne enim nobis sunt boni mores, qui nos eleuatos a terre humilibus in celi altiora sustollunt, et uolatu quodam mentis de tartaro tenebroso educunt, et ad paradisi amena perducunt. Quorum morum pennas habere Propheta desiderans ait: Quis dabit mihi pennas sicut  columbe, et uolabo et requiescam ? Super hanc ergo pinnam templi Saluator stare dicitur, hoc est, quasi in quodam templo fidei nostre consistere; unde ait Apostolus: uos estis templum Dei uiui, et Spiritus Dei habitat in uobis .

4. In hoc igitur templo stans Dominus nec recedens, 420 increpat diabolum, dicens: Scriptum est: Non tentabis Dominum Deum tuum ; hoc est, non tentabis eum, quem putas tamquam hominem ad inferiora pellendum, sed magis [a 1Kb] tamquam Deum et Dominum ipsum noueris adorandum. In his ergo ieiuniorum diebus tentamur ad similitudinem Saluatoris; similiter enim et nos hostes nostri de pinna templi, hoc est, de obseruatione quadragesime deturbare conantur. Dum enim terrores  ingerunt, dum insidias parant, cupiunt nos de arce religionis abducere. Dicitur autem eis a Domino: Non tentabitis sanctos uiros et famulos Dei; quos enim tamquam humiles conculcandos putatis, sentietis tamquam strenuos honorandos.

5. Sunt enim, sicut dixi, plerique fratres, quos hostes nostri de perfectione religionis abducunt: qui dum presens malum metuunt, putant Deum nostre salutis immemorem, nescientes quod Deus nullius est immemor: sed immemorem illum nostri tunc facimus, cum peccamus. Cum enim mala operamur, auertit faciem: cum nefanda loquimur,  aurem obstruit; et ideo bonitatem suam a nobis Deus non tam ipse retrahit, quam nostra illum delicta reiiciunt. Ait enim idem Dominus per prophetam ad eos, qui erant in tribulationibus constituti: Numquid non ualet manus mea eruere uos ? et reliqua. uides ergo quoniam inter Deum et hominem peccata separant. Tolle igitur peccata de medio, et Deum tibi proximum tu fecisti.

6. Quomodo enim potest, fratres, obliuisci nostri Deus, qui etiam capillos capitis nostri in Euangelio apud se dicit esse numeratos? Si enim capillorum nostrorum meminit, multo magis nostrarum animarum meminit . Per numerum enim curam circa nos sollicitudinemque cognoscimus; nemo enim numerat, nisi quod uult diligentius custodire:  nemo numerat, nisi qui ueretur, ne fraudem absque numero patiatur. Pastor ut saluum gregem habeat, eum frequenter annumerat: denique Dominus, qui est bonus pastor, cum una ouicula de centum ouibus aberrasset, recurrens ad numerum, propriis eam ad gregem humeris reportauit . Usque adeo ergo habetur sub tutela, qui habetur in numero; ut errans propriis apportetur humeris, ne quid de numero minuatur. Nolite ergo putare, fratres, quod uel minimi cuiusquam obliuiscatur; Deus enim omnium meminit, omnium recordatur: tantum ut non, nostris interuenientibus peccatis, ei inferatur obliuio.



SERMO XXIII. De sancta Quadragesima uII.

 Ex iis que hic dicuntur de quinquagesima, cognoscere est illius ritum nondum communiter id temporis receptum fuisse: de cuius quidem diuersitate consuli potest Cassianus Coll. XXI, cap. 24, et Sozomenus lib. uII, cap. 19. Quod autem hic sexagesime ac septuagesime nulla fit mentio, illud sane indicio est huius sermonis ac superiorum 14 et 15 auctores diuersos exstitisse. Intenditur uero etiam querela aduersus eos, qui per quadragesimam alternis tantum hebdomadis ieiunium seruabant, in quos similiter sermone 146 inuehitur Petrus Chrysologus. Sunt preterea in quibus hic sermo cum serm. 145 et 147 Append. August. satis conueniat, ut forte ad eorum auctorem referri possit: at ne idem tribuatur Ambrosio nostro, nichil non reclamat.

 1. Nonnulli christianorum, fratres, estimantes se diuinitatis precepta religiosius obseruare, pretermissa deuotione quadragesime, cuius hodie curamus exordium, quinquagesimam se facere mentiuntur; cum id neque diuinis litteris iubeatur, neque traditum sit auctoritate maiorum. Sola igitur hoc faciunt animi presumptione; et dum putant se deuotius agere, superstitiosius conuersantur. Dicit se obseruare quinquagesimam, qui forte quadragesimam implere uix possit. Bonum est quidem cunctis temporibus ieiunare, sed melius quadragesimam ieiunare cum Christo; hanc enim quadragesimam  nobis Dominus suo ieiunio consecrauit. Quod dixi ieiunio, non ieiuniis; unum enim ieiunium Domini fuit, quia continuatis quadraginta diebus et noctibus, cibum omnino non sumpsit .

2. Quisquis ergo christianus consecratam ieiunando non impleuerit quadragesimam, preuaricationis et contumacie reus tenebitur, quod legem diuinitus pro salute sua datam 421 prandendo ipse rescindit. Rescindis enim legem, qui exemplum ieiunii Dominici non custodis. [a 1Kb] Qualis uero christianus es, cum, Domino ieiunante, tu prandes? Qualis christianus es, cum, Christo esuriente, tu reficis? Ille pro salute tua famem sustinet, tu pro peccatis tuis ieiunare formidas? Dicite enim mihi, interrogo uos qui in quadragesima prandetis, si non in conscientiis uestris rei estis, quod abstinente cuncto populo,  uos soli contra preceptum Domini deuoratis? si non uobis rubor est, cum exitis in publicum; ne quis uobis ieiunus occurrat: aut si non cogitatis, cum ad Ecclesiam proceditis, quemadmodum pacem episcopo porrigatis; ne forte ipso spiritu osculi uestri uos reprobet! Quod si hec forte non cogitatis, forsitan uehementer erratis; scire enim debetis, cum in quadragesime diebus ieiuno pransus occurrit, non bene de illo iudicat, qui ieiunat.

3. Hoc enim ideo dico, quia audio complures, quod grauius est, fideles alternis in quadragesima hebdomadis abstinere, et consecratum illum dierum numerum gule intemperantia uiolare; hoc est, prandere septem dierum curriculo, et septem dierum spatio ieiunare. Quibus hoc dico, cur etiam per illos septem  dies fraudem sibi faciant ieiunando, cum illis ieiunium tale non prosit? Quamuis enim abstineat quis certis diebus, quamuis ciborum dulciora alimenta non sumat; [b 1Kb] non tamen illi accepto fertur quadragesime ieiunium, qui non diebus quadraginta ieiunat. Pudet dicere, senes et anicule quadragesimam faciunt: [c 1Kb] iuuenes et iuuencule non faciunt. Omni igitur sollicitudine tempus sacratissimum celebremus, non pretereat nos dies absque ieiunio, non nos transeat una hebdomada absque uigiliis. Ille enim facit quadragesimam, qui ieiunando et uigilando ascendit pascha. Nam sicut reliquo anno ieiunare premium est, ita in quadragesima non ieiunare peccatum est; illa enim uoluntaria sunt ieiunia, ista necessaria: illa de arbitrio ueniunt, ista de lege: ad illa  inuitamur, ad ista compellimur.

4. Sed uideamus iste quadraginta dierum sacratissimus numerus unde habere ceperit exordium. Legimus primum in ueteri Testamento  Ne temporibus, cum omne genus hominum scelerata iniquitas occupasset, tot dierum numero patefactis cataractis celi aquarum pluuias defluxisse, et mysterio quodam quadragesime inundatione orbi terrarum facta, non tam diluuium quam baptismum  contigisse. Baptismus plane fuit, per quod in peccatoribus iniquitas sublata est, Ne iustitia conseruata. Ita ergo et modo nobis Dominus ad instar illius temporis quadragesimam dedit; ut constituto dierum numero, patefactis celis, pluuia nos misericordie celestis irroret, et inundatione facta per baptismum lauacri salutaris nos imber illuminet: et sicut tunc factum est aquarum fluctibus, exstinguatur nunc in nobis delictorum iniquitas, uirtutum iustitia conseruetur. Ipsa enim que sub Ne, et modo uertitur ratio; baptismus enim peccatori diluuium est, consecratio est fideli. Per lauacrum enim Domini saluatur iustitia, necatur iniustitia: quod in uno eodemque factum uidemus apostolo Paulo, qui priusquam preceptis spiritalibus lauaretur, erat blasphemus persecutor, et Saulus: at ubi pluuia super eum lauacri  celestis influxit, necatur blasphemus, necatur persecutor, necatur Saulus; uiuificatur apostolus, uiuificatur iustus, uiuificatur et Paulus. Usque adeo autem perdidit ueterem cum actibus suis hominem, ut cum moribus mutaret et nomen. Quisquis ergo in hac deuotione quadragesime Dominica mandata seruauerit, necabitur in eo diabolica impietas, apostolica autem reseruabitur gratia; et succedens quodammodo sibi ipse, moritur ex ea parte, qua peccator est; uiuificatur ex illa parte, qua iustus est.

5. uideamus etiam si alibi in Scripturis hunc mysticum quadragesime numerum possimus inuenire. Legimus quod sanctus Moyses in eremo quadraginta annorum curriculo filios Isrel celesti manna nutrierit . Bonus ergo numerus, qui  semper celum aperit: bonus, inquam, numerus, per quem iustitia Ne saluatur, et Isrel filii saginantur. Unde et nos obseruemus hunc numerum, ut aperiantur nobis celi, quatenus et pluuia nos gratie spiritalis irroret, et spiritalium sacramentorum manna reficiat; instar enim Patrum nostrorum hac obseruatione quadragesime et iustificamur 422 et pascimur: iustificamur lauacro, pascimur sacramentis.

6. Sed dicet aliquis, filios Isrel in eremo quando manna saturati sunt, minime ieiunasse. Ego autem dico illos non nisi abstinentie tunc uacasse, atque ideo celestis alimonie gratiam meruisse: primum, quia desertum omne ieiunium est; [d 1Kb] quia anxietas solitudinis concupiscentiam repellit escarum: deinde in eremo unde accurate epule? unde uina pretiosa?  unde quadraginta annorum tempore qualiscumque substantia? Intelligimus ergo ieiunasse filios Isrel; quia cognoscimus illis escarum copiam defuisse, et tunc sumpsisse cibum, quando largienti Domino placuisset. Satis autem diu ieiunat, qui cum Christi uoluntate se reficit. Usque adeo uero abstinentia filiorum Isrel in eremo placuit Saluatori, ut quorumdam etiam inter ipsos intemperantia notaretur; ita ut quisquis auidior duplum manne cibum sibi collegerat,  hic hac iniuria feriretur, ut non tam cibum sibi inueniretur seruasse, quam uermes: scilicet ut quia supra moderatam refectionem concupierat, uelut stimulis quibusdam conscientie in morem uermium urgeretur.

7. Igitur et nos, fratres, obseruantes quadragesime quotidiana et moderata ieiunia, et tamquam in eremo constituti, nichil deliciarum secularium cogitemus, nulla nos cupiditatum corporalium dulcedo sollicitet. Simus sobrii, simus casti; habentes quidem conuersationem in urbibus, possideamus mente desertum. Si ita abstinentes egerimus, erit ut celestis manne reficiamur alimonia, et nullis uermium stimulis compungamur.



SERMO XXIu. De Sancta Quadragesima uIII.


Quidquid a primis huius sermonis uerbis usque ad numerum 2, interponitur, in Append. August. ubi sermonem 251 constituit, reperitur. Ex eodem etiam nonnulla reperiuntur in eiusdem Appendicis 256. Unde cognoscimus et Cesarium, si tamen is auctor horum sermonum iure dicatur, easdem sententias subinde iterasse, et nostrum hunc sermonem plenum esse atque perfectum, cum dictus sermo 251 illius tantum lacinia sit. Apud Rabanum homilia inscribitur Contra paganicos errores, in qua sicut et in sequenti quedam legere est, que ex hoc sermone uidetur mutuatus; nisi malueris eumdem sermonem partim ex Cesario, partim ex Rabano, partim ex aliis collectum esse.

 1. Quam timendus est, fratres karissimi, dies ille iudicii, in quo Dominus noster iehsu Christus, ac redemptor omnium proposuit uenire cum flamma ignis, que consumptura est aduersarios suos, et eos qui faciunt iniquitatem! In illa dic plangent omnes tribus terre. Et uidebunt Filium hominis uenientem in nubibus celi cum uirtute magna, et maiestate excelsa: et commouebuntur ante eum omnes fines terre, et peccatores peribunt in ea: et celum plicabitur, et mare siccabitur, et montes sicut cera ardebunt usque ad inferos: et sol conuertetur in tenebras, et luna non dabit lumen suum, et stelle cadent de celo, et uirtutes celorum commouebuntur: et tunc apparebit sginum Filii hominis in celo, quod erit crux Christi Domini nostri, in cuius lumine tenebrescent  totius mundi lumina. Tunc sancti rapientur obuiam Christo in era, et sic semper cum Domino erunt: peccatores autem confundentur et peribunt. Et tunc Dominus noster iehsu Christus mittet angelos suos ad quatuor angulos terre, et congregabunt electos eius a summo celorum usque ad terminos eorum; et tunc separabit sanctos suos Dominus de medio peccatorum, et mittet eos in mansiones celestes: peccatores autem mittentur in caminum ignis, qui paratus est diabolo et angelis eius . Ibi erit fletus et stridor dentium . ue illis hominibus, qui cum diabolo habebunt mansiones; quia ascendet fumus tormentorum eorum in secula seculorum: quorum  uermis non morietur, et ignis eorum non exstinguetur. In quibus nulla uox nisi gemitus, nulla requies nisi ignis, nullum refrigerium nisi flamma, nulla lux umquam nisi tenebre: et tales non uenient umquam in memoriam apud Deum, quorum cibus cruciatus est, et mansio eorum cum diabolo erit, ubi nulla suauitas nisi fetor.

423 2. O homo, qui regnum Dei possidere desideras, quod fecisti malum, dum potes, emenda: dum tempus habes, clama ad omnipotentem Deum: dum tempus habes lugendi, dum adhuc anima tua uersatur in corpore tuo, dum adhuc uiuis, remedium tibi futurum acquire, priusquam in profundum te mortis absorbeat laqueus penarum, priusquam te infernus capiat; ubi nulla est indulgentia, ubi nullus ad confessionem  recursus, ubi nullus est ad ueniam regressus.

3. Et nos, fratres karissimi, agamus ueram penitentiam, ut nos Dominus ab illa pena, quam superius diximus, eripere dignetur. Non nobis sufficit, quod nomen christianum preferamus, si opera christiana non facimus: decimas nostras annis singulis de cunctis frugibus, pecoribus, et ceteris precipit erogandas Dominus. Scriptum quoque est : Date decimas de omni labore uestro, et de omnibus pecoribus uestris, et ego aperiam uobis cataractas celi, et multiplicabuntur messes, et uindemie uestre erunt uobis in abundantiam, insuper et sanitates in domibus uestris. At si non dederitis decimas, dicit Dominus, mittam grandinem et pruinam et tempestates super uos, et tollam omnem  laborem uestrum. Nouem partes uobis tribute sunt, sed qui decimas dare noluistis, ad solam decimam reuertetis: insuper et mortalitates uenient in domos uestras. Frumenti, uini et olei partem offerte primum in Ecclesiam; reliquam per cecos, claudos, debiles, leprosos, et orphanos, et per uiduas, peregrinos et aduenas diuidere debetis. Similiter facite de omni peculio uestro, de omni fructu uestro. Quoties nouum facis panem de messe tua, primum affer ad Ecclesiam pro benedictione: reliquum uero tecum retinere poteris pro te, et tua familia: sic fac de uua, et de omni labore tuo.

4. In ecclesia stantes nolite obstrepere, sed lectiones diuinas diligenter audite. Qui otiosis uerbis, cachinnis clamorosis, deambulationibus importunis in  ecclesia perstrepit, et pro se et pro aliis redditurus est rationem in die iudicii; quia uerbum Dei nec ipse audit, nec alios audire permittit. Ad Ecclesiam cum uenitis, nolite litigare; causas uanas nolite dicere, audire uel iudicare; aut rixari, aut iocari, uel alienas fabulas referre; quoniam qui talia agunt sine fructu orationes eorum euanescunt: immo cum paruo peccato ad Ecclesiam ueniunt, et cum peccatis multis de Ecclesia recedunt, quibus ualde congruit, quod Propheta dicit et comminatur: Homo uanitati similis factus est, dies eius sicut umbra transeunt .

5. Iudices uero qui causas audiunt, iuste iudicent, et munera super innocentes non accipiant; ne forte  dum acquirunt pecuniam, perdant animam suam. Nemo enim habet iniustum lucrum sine iusto damno: ubi lucrum, ibi et damnum: lucrum in arca, damnum uero in anima. Dic, ubi sunt reges, ubi sunt principes, ubi sunt diuites? ubi est aurum et ornamentum eorum? Cuncta uelut umbra transierunt. Aurum et argentum et ornamenta eorum remanserunt in mundo, et illi sine fine cruciantur in inferno, ubi uermes eorum non morientur, et ignis eorum non exstinguetur, quia scriptum est: Potentes potenter tormenta patientur . Ibi uitam tenebrosam et mansionem obscuram perpetuo habebunt: ibi miseri cum miseris, superbi cum superbis, homicide cum homicidis, adulteri cum adulteris, iniqui cum iniquis, falsi cum falsis, sacrilegi cum sacrilegis,  omnes simul cruciantur in inferno sine fine.

6. Firmiter mihi credite, fratres, quia nullus peiorem culpam habet, quam qui Deum blasphemans et derelinquens, idola colit: nec peior dissolutio esse potest in populo, quam quod demonibus immoletur, et Ecclesie catholice derelinquantur: et qui de misericordia Domini desperat, et non credit in resurrectionem: et qui colunt augures, uel sortilegos, uel aruspices, diuinos et precantores, et qui confidunt in phylacteriis et characteribus, aut sternutationibus, auibus cantantibus, diuinationibus, aut mathematicis, aut aliis quibuscumque malis artibus, damnabuntur.

7. Isti omnes infelices et miseri, qui saltationes ante ipsas etiam sanctorum basilicas, et in ipsorum  sanctorum festiuitatibus choros ducunt, cantica luxuriosa uel turpia lingua sua proferunt. Quare unde debuerant Deum laudare et mereri, inde sibi damnationem acquirunt: et sicut christiani 424 ad Ecclesiam ueniunt, ut pagani tamen de Ecclesia reuertuntur.

8. Nulla mulier potione abortiuum procuret, aut conceptos fetus occidat. Mulier que iniquitatem hanc patrauerit, quantos parere potuisset filios, tantorum homicidiorum rea, rationem redditura est in die iudicii. Quicumque malorum huiusmodi reus inuentus fuerit, perdidit baptismi meritum coram Deo et angelis eius.

9. Contestamur uobis coram Christo Domino nostro, quod qui malum fecerit, nisi ueram penitentiam egerit, eleemosynas iustas fecerit, et nisi in bonis operibus  mors illum inuenerit, quod numquam possidebit uitam eternam, sed cum diabolo descendet in infernum; quia arcta et angusta est uia, que ducit ad uitam . Et ideo non tantum propter timorem iudicii, sed propter amorem Dei, et gaudia uite eterne, ab omni uitio et malo se abstinere quis debet, etiam spem suam omni hora in Deum ponere.

10. Serpens cum uenerit ad bibendum aquam, priusquam bibat, extra fontem euomit uenenum suum, et postea bibit; ita et nos quando ad altare Domini communicaturi accedimus, deponamus uenenum  pessimum: hoc est, iracundiam, odium, inuidiam, falsitatem, iniquitatem, auaritiam, cupiditatem, superbiam, sacrilegium, furtum, luxuriam, falsum testimonium, discordiam, periurium: hec sunt animarum uenena. Ista prius repellamus a nobis, et sic ad altare Domini corpore et sanguine eius satiemur. Mundemus corda et corpora nostra ab omni uitio malo; ut casto corpore, et mundo corde, et cum secura conscientia ad altare Domini possimus accedere. Etiam per omnes festiuitates, auxiliante Domino, castitatem seruate; ut nos solemnitates nostre castos et iustos inueniant.

11. Rogamus Dominum, ut mittat uobis medicamentum celeste, hoc est, castitatem, caritatem, gaudium, patientiam, longanimitatem, fidem, lenitatem,  continentiam, et misericordiam. Et nos, fratres karissimi, non cessemus benefacere, ieiunare, penitentiam agere, eleemosynas dare, nudos uestire, infirmos uisitare, hospites colligere, et pauperes pascere, Ecclesiis Dei seruire, Scripturas sanctas custodire, Dei seruos diligere, spem nostram omni hora in Deum ponere, iram non perficere, iracundie tempus non retinere, pacem falsam non dare, caritatem non derelinquere, non iurare omnino, ne forte peieremus. Omnia quecumque uultis ut faciant uobis homines, et uos facite illis similiter. Qui autem perseuerauerit usque in finem, hic saluus erit .

12. uos autem, fratres karissimi, ut cogitetis periculum uestrum, paterna caritate admonemus.  Si nos libenter auditis, et uobis uitam eternam, et nobis perenne comparabitis gaudium in regno celorum, ad quod feliciter peruenire mereamur, prestante Domino nostro Iesu Christo, qui cum Patre et Spiritu sancto uiuit et regnat in secula seculorum, amen.



SERMO XXu. De Sancta Quadragesima IX.

Iam pridem hic sermo numeratus est inter Ambrosianos, quippe qui a Gratiano et P. Lombardo Ambrosii nomine citatus fuerit. Horum auctoritate sicut et codicum uatic. et Mediol. a Decreti emendatoribus eumdem sancto Doctori attributum esse pronum uidetur. uerum non possumus quin admiremur eruditiss. Card. Bona lib. I Rer. Liturg. cap. 14, num. 5, pro Ambrosiano ipsum habuisse. Etenim uel hoc solum  quod per quadragesimam singulis diebus excepta Dominica necessario ieiunandum tradit; iustum hac de re dubitandi locum prebuit Posseuino in Apparatu. Si huic cause illam addideris quod prandium hora nona capere permittit, et eadem hec cum serm. 8 in Psal. CXuIII, num. 48, composueris, quam in eo nichil existat Ambrosianum, statim comperies. Porro mutationes a Romanis editoribus, qui primi eum prelo subiecere, in eo factas ex codice bibliothece uallicellane emendauimus.

1. Ecce [a 1Kb] nunc tempus adest, in quo et peccata  uestra confiteri Deo et sacerdoti, et per ieiunia et orationes et lacrymas atque eleemosynas delere debetis . Quare erubescit peccator manifestare peccata sua, que et Deo et 425 angelis omnibus, atque cunctis electis animabus sunt nota et manifesta? Confessio a morte animam liberat, confessio paradisum aperit, confessio spem saluandi tribuit. Unde Scriptura dicit: Dic tu iniquitates tuas primus, ut iustificeris . Hic iis uerbis ostenditur quia non meretur iustificari, qui in uita sua peccata non uult confiteri. Illa uero confessio non liberat, que non fit cum penitentia. Penitentia uera est dolor cordis, et amaritudo anime pro malis que quisque commisit . Penitentia est et mala preterita  plangere, et plangenda iterum non committere.

2. Et quamuis omnes dies, quibus homines uiuunt, apti sint penitentie, tamen isti dies sunt plus apti et congrui ad confitendum, et ad ieiunandum, atque eleemosynas faciendas: quoniam peccata totius anni istis diebus potestis diluere. Ideoque moneo omnes, et hortor singulos, ut quidquid in uobis reprehensibile cognoscitis, emendetis. Quicumque recognoscit in se [a 1Kb] quod fidelem non decet, emendet: quod minus fecit, si fideliter decimas non dederit. Quid est fideliter decimas dare, nisi ut nec peius, nec minus aliquando Deo offerat aut de grano suo, aut de uino suo, aut de fructibus arborum, aut de pecoribus, aut de horto, aut de negotiis, aut de ipsa uenatione sua? Quia de omni substantia, quam  Deus homini donat, decimam partem sibi seruauit; et ideo non licet homini retinere illud, quod Deus sibi reseruauit. Tibi dedit nouem partes, sibi uero reseruauit decimam partem: et si tu non dederis Deo decimam partem, Deus tollet a te nouem partes. Item si quis recognoscit in se, quod ab aliquo tulit aliquid iniuste, emendet reddendo quod iniuste tulit. Nam qui non uult Deo reddere decimas, quas retinuit: et homini non studet reddere, quod iniuste ab eo abstulit; non timet adhuc Deum, et ignorat quid sit uera penitentia, ueraque confessio .

3. Iste talis homo non potest bonam eleemosynam facere. Bonum est propterea, fratres, ut Deo reddatis que sua sunt, et proximo que illius fuerunt;  ut de uestris iustis laboribus eleemosynas faciendo, peccata uestra possitis redimere, secundum quod [b 1Kb] scriptum est: Sicut aqua exstinguit ignem, ita eleemosyna exstinguit peccatum . Et hoc facere debetis, quia unusquisque secundum quod habet, debet tribuere indigentibus: id est, qui habet multum, debet tribuere multa: et qui parum habet, [c 1Kb] debet parum dare, secundum quod sanctus Tobias agere docuit filium suum . Cum  grandi quoque studio et cum ingenti auiditate debent christiani eleemosynas facere; ut mereantur in die iudicii audire a Domino: Esuriui, et dedistis mihi manducare: sitiui, et dedistis mihi bibere: hospes eram, et collegistis me: nudus eram, et uestistis me: infirmus, et uisitastis me: in carcere eram, et uenistis ad me. uenite ergo, benedicti Patris mei . [d 1Kb] Si ista uos opera misericordie non feceritis, que modo commemoraui, audietis in die iudicii: Ite in ignem eternum .

4. Iam quia tales dies sunt, non audeo, ut non dicam periculum et grande malum, quod est in populo isto: quod si ea feceritis, dicet uobis: uenite, benedicti Patris mei. Qualis christianus est, qui tali tempore non ieiunet, uel usque ad nonam? Ecce Niniuite  paruulos etiam lactantes, et pecora atque iumenta, ut periculum mortis euadere possent, ieiunare fecerunt. Quales ergo christiani esse possunt, qui et sani sunt, et ieiunare cum Moyse, et Elia, et Saluatore nostro nolunt? Solent enim dicere: non possumus laborare, et ieiunare. Sed ideo non possunt, quia nolunt. Saltem laborent minus, ut ieiunare possint. Moneo quapropter, et contestor uos in Domino, ut nullus uestrum, nisi forte sit infirmus, aut infans, usque ad pascha, et nisi in dominicis diebus, ante nonam manducet, aut bibat.

5. Moneo etiam ut qui iuxta Ecclesiam est, [e 1Kb] et occurrere potest, quotidie audiat missam: et qui potest, omni nocte ad matutinum officium ueniat. Qui uero longe ab Ecclesia manent, omni Dominica  studeant ad mutatinum uenire: id est, uiri, et femine, et iuuenes, et senes preter infirmos; unus tamen aut duo remaneant, qui domum custodiant.

6. Nullus omnino uxori sue iungatur ante octauam pasche. Quicumque iram, aut odium contra alterum tenet, 426 dimittat illi ex toto corde, si saluari desiderat: et exceptis illis, quibus sacerdos consilium dat, ut non communicent, omnes christiani omni Dominica debent offerre et communicare. In quadragesima uero moneo ut die omni, aut saltem, ut dixi, omni Dominica offeratis et communicetis. Et idcirco puram et mundam uitam ducite, ut digni sitis accedere ad sanctam communionem. Et hec scire debetis, quia quidquid subtrahitis corpori in ieiunando, totum debetis pauperibus donare, non  uobis ipsis reseruare.

7. Omnipotens Deus donet ut ista, que dicta sunt, retineatis, et opere compleatis; quatenus post finem huius uite, et post terminum laboris ad requiem sempiternam peruenire possitis: ipso donante, qui uos et creauit, et pretio sui sanguinis redimere uoluit: qui uiuit et regnat per infinita seculorum secula. Amen.



SERMO XXuI. De sancta Quadragesima X.


Hic sermo ex eorum est numero, quos Rom. editio primum euulgauit. Eidem prefixit illum titulum: De modo uere agendi penitentiam. Sed quam immerito nomen Ambrosii ipsi ascripserit, nemo uel ex prima lectione non deprehendat. Suspectum uero id etiam nobis est, quod in ipso limine memoratur de Niniuitis; quippe cum in toto reliquo sermone neque de illis, neque de illorum penitentia quidquam dicatur. Quod autem asseritur, qui unam tantum ieiunii diem pretermiserit, integram uiolasse quadragesimam, habetur etiam sermone 22, sicut et quod occasione hiemis in meliorem tempestatem se conuertentis hic disseritur, cum eodem sermone affinitatem quamdam  habere uidetur; unde coniicere forsan liceat unum ac eumdem horum sermonum auctorem esse.

1. Lectum est nunc in Euangelio: uiri Niniuite surgent in iudicio cum generatione ista, et condemnabunt eam, quia penitentiam egerunt in predicatione Ione . Pharisei penitentiam simulabant, ideo a Christo Domino appellantur generatio mala et adultera ; et alibi, progenies uiperarum : non autem uere penitebant ideo merito condemnantur.

2. Sic et tu, o christiane, quem scio esse superbum, penitere te asseris, et diaboli opera requiris, et Domini precepta pretermittis. Scire a te desidero quid peniteas, nescio quid sit penitentia tua. Penitere te asseris, qui cum iniustitia, qua  precinctus es, superinduxisti superbiam? Penitere te asseris, qui carnem alienam sequeris? Sic fatigaris: reuersus es sicut canis ad uomitum, aut uelut sus calore affecta, in limo terre prouulata. Quid sit tua penitentia, non inuenio: circuiui et perambulaui locum penitentie, et non inueni penitentiam tuam. Qui seculum destruxeras, ibidem inueniris: qui carnis superbiam deposueras, humerum submittis iterum, ut grauius portes onus: qui auaritie dederas dorsum, denuo illi obuiam occurris: qui uanitati repudium dederas, iterum reuerteris ad eius gratiam: qui pompas seculi fugeras, iterum in manus illius incidisti. Ambulas superelatus sine ceruice. Nescis scriptum esse: Quid nobis profuit superbia, et quid diuitie cum iactantia contulerunt nobis  ? Et sequitur: Transierunt illa omnia tamquam umbra . Fidelem et mundum te inuenisti, qui per aquam baptismi fueras renouatus, sicut scriptum est: Lauamini, mundi estote, auferte nequitias ab animabus uestris . Illos propheta ad lauandum hortatur; tu autem cum esses mundus, sordidus factus es, non potes denuo lauari.

3. Si uis autem ut munderis iterum, da eleemosynam, et omnia tua munda sunt .

Mundandis bona est eleemosyna, que purgat omnes sordes. Humilia autem te in omnibus, et coram Deo inuenies gratiam: Subditus esto Deo, et obsecra Dominum ; et: Ne emuleris, ut nequiter agas; quoniam qui nequiter agunt, exterminabuntur  . Ora Dominum quotidie cum lacrymis, si forte peccata tua soluantur; cum Deus superbis resistat, humilibus autem det gratiam . Memorare filium in longinquo positum, qui luxuriose uiuendo substantiam suam cum meretricibus dissipauit; 427 postea humilis factus, et ad cor reuersus, dicens: Quanti mercenarii in domo patris mei abundant panibus, ego autem hic fame pereo? Surgam ergo, et uadam ad patrem meum, et dicam: Fac me sicut unum ex mercenariis tuis . Ad patrem accedens, et coram eo se prosternens, fuit ab eo letanter acceptus; immo occidit pro eo uitulum saginatum.

4. Memorare itaque quia et pro te Christus occisus est, qui ante fuit uitulus saginatus. Quia uero  alter filius eius contristatus est, quoniam occisus est Christus, qui ante fuit uitulus saginatus, pater respondit: dicens: Fili, tu mecum semper es, et omnia mea tua sunt: gaudere autem te oportet quia hic filius meus mortuus fuerat, et reuixit: perierat, et inuentus est . O quam beatum populum, pro quo Christus occiditur! quale gaudium portat Pater, quando quod mortuum fuerat, reuiuiscit: et quod perierat, inuenitur! cui tunc dicitur, ut scriptum est: Ecce sanus factus es, iam noli peccare, ne tibi deterius aliquid contingat .

5. Attende ergo unde excideras, et plange, penitentiam age: si quominus, ueniet tibi Dominus cito, et mouebit candelabrum tuum de loco suo. Memorare, fili, Christum reliquisse nonaginta et  nouem iustos, perquisisse hominem peccatorem, et inuentum eum in inuio humeris suis reportasse : uel illam mulierem , hoc est, Ecclesiam, que perdiderat drachamam, hoc est, hominem peccatorem, accendisse lucernam, hoc est, Christum qui est lumen iustitie: et inuenta ea in puluere, uocasse amicas et uicinas Ecclesie; ut congratularentur super inuentum hominem peccatorem: et a stercore erectum eum collocasse cum principibus populi sui, hoc est, cum apostolis et prophetis. Ecce quid facit peonitentia homini peccatori, qui dum in stercore iacet, cum principibus sublimatur .

6. Penitentem hominem dico, qui plangit quod peccauerat, et rogat Dominum, ut non iterum faciat quod admiserat. Penitentem hominem dico, qui  diebus ac noctibus ingemiscit, et cum Propheta dicit: Lauabo per singulas noctes lectum meum lacrymis meis . Penitentem hominem dico, qui repellit quod male fecerat, et rogat Dominum, ut ueniam consequatur. consequautr. Penitentem hominem dico, qui post concupiscentiam suam non uadit, et uoluptatibus suis se priuat. Penitentem hominem dico, qui diligit, quod ante neglexit; et quod fecerat mali, deserit. Adhereant ergo tibi que bona sunt, et que mala deleantur.

7. Si penitentiam non egeris, incides in manus Domini secundum seueritatem iudicii eius, quod cauere debemus; nam dicit Apostolus: Horrendum est incidere in manus Dei uiuentis . Diuerte  ergo a malo, et fac bonum: inquire pacem, et sequere illam, sicut scriptum est . Dic ergo: Commisi mala, et recreaui bona. Fac etiam dignos fructus peonitentie, et ne dixeris: Peccaui, quid factum est mihi triste? . . . . et non adiicias peccatum super peccatum ; et ne dicas: Miseratio Dei multa est ; scito enim quia misericordia et ira ab illo. Reuertere igitur ad Dominum, et plange. Dicito autem: Tibi soli peccaui, et malum coram te feci , et: Delicta iuuentutis mee et ignorantias meas ne memineris, Domine , et: Ne auertas faciem tuam a me, ne declines in ira a seruo tuo . Ecce penitentia hominis se humiliantis: quomodo non ueniam habebit, qui talia ingemiscit? quis audiat illum, et non moueatur? Qui enim se humiliat,  exaltabitur; sicut et qui se exaltat, humiliabitur . Nam scriptum est: Quid gloriaris in malitia, qui potens es in iniquitate ?

8. Penitere pollicitus es, et adhuc carnis opera perficis? Nescis quia scriptum est: Multo melius est non uouere te, quam uouisse te, et non reddere . Peccatum non desinit dominari tibi; et tu dicis quod penites, et oras. Nescis quod scriptum est: Peccatori autem dixit Deus: Quare tu enarras iustitias meas, et assumis testamentum meum per os tuum ? Ecce qualem comminationem Domini in omnem peccatorem. Quid dicis tu, qui te asseris penitentem? Ubi est penitentia tua? Exclusa est superbie estu: dum carnis desideria sequi conaris, Dominum pretermittis. Audi ergo, fili, retrahe  pedem tuum a seculo, cui iam pridem renuntiaueras, ut fidelis amodo inueniaris. Quid queris a seculo cui iam renuntiasti? Peniteas ergo de omni pompa iniquitatis: apprehende fidem, quam ante maculaueras; quia consenseras diabolo tenebrarum, et Dominum qui est lumen, post dorsum tuum reliqueras.

9. Memorare, fili, quia scriptum est: Quid est, misericordiam uolo, et non sacrificium ? Miserebitur tibi Dominus, 428 si hec omnia cum legeris, facias; ut per obedientiam tuam et humilitatem, gratiam consequaris: si penitentiam de toto corde egeris, si Dominum pre oculis habueris; si missa uoragine poculi ueneni, calicem salutis accipias; si die ac nocte in lege Domini meditaberis,  si omnem sollicitudinem tuam in illum proieceris, tunc gaudebis et exsultabis in Domino, quia uicisti malignum: tunc erit merces tua in celo; quia taliter laborasti: tunc erit Dominus adiutor tuus in die iudicii: tunc stabis in magna fiducia, tunc stabis ad dexteram Dei cum sanctis suis, et dicetur tibi: uenite, benedicti Patris mei; accipite regnum perpetuum , quod uobis parauit Pater meus celestis. Iniustis autem et peccatoribus dicetur: Ite in ignem eternum , quem preparauit Pater uester diabolo. Tunc ibunt impii in ignem eternum, iusti autem in uitam eternam , ad quam nos perducat Dominus noster  iehsu Christus, qui cum Patre et Spiritu sancto uiuit et regnat in secula seculorum, amen.



SERMO XXuII. De ieiunio Domini in deserto, De Quadragesima XI.

Ex huius sermonis lectione cognoscimus, et illum per quadragesimam habitum esse, et eius auctorem sepius conscendisse sacrum suggestum. Cum porro sermonis a se anteriore Dominica pronuntiati materies in sermone 30 supra reiectorum tractata reperiatur, eumdem sermonem hic indicari credibile est, atque adeo utrumque esse Maximi. Huc adde quod idem sanctus exordia huic similia solet adhibere, quodque hom. 2 in hoc ipsum Euangelium nonnulla tractat, que cum hoc nostro sermone apte concinant. ualde etiam uerisimile est, hoc sermone habito de prima Christi tentatione,  alios ab auctore de secunda et de tertia esse adiectos, et de tertia quidem sermonem iam non exstare: de secunda uero eum ipsum esse, qui 22 supra exhibetur. Sed ueterum edit. ac mss. ordinem hic retinemus.

1. Meminisse debet uestra dilectio hoc me anteriore Dominica predicasse, et dedisse rationem cur Dominus quadragesimam ieiunauerit, uel cur ipsa ieiunia in deserto transegerit. Diximus enim hec omnia obseruasse eum, non iustificationis sue causa, qui erat uirgo per omnia, sed nostre salutis gratia; ut quorum generatio per intemperantiam peccauerat, per abstinentiam sanaretur.

2. uideamus igitur quid illo in tempore uel in ipsa solitudine gestum sit; dicit enim euangelista  adfuisse ibi diabolum, et Saluatorem eius uersutia fuisse tentatum. Ait namque sacra lectio esuriisse Dominum, et dixisse illi diabolum: Si filius Dei es, dic lapidi huic ut fiat panis . uidete artem Domini, qua aduersarium fraude circumuenit. Post multa ieiunia esurisse se simulat, ut diabolum quem ieiunando iam uicerat, iterum esuriendo sollicitet; spem enim illi congrediendi ex infirmitate famis quodammodo tribuit, ut dum ueluti contra imbecillem congreditur, gloriosus superetur. Hec enim est uera uictoria, ut qui Adam immortalem, gloriosum et epulantem subuerterat; nunc ab homine mortali, humili atque esuriente uincatur. Cernens enim esurientem diabolus Dominum, hominem putat, dubitat Saluatorem; et ideo ait: Si  filius Dei es, dic lapidi huic, ut fiat panis. O misera Satane et extrema congressio! Diabolus in deserto [a 1Kb] tentationis solita arma non inuenit: deest illi de paradiso amenitas arborum, deest illi consiliatrix Eua, deest illi pomorum speciosa deceptio; et quia non inuenit cibum, quem offerat esurienti, postulat in cibum saxa mutari.

3. Undique exclusus, undique defraudatus, ad pauimenta se confert; satis enim manifeste ostendit uastitatem sibi eremi restitisse, cum putat propter inopiam rerum etiam elementa posse conuerti. Postulat igitur in panem lapides commutari. uersutus et callidus scit quid petat, nouit factum esse  quod dicit; meminit enim in ueteri Testamento sitientibus aquam de lapide profluxisse , uult etiam hic esurienti cibum de lapide ministrari; retinet enim ibi duritiam petre in liquorem fontium resolutam, cupit etiam hic asperitatem saxi in panis dulcedinem transformari. Suspicabatur enim ipsum esse Christum, qui hec operari soleat de natura saxorum, sicut ait apostolus Paulus: Bibebant de spiritali consequenti eos petra, petra autem erat Christus  429 Suspicabatur, inquam, ipsum esse Christum, cum postulabat ut de lapide panes faceret: sed putabat tantummodo solum hominem, cum esurientem uideret.

4. Saluator autem uersutiam eius mira responsione condemnat: nec facit quod dicit diabolus; ne uideatur  pro arbitrio aduersarii uirtutis sue gloriam declarare: nec tamen respondet non posse fieri, quia negare non poterat, quod sepe iam fecerat. Igitur nec acquiescit petenti, nec denegat exploranti; ac per hoc et potentiam uirtutis sue suo reseruat arbitrio, et uersutiam aduersarii diuino confutat eloquio. Respondit ergo illi: Non in solo pane uiuit homo, sed in omni uerbo Dei ; hoc est, non in pane terreno, non in cibo materiali, quo Adam primum hominem decepisti: sed in uerbo Dei, in quo sunt uite alimenta celestis. uerbum autem Dei Christus est Dominus, sicut euangelista dicit: In principio erat uerbum, et uerbum erat apud Deum . Quisquis ergo uerbo Christi pascitur, terrenum pabulum non requirit; nec enim potest  seculi panem cupere, qui pane reficitur Saluatoris. Habet enim Dominus suum panem; immo panis ipse Saluator est, sicut docuit dicens: Ego sum panis, qui de celo descendi . De quo pane dicit Propheta: Et panis cor hominis confirmat .

5. Quo ergo mihi panem, quem offert diabolus, cum habeam panem, quem Christus impartit? Quo mihi cibum, propter quem protoplastum deiectum memini, Esau primitiuis fraudatum uidi, Iudam Iscarioth proditionis scelere denotatum? Adam enim per escam paradisum perdidit, Esau per lentem honorem primatus amisit, Iudas per bucellam apostolatus sublime deposuit; ex quo enim bucellam sumpsit, non iam apostolus cepit esse, sed proditor. Sic enim scriptum habes, dicente Domino: Cui intinctum  panem dedero, ipse me tradet Et continuo post bucellam intrauit in illum Satanas . Non bonus cibus, post quem negatur Dominus, post quem ingreditur inimicus; non bonus cibus, post quem Christus respuitur, deuoratur Antichristus. Non bonus cibus, qui benedictione caret, maledictione completur. Illa ergo esca nobis necessaria est, que uitam prestat, que animam pascit; post quam sequitur Christus, inimicus excluditur. Illam escam accipere debemus, quam Saluator, non diabolus subsequatur;  que perceptione sui confessorem faciat, non proditorem.

6. Quam bene autem ieiuniorum tempore uerbum Dei dixit esse, quod reficit! ut ostenderet ieiunia nostra non debere seculi actibus occupari, sed sacris litteris exerceri. Negligit enim famen corporis, qui pabulo lectionis intendit: nec uentris curam habere poterit, qui alimentum uerbi celestis acquirit. Ipsa est enim refectio, que saginat animam, que impinguat uiscera; cum de diuinis Scripturis cibum eloquii perennis accipimus. Ipsa est esca, que uitam eternam tribuit, et insidias a nobis diabolice tentationis excludit. Quod autem sacrarum litterarum lectio uita sit, Dominus testatur dicens: uerba que ego locutus sum uobis, spiritus et uita sunt .



SERMO XXuIII. De sancta Quadragesima XII.


Ex primis uerbis sermonis huius colligi potest eius auctorem non solum Dominicis, sed et aliis quoque diebus in quadragesima concionari solitum esse. Quod autem de qualitate tempestatis, qua ieiunium illud incidit, et de unici diei uiolatione hic disseritur, uidetur cum nonnullis antecedentium sermonum habere quiddam cognationis: at hoc parum est, ut iidem illi ab eodem auctore scripti dicantur. Forte id maius habeatur, ut hic ultimus adiudicetur sancto Maximo, quod eius nomine in cod. Remig. et duobus Germ. inscriptus fuerit.

1. Ante dies deuotionem sancte quadragesime predicantes, sacrarum litterarum exempla protulimus,  quibus approbaremus hunc quadragenarium numerum non esse ab hominibus constitutum, sed diuinitus consecratum: nec terrena [a 1Kb] cogitatione inuentum, sed celesti maiestate preceptum. Atque ideo qui constitutum numerum una die 430 manducando preterit, non ut unius diei uiolator accusatur, sed ut totius quadragesime transgressor arguitur. Unde bonum est homini [b 1Kb] ut ad diem sine labore ieiunet, et totius quadragesime consequatur pariter sanctitatem. Hec autem non tam sacerdotum precepta, quam Dei sunt. Atque ideo qui hec spernit, non sacerdotem spernit, sed Christum, qui in suo loquitur sacerdote.

2. uideamus igitur quo tempore hanc obseruantiam nobis indixerit Dominus, si non ueluti per istam  deuotionem cuncta elementa uoluerit habere profectum. Ecce enim [c 1Kb] ut in dicta quadragesima, constricta hiemali gelu terra resoluitur, et aquarum fluenta meatus suos, glacie liquefacta, recipiunt; sic quoque corporum nostrorum hoc eodem tempore contracta sceleribus peccata soluuntur, et uite nostre purior cursus, liquefacto rigore diaboli, meatum suum pristinum recognoscit. Terra, inquam, in dicta quadragesima asperitatem deponit hiemis, ego in dicta quadragesima asperitatem reiicio delictorum. Illa  terra aratris scinditur, ut mundanis sit congrua frugibus: mea terra ieiuniis exaratur, ut celestibus sit apta seminibus. Sicut enim reditum uberiorem capit, qui frequentius uexando, exercet campum; ita et maiorem gratiam percipit, qui exercet corporis sui campum sepius ieiunando.

3. Ecce enim abstinentie tempore, herba segetum reuiuiscit in messem, surculus arboris conatur in fruticem, palmes uinee pubescit in gemmam, et omnia de inferioribus ad altiora se subrigunt: ita hoc eodem tempore hominum [a 1Kb] spes intermortua reuiuiscit in posterum, fides perdita reparatur in gloriam, temporalis uita proficit in eternam; et omne genus humanum ad celestia se subrigens, [b 1Kb] ab infimis ad altiora consurgit. Modo ferrum gestans agricola  sarmenta deputat uinearum; ita et nunc Euangelium tractans episcopus, sordes amputat populorum, et isto quadragenario curriculo uniuerse hoc agunt creature, quatenus depositis superfluis, ornate uel compte in pascha procedant.

4. Modo omnia sunt in partu, ut tunc reperiantur in fructu; tunc enim contra nature speciem spina profert rosam, calamus fragrat lilium, suauitatem arida uirgulta depromunt: et ita cuncta floribus adornantur, ut festiuitatem diei magni creatura ipsa nitore sui celebrare credatur. Igitur et nos hoc eodem ieiuniorum tempore producamus de spinis nostris rosas, hoc est, de peccatis iustitiam, de seueritate misericordiam, de auaritia largitatem. Iste enim spine sunt corporis nostri, que prefocant  animam, de quibus ait Scriptura: Spinas et tribulos tibi germinabit terra ; germinat enim mihi terra mea spinas, si me corporalis libidinis titillatione compungit: generat mihi tribulos, cum me diuitiarum secularium cupiditate discruciat. Spina enim christiano auaritie sue radix est: spina uiro bono honoris ambitio est; uidentur enim specie apud suos grata esse, sed ledunt.

5. His ergo nisi uigilando et ieiunando carere non possumus; quin potius per abstinentiam ipse spine uertentur in rosam. Producit enim ieiunando libido castimoniam, superbia humilitatem, [c 1Kb] ebrietas parcitatem; hi enim sunt flores uite nostre, qui suaue Christo redolent, qui odorem bonum Deo spirant. Unde ait Apostolus: Quoniam Christi bonus odor sumus  Deo . Hanc ergo quadragesimam largitus est nobis Dominus, ut huius temporis spatio in morem totius creature [d 1Kb] nunc concipiamus uirtutum germina, ut in die pasche fructum iustitie proferamus.

6. Hoc autem quadragenario numero se ipse Dominus Christus exercuit, non ut profectum ipse caperet, sed ut profectum salutis nobis ostenderet. Nec enim erat in illo spina peccati, que uerteretur,  in florem; ipse enim erat flos natus non de spina, sed de uirga, sicut ait propheta: Exiit uirga de radice Iesse, et flos de radice eius ascendet ; uirga enim erat Maria, nitida, subtilis et uirgo, que Christum uelut florem integritate sui corporis germinauit.

7. Continuatis ergo quadraginta diebus [e 1Kb] et noctibus, hec ieiunia non esuriens Dominus procurauit: sed dicit illum euangelista esurisse postea. Quomodo ergo potest fieri, ut qui tantorum dierum numero famem sitimque non 431 senserit, postea esurierit. Esuriebat plane, nec negare possumus quod esurierit; esuriit enim non cibum hominum, sed salutem: nec escarum secularium epulas concupiuit, sed animarum desiderauit celestium sanctitatem. Cibus enim Christi est redemptio populorum: cibus  Christi est paterne uoluntatis effectus, sicut ipse ait: Meus cibus est ut faciam uoluntatem Patris mei, qui me misit . Unde et nos esuriamus cibum, non qui terrenis epulis apparatur, sed qui diuinarum Scripturarum lectione colligitur; ille enim corpus ad tempus nutrit, hic autem animam reficit in eternum.



SERMO XXIX. De sancta Quadragesima XIII.

Habitus est his sermo media circiter quadragesima in Euangelium ceci nati, quod nunc feria tertia hebdomade quarte recitatur. Aberat hic ipse sermo ab antiq. edit.; sed cur in Rom. edit. Ambrosio tributus fuerit, nichil prorsus habet.

1. Agite gratias, fratres, diuine pietati, que uos  ad medium quadragesime perduxit incolumes. Illi uero possunt pro hoc munere dulcius ac deuotius Deum laudare, qui ita sicut in quadragesime capite didicerunt, nouiter huc usque uiuere studuerunt, id est, qui peccatorum suorum remissionem quotidie ieiunando, eleemosynas dando, et ad Ecclesiam properando cum lacrymis et suspiriis curauerunt orare.

2. Illi autem qui ista neglexerunt, id est, aut quotidie non ieiunauerunt, aut eleemosynas non fecerunt, aut studiosi uel compuncti in oratione non fuerunt; non est unde gaudeant, sed habent potius miseri unde lugeant. uerum non ita lugeant, ut desperent; quia qui cecum a natiuitate potuit illuminare , potest et istos nunc tepidos  et negligentes, si ex toto corde ad eum conuerti uoluerint, studiosos ac feruentes in suo seruitio facere. Igitur tales, hoc est, immunde uiuentes, uel odium in corde contra aliquem reseruantes, uel aliena iniuste rapientes, aut sua inordinate retinentes, cecitatem suam agnoscant, et ad medicum ut illuminentur, recurrant.

3. Utinam sic quereretis, quando peccatis, medicinam spiritalem, sicut quando infirmamini corpore,  requiritis carnalem. Quis modo in tanta plebe est, qui si deberet non occidi, sed solum oculos perdere, et non daret, ut periculum euadere posset, omnia que haberet? Et si ita timetis mortem carnis, quare non timeatis anime mortem; maxime cum mortis dolor, id est, carnis, non sit unius hore; et mors anime, id est, luctus, et pena, numquam habeat finem? Et si ita amatis oculos corporis, quos cito moriendo perditis, quare non diligatis oculos spiritales, quibus Deum ac Dominum uestrum sine fine uidere ualeatis?

4. Operamini quapropter, dilecti in Domino filii, operamini dum dies est; quia ut dicit Christus Dominus noster: uenit nox, in qua nemo potest operari . Dies est uita presens, nox est mors,  et tempus post mortem. Si post hanc uitam non est operandi licentia, sicut ueritas dicit; quare non laborat unusquisque, dum tempus habet, id est, dum uiuit in hoc seculo? Timete istam mortem, fratres, de qua dicit Saluator: uenit nox, in qua nemo potest operari. Omnes qui malum operantur, non timent istam mortem, et ob hoc ab hac uita migrantes, mortem inueniunt sempiternam. Laborate, dum uiuitis, sed maxime his diebus, ieiunando a delicatis cibis, et omni tempore abstinendo a uitiis. Siquidem et illi qui ieiunant a cibo, et non se abstinent a malo, similes sunt diabolo, qui non manducat, et tamen a malo non cessat. Denique noueritis quia quod uobis subtrahitis ieiunando, in celum debetis transmittere per pauperes.

 5. Hodierni sermonis admonitionem, fratres, opere perficite; ne Iudeorum super uos ueniat maledictio. Dixerunt enim ceco: Tu discipulus eius sis . Quid est discipulum esse Christi, nisi discipulum esse pietatis et ueritatis et humilitatis? Illi dixerunt hoc maledicendi uoto; sed magna est benedictio, quam ipse uobis concedat assequi, qui uiuit et regnat per infinita secula seculorum.



432 SERMO XXX. De sancta Quadragesima XIu.

Euangelium unde huic sermoni thema desumitur, nunc in Dominica Passionis legitur; in Missali autem Ambrosiano, et forte etiam in Gallicano, recitabatur Dominica secunda quadragesime, quam propterea  Dominicam de Abraham appellari in more erat. Non habebatur in uetustis edit. hic idem sermo; et quamuis editores Decreti eum in uaticanis codicibus inueniri testificentur, uel sola dictionis humilitas abunde probat illum Ambrosii numquam fuisse. Non tantum uero ille recedit a stylo Cesarii, cuius etiam in sermonibus unum habemus, qui primis uerbis cum hoc congruat.

1. Scitote, fratres, quoniam cuius opera quisque facit, eius et filius uocatur. Unde et Iudei cum dixissent patrem suum esse Abraham, audierunt a Domino, sicut ante uerba Euangelii quod nunc audistis, legitur: Si filii Abrahe estis, opera Abrahe facite . Qui cum iterum dixissent Deum se habere  Patrem, audierunt: Si Deus Pater uester esset, diligeretis utique me .

2. His uerbis apertissime demonstratur quod mali et cupidi, nec Abrahe, nec Dei filii sint. Nam cuius filii sint, sequentia manifestant; ait enim: uos ex patre diabolo estis . Ac si dicat: Cur patrem mutatis, nunc Abraham, nunc Deum? Ego uobis ostendam patrem uestrum: pater uester diabolus est, non creando, sed decipiendo. Fugite, fratres, talem patrem: fugite, sicut Propheta admonet: ait enim: Obliuiscere populum tuum, et domum patris tui . Populum uocat uitia atque peccata: domum uero Patris dicit mundum, in quo regnat diabolus. Ille obliuiscitur populum suum, qui relinquit uitia sua: et ille obliuiscitur domum Patris  sui, qui mundi huius falsas diuitias contemnit, per quas eum diabolus tenet captiuum. Patet quod diabolus non diligit filios suos, sed odit; quia non amat, nisi ut perdat; sicut amat gluto porcellum, ut comedat.

3. Cauete , fratres, mendacium; quia omnes qui amant mendacium filii sunt diaboli; qui non solum mendax est, sed etiam et pater et inuentor ipsius mendacii est: omnis simulatio, et omnis duplicitas mendacium est: ergo non solum in falsis uerbis, sed etiam in simulatis operibus mendacium comprobatur. Mendacium namque est christianum se dicere, et opera Christi non facere: mendacium est sacerdotem uel clericum se profiteri, et contraria huic ordini operari. Pertimescenda sunt hec, quia uerba Dei sunt; ait enim Propheta, dicens:  Perdes omnes qui loquuntur mendacium . Quapropter transite, fratres, a mendacio ad ueritatem, si non uultis habere diabolum patrem. Nam quod alibi legitur: Omnis homo mendax ; intelligendum est in quantum homo, in quantum carnalis, non in quantum spiritalis.

4. Denique monet uos euangelica lectio, ut patientes sitis. Ecce cum multa conuicia Dominus a Iudeis audisset, patienter eos tolerauit; et patienter portauit, patienter sustulit. Et si Dominus patientiam habuit inter uerba blasphemie, qui suos inimicos uno uerbo poterat in abyssum demergere; quare miseri homines, pleni peccatis, non habent patientiam, quando dura audiunt, uel quando pro suis iniquitatibus corriguntur?

 5. uidete, fratres, ne per opera uel cogitationes malas lapidetis Iesum, lapidetis Saluatorem cum Iudeis incredulis, de quibus hodie dicitur: Tulerunt ergo lapides Iudei, ut iacerent in eum . Forte dicitis: Malum fecerunt Iudei, qui eum lapidare uoluerunt, et qui eum crucifixerunt. Scitote et firmiter credite quia hoc faciunt christiani hodie male uiuentes, eo quod tunc Christum uitiis persequuntur. Quid enim est iehsu, nisi ueritas, et pax et iustitia? Ergo qui pro falsitate relinquit ueritatem, et pro cupiditate dirumpit caritatem, et odit pacem, et pro aliquo premio occultat iustitiam; nichil aliud facere uidetur, quam lapidare et crucifigere et occidere Christum; quia ipsius dona exstinguit in seipso.

 6. O quam pauci sunt in tanta multitudine christianorum, qui Iesum non persequantur et lapident, et occidant! Sed ue illis! quia iehsu abscondit notitiam suam talibus, et exit de templo cordium eorum, et manifestat se amatoribus suis, et habitat in illis, sicut ipse dilectori suo inferius 433 pollicetur, dicens: Ego et Pater ad eum ueniemus, et mansionem apud eum faciemus 

7. Quia nolumus uos, fratres, grauare multa loquendo, oramus ne sitis de illorum numero, qui Iesum lapidare uoluerunt: sed cum illis potius habeatis partem, qui super omnia illum amando, eius gratiam in suis cordibus susceperunt. Quod ipse uobis concedat, qui uiuit et regnat in secula seculorum, amen.



SERMO XXXI. De sancta Quadragesima Xu.


In hoc sermone, qui in edit. Rom. primum uulgatus est, supplicatio in Dominica Palmarum fieri solita describitur. Quamuis autem ecclesiasticorum rituum inuestigatores huius mentionem apud Cyrillum Hierosol. Cath. 10 factam obseruent, illum tamen in Ecclesia latina tam antiquum fuisse nusquam reperiunt. uerum quidquid sit de hac ceremonia, manifestum est conciunculam hanc nichil habere, quod eam aliqua cum ratione Ambrosio asserat.

1. ueniente Domino nostro Iesu Christo ad urbem Hierusalem ante sex dies passionis sue, turba multa que conuenerat Hierosolymis, ut secundum preceptum Moysi pascha celebraret, accipiens ramos palmarum,  occurrit illi obuiam, ut in psalmis uictoriam Christi ostenderent uelut terreni regis in populo Isrel; consuetudo enim est ut uictoribus palma offeratur. Alii autem de eadem turba ramos cedebant de arboribus , maxime oliuarum, quia in monte Oliueti res agebatur; et eos portabant, ut ubi opportunum esset uenienti Domino planum sternerent iter. Hinc descendit consuetudo hodierne festiuitatis, ut psallentes, ramos palmarum siue oliuarum portemus in manibus: et eamdem festiuitatem palmarum siue oliuarum uocitemus.

2. Sed non absque magno sacramento rami istarum arborum feruntur; oliua enim, quia oleum ut solamen dolorum atque laborum portat infructu ,  opera designantur misericordie; siquidem et ipsa misericordia Grece dicitur palme autem radix aspera est, sed nitorem maximum habet in fine, ostendens per huius uite asperitatem in decorem celestis patrie nos debere sustolli. Unde et Dauid propheta psalmographus de iusto uiro canit: Iustus ut palma florebit . Ramos ergo oliue portemus in manibus, uirtutem misericordie exhibentes in operatione. Sumamus et ramos palmarum, ut pro misericordie bono non terrena delectamenta, sed superne patrie pulchritudinem exspectemus, quo nos precessit Christus Dominus noster, qui est, iuxta Apostolum, finis Legis ad iustitiam omni credenti .

 3. Nec pretereundum est a psalmi uersiculo, quem occurrens turba Domino decantabat: Hosanna filio Dauid: benedictus qui uenit in nomine Domini: hosanna in excelsis . Aduentus enim Domini, eiusque incarnatio non solum hominum salus fuit in terra, sed etiam angelorum in celo; quia dum homines in terra saluantur, angelorum numerus qui diabolo cadente, minoratus fuerat, integratur in celo. Hosanna ergo in excelsis tantumdem est, tamquam si dicatur: Salua nos, qui etiam es salus in celis. Et qui cum magna deuotione salutem istam poposcerant, duplicauerunt uocem, ut iterum dicerent: Hosanna in excelsis.

4. Ad hanc igitur salutem peruenire uobis concedat benedictus Dominus noster Christus, qui uenit  in nomine Dei Patris, cum quo uiuit et regnat Deus per omnia secula seculorum, amen.



SERMO XXXII. De sancta Quadragesima XuI.

Hic sermo etiam editioni Rom. debet, quod in lucem emissus fuit. Sed uix alius peiori iure Ambrosio nostro potuit ascribi, cum nichil sapiat Ambrosianum. Quin immo nec eiusdem auctoris uidetur esse, cuius est superior; siquidem illic a Dominica palmarum usque ad passionem sex dies numerantur, hic tantum quinque.

1. uideo uos, fratres, hodie attentius quam soletis, ad Ecclesiam conuenisse, et ramos arborum cum letitia portasse. 434 Sed quid prodest illis id agere, qui nesciunt cur id faciant uel quid ista significent?  Scire debetis quia sicut lectum est hodie, que est quinta dies ante passionem, Saluator noster in monte Oliueti sedit super asinam, ut intraret Hierosolymam : et cum audisset turba quod iehsu ueniret Hierosolymam, processerunt ei obuiam cum ramis palmarum: et cum iam appropinquaret ad descensum montis Oliueti, ceperunt turbe descendentium gaudentes uoce magna laudare Deum.

2. Per hos quidem quinque dies, id est, ab isto usque ad uesperum quinte ferie, quando post cenam traditus est, omni die docuit in templo, et omni nocte mansit in monte Oliueti. Et quia decima luna recludebatur agnus, qui quartadecima luna erat immolandus a filiis Isrel; bene iste uerus agnus Christus Dominus, qui erat sexta feria crucifigendus, eo die  intrauit in Hierusalem, quo ille typicus Agnus recludebatur.

3. Hodie siquidem turbe strauerunt uestimenta sua in uia : et alii hodie cedentes ramos de arboribus similiter sternebant in itinere Saluatoris super asinam sedentis. Que pia mater Ecclesia corporaliter ideo celebrat, ut fiat id, quod multo maius est, spiritaliter. Omnis quippe sancta anima Dei asina est: super asinam igitur Dominus sedet, et Hierusalem tendit; cum animas nostras inhabitans, mundum istum despicere, et celestem patriam diligere facit. uestimenta in uia ante Deum iactatis, si uiam illi ad uos ueniendi preparando, corpora uestra per abstinentiam castigatis. Ramos uero de arboribus  precidiuis si sanctorum patrum uirtutes amando, uiam ad uos ueniendi Domino preparatis. Quid fuit Abraham? quid fuit Ioseph? quid Dauid? quid reliqui iusti, nisi fructifere arbores Ecclesie Dei? Discite ab Abraham obedientiam, a Ioseph castitatem, a Dauid humilitatem, si perpetuam desideratis adipisci salutem.

4. Et quia palma uictoriam significat, palmas in manu recte portamus, si ita ei laudes uictorie decantamus, ut etiam bene uiuendo, diabolum uincere studeamus. Ideoque, fratres, scire debetis, quia sine causa ramum oliue portat, quem diabolus decipiendo superat. Redite ergo ad conscientias uestras, carisimi, et uidete si spiritaliter facitis, quod corporaliter agitis.

 5. Denique firmissime credentes, intelligite quia nostrum periculum est, si mysteria nostri Saluatoris uobis non annuntiamus: et uestrum est periculum, si ea parui pendatis. Monemus itaque ut quanto magis solemnitas paschalis appropinquat, tanto magis uos preparare curetis, mundantes uos ab omni inuidia, odio, conuicio, maledicto, ac detractione; ut digne illam diem celebrare possitis.

6. Dimittite illis qui in uos peccauerunt, ut uestra uobis Dominus dimittat peccata; quoniam qui uel contra unum hominem odium aut iram tenuerit, malo suo pascha celebrabit; quia non manducabit cum Petro uitam, sed cum Iuda mortem in sancta communione accipiet: quod ille a uobis auertat, qui uos potestate creauit, pietate redemit, iehsu Christus  Dominus noster, qui cum Patre et Spiritu sancto uiuit per cuncta secula, amen.



SERMO XXXIII. De ieiuniis Quadragesime XuII.

Hic sermo eo die fuit habitus, quo symbolum competentibus tradi solebat, quod in plerisque Ecclesiis Dominica palmarum fieri consueuisse a nobis alio loco obseruatum est. Cum porro inter sermones hic pretermissos sextus incipiat ab illis uerbis: Propitia diuinitate, isque in Append. August. Cesario adiudicetur; hinc forte coniiciat aliquis eumdem quoque huius sermonis auctorem esse: sed nec minus probabile est eum deberi sancto Maximo, cuius et stylum, et in cod. Remig. etiam nomen noscendum prebet.

1. Propitia diuinitate, ecce iam pene transegimus  quadragesime indicta ieiunia, et precepta Christi Domini abstinentie deuotione compleuimus. Superest nunc ut quemadmodum [a 1Kb] famuli eius Moyses  et Elias  hunc sacratissimum numerum obseruando, gratiam meruerunt: ita et nos hoc ipsum tempus custodiendo mereamur, sitque similis remuneratio in perceptione premii, quorum similis labor est in obseruatione ieiunii.

435 2. Elias enim , cum esset clausum humanis iniquitatibus celum, et  nulla mundanis rebus desuper pluuiarum stillaret ubertas, atque omnia longe siccitatis squalore languerent, et esset fames magna uniuerso generi humano, quoniam enim celum pluuiam non dabat, nec terra pabulum germinabat, tunc Elias sanctus reserauit ieiuniis suis celum, terram orationibus fecundauit. Illius enim siccitatem conuertit in pluuiam, huius sterilitatem resoluit in partum; tanta enim eius precibus orbem terrarum imbrium largitas irrigauit, ut arida reuirescerent, mortua resurgerent, languentia sanarentur. Et ita rebus cunctis fontium quidam meatus infusus est, ut purificatione facta per pluuiam, [b 1Kb] omnium creaturarum uitia lauarentur, atque inundationis illius beneficio totius mundi species innouata consurgeret.

 3. Igitur et nos eadem que Elias obseruantes ieiunia, adhibitis precibus clausum celum nostris competentibus reseremus; quatenus illos lauacri salutaris [c 1Kb] imber illuminet. Clausum enim illis est celum, quamdiu nondum de celo Spiritus sanctus adueniens, eorum corda uiuificat: siccitatem quodammodo patiuntur, quia nondum gratia baptismatis irrigantur. Laborant etiam fame magna, quoniam uelut esurientes, celestia sacramenta desiderant. Reseremus ergo illis celum, ut adueniente desuper spiritali pluuia, eorum terra lauacri irriguo satietur, et delictorum sterilitate deposita, incipiant fructus germinare uirtutum. Etenim celestis imber uitia peccatorum diluit, iustitie incrementa producit, decutit aridum concupiscentie puluerem, letificat utilem castimonie  puritatem, obruit auaritie sordidam fecem, nutrit eternam misericordie largitatem. Sicut enim superueniente Elie pluuia, omne pabulum terra produxit; ita et superueniente Christi lauacro, omnem iustitiam anima germinauit. Et sicut illic pluuiarum fontes irrigauerunt orbem, ut uiuificarentur herbarum mortificata iam semina: ita et fons baptismatis irrigat genus hominum, ut animarum mortificata corda uiuificet. Hoc ergo obseruantium ista ieiunia est meritum, ut orationibus eorum aut innouetur mundus, aut fratres denuo renascantur.

4. Reserandum igitur competentibus nostris est celum, quoniam adhuc clausum est apud illos; clausum est enim celum illis, quoniam mysterium nondum peruident Trinitatis. Clauso enim sibi celo, super  celum quid agatur, ignorant: nec scire possunt que sit Filii Patrisque substantia; nisi prius mundi elementa transcenderint. Tunc enim poterit quis Trinitatis aspicere diuina mysteria, cum celos sua uirtute habuerit apertos, sicut beatus Stephanus martyr reserauit sibi martyrio suo celos, et stantem uidit ad Patris dexteram Saluatorem, secundum quod ipse ait: Ecce uideo celos apertos, et stantem Iesum ad dexteram Dei . Ergo cui clausi sunt celi, agendum est ut aperiantur illi, quatenus super celos Christum possit aspicere; nam quamdiu clausi  sunt homini, Christum non potest uidere regnantem.

5. Quemadmodum autem clausi celi aperiendi sint, inquirere nos oportet. Puto autem aliter eos aperiri non posse, nisi claues Petri apostoli sumpserimus, quas Domino largiente suscepit, sicut ipse dixit: Tibi dabo claues regni celorum . Immo rogemus Petrum, ut ipse nobis tamquam bonus ianitor regie celestis aperiat. Que autem ista clauis sit, diligentius requiramus. Clauem Petri, fidem esse dixerim Petri, per quam celos aperuit, penetrauit inferna securus, maria calcauit intrepidus. Tanta enim apostolice fidei uirtus est, ut cuncta illi elementa pateant, hoc est, non illi angelice claudantur ianue, non porte preualeant tartari, non aquarum fluenta subsidant.

 6. Ista autem ipsa clauis, quam fidem dicimus, uideamus quemadmodum constet, et quemadmodum solidata sit. Arbitror illam duodecim artificum operatione conflatam; duodecim enim apostolorum symbolo fides sancta concepta est, qui uelut periti artifices in unum conuenientes, clauem suo consilio conflauerunt. Clauem enim quamdam ipsum symbolum dixerim, per quod reserantur diaboli tenebre, ut lux Christi adueniat: aperiuntur conscientie clausa peccata, ut iustitie fulgeant opera manifesta. Igitur hec clauis ostendenda est fratribus nostris; ut et ipsi tamquam discipuli Petri inferna sibi reserare, celos aperire consuescant.



436 SERMO XXXIu. Dominica Resurrectionis.

 Hunc sermonem, cum deesset in antiquis editionibus, Romana sub hoc titulo prima euulgauit. Et re uera in illo quedam exponuntur ad Euangelium huius Dominice pertinentia: sed quod eumdem Ambrosii nomine inscriptum exhibuit, id sane reclamante sancti Patris stylo et ingenio fecit.

1. Audistis, fratres, quod sancte mulieres, que cum aromatibus ad monumentum uenere, angelum uiderunt: inquit enim: Et intreuntes in monumentum uiderunt iuuenem sedentem in dextris . Quis uero iuuenis iste fuerit, ne ambiguitas te offenderet, alius Euangelista scripsit: Angelus enim Domini descendit de celo, et accedens reuoluit lapidem, et sedebat super eum . Maria uero Magdalena, que arctius diligebat Iesum; quia iuxta sepulcrum  perseuerauit, Dominum prima omnium uidit, et apostolis nuntiauit. Inquit enim Ioannes euangelista: uenit Maria Magdalena annuntians discipulis: uidi Dominum, et hec mihi dixit, etc. . Per que nos monemur, ut cum aromatibus, id est, cum odore bonorum operum, et uirtutibus referti Dominum queramus.

2. Sunt autem, karissimi, nonnulli qui uidentur Dominum querere: sed quia otiosi sunt, et a uirtutibus alieni, illum non merentur inuenire, nec inuentum uidere. Denique quid querebant ille sancte mulieres in monumento, nisi corpus Domini Iesu? Et uos quid queritis in Ecclesia nisi Iesum, id est, Saluatorem? Sed si cupitis illum inuenire, orto sole,  ut iste mulieres, uenite, id est, non sint in cordibus uestris tenebre uitiorum; carnalia enim desideria, et mala opera tenebre sunt. In quorum uero cordibus tales tenebre sunt, non uident lucem, non intelligunt Christum; quia Christus lux est. Repellite igitur, a uobis, fratres, tenebras, id est, omnes delectationes, et omnia opera mala, et curate habere aromata, hoc est, orationem mundam, dicentes cum psalmista: Dirigatur, Domine, oratio mea, sicut incensum in conspectu tuo .

3. Attendite insuper quod audistis: nempe Maria Magdalena, quia perseuerando ad monumentum, quem querebat, inuenit; quoniam qui perseuerauerit usque in finem, hic saluus erit . Unde sicut necesse est ut malum a uobis repellatis; ita expedit  omnino ut in bono, quod iam inchoastis, firmissime perseueretis, si Dominum uidere et ad celestem patriam peruenire desideratis.

4. Denique quia sanctum pascha celebratis, debetis scire, fratres, quid sit pascha. Pascha uero transitus dicitur; ideo autem tali nomine uocata est ista festiuitas, quia in ipsa transierunt filii Isrel ex Aegypto, et ipse Filius Dei transiuit ex hoc mundo ad Patrem. uerum quid uobis prodest quod Pascha celebretis, si non imitamini quod colitis? hoc est, si non transitis ab Aegypto, id est, a tenebris uitiorum ad lucem uirtutum, et a mundi huius amore ad desiderium celestis patrie? Nam sunt multi qui gaudent in ista festiuitate, et colunt hanc solemnitatem; et tamen male, et malo suo, quia non transierunt ex  hoc mundo ad Patrem, id est, non transeunt a mundi cupiditate, et a carnali delectatione ad celestis patrie amorem. O miseri christiani, qui in Aegypto sunt, id est, sub potestate diaboli, et gaudent in malis! Moneo quapropter uos, fratres, ut pascha rite celebretis, id est, transitum faciatis. Quicumque mali hanc festiuitatem celebratis, transite de uitiis ad uirtutes: quicumque uero boni, transite de uirtutibus ad uirtutes; et ita ut nullus remaneat in uobis, qui transitum non faciat.

5. Et sicut Iudei quando pascha celebrabant, septem dies azyma comedebant; ita omnis christianus, qui ueri Agni, id est, Christi, carnem comedit, per omne tempus uite sue, quod per septem uoluitur dies, simpliciter et innocenter debet conuersari.  uidete, fratres, uidete ne fermentum uetus sit apud uos, sicut monet Apostolus, dicens: Expurgate uetus fermentum , id est, ueteris hominis conuersationem. Tunc enim eritis ueri christiani, si omne malum declinaueritis, quod designatur per uetus fermentum, et quod in baptismo promisistis, fideliter custodieritis, quod ipse uobis concedat, qui uiuit et regnat per infinita secula seculorum, amen.



437 SERMO XXXu. De Mysterio Pasche II.

Hic sermo in omnibus Ambrosii edit. sub libelli titulo in lucem prodiit, cum tamen manifestum sit conciunculam esse, qua festum paschatis ob reparatam hominis innocentiam atque salutem coli debere ostendit  auctor. Quod autem hic auctor ab Ambrosio alius fuerit, exploratum reddit ipsa dictio.

CAPUT PRIMUM.---1. Pasche mysterium [a 3Kb] de fide omnibus credentibus in Christo renatis, recidiuatum fidei annue felicitatis gaudium et gloriam ministrat. Quod quidem sacrum nomen ab ipsius Domini passione descendit; pascha enim passio est Saluatoris, sicut beatus Apostolus dicit: Pascha enim nostrum immolatus est Christus . Ad hoc enim humanum corpus Christus accipiens, se in passionem pasche mysterio consecrauit; ut quisquis huius muneris per fidem participationem esset indeptus, consortio Dominice felicitatis dignus merito censeretur.

CAPUT II.---2. Est enim pascha uere anni principium,  primi mensis exordium, nouella germinum reparatio, ac tetre hiemis nocte discussa, primi ueris restituta iucunditas. Hoc, inquam, tempore uisibilium et inuisibilium conditor Deus, [b 1Kb] defixo hamo celi machinam suspendens, idem solis ardore radiauit, splendorem lune solatio noctis attribuit, pendentem celi cameram splendentium siderum decorauit ornatu, mare certis littorum finibus cercens, concaue ac stridentis unde estum metas statuti limitis iussit haud excedere. Et ut plana mundi facies oculorum eminus subtraheretur aspectu, ad hoc in ornatum mundialis fabrice, nemorosi colles atque excelsi constituti sunt montes; ut iterum mortalibus campestris ornatus iucundior adueniret.

CAPUT III.---3. Ipseque homo diuini opificii dignatione  formatus ad hoc terrestris creature effectus est dominus, ut diuinis institutionibus parens, eius tantum et uoluntatem seruaret, qui se in tantis rebus dominum prefecisset ex nichilo. Qui in ipso exordio  non nescius, deprauatus inuidia, dum super indultum Dei opificium cupit fieri, quod natura non dederat, amisit gratiam, quam Creatoris pietas attribuerat: continuo ob concupiscentiam diabolice deceptionis sententiam mortis preuaricator incurrens, etiam ad future ex se stirpis originem propagauit; ut diuina hoc loco recte sententia compleretur: Inuidia diaboli mors introiuit in orbem terrarum . Ita per occasionem delicti, in uniuersis peccatoribus diabolus mortis est sortitus imperium, atque omnes a Deo deuiantes,  peccati uinculo obstrictos, squalentis tartari clausos ergastulo possidebat.

CAPUT Iu.---4. Quorum interitum dolens diuina censura, non per seruum uatem, nec per angelum inuisibilem: [c 1Kb] sed ad hoc per substantiam humane carnis in homine Deus ueniens habitauit; ut honestam uiuendi formam mortalibus daret, et temporariis eternam in se credentibus uitam exemplo sue mortis ac resurrectionis aperiret. Ut enim incredulitas,  et simulacrorum cultus celi aditum clauserat; ita inferni baratrum preuaricatoris perfidia procurarat.

5. In quorum suppliciis usque ad aduentum Saluatoris Domini Iesu Christi diabolus per mortem regnauit, donec humane carnis ad Deum attemperata substantia, immaculatum corpus conditioni mortis addixit. Expers peccati Christus, cum ad tartari ima descenderet, seras inferni ianuasque confringens, uinctas peccato animas, mortis dominatione destructa, e diaboli faucibus reuocauit ad uitam; atque ita diuinus triumphus eternis characteribus est conscriptus, dum dicit: Ubi est, mors, aculeus tuus? ubi est, mors, uictoria tua ?

6. Quam felicitatem reparate salutis Paulus recolens clamat: Sicuti per Adam mors intrauit in hunc  mundum, ita et per Christum salus restituta est mundo ; et iterum: Primus homo de terra terrenus, secundus homo de celo celestis . Et adiiciens ait: Sicut portauimus imaginem terreni, id est, uetusti hominis in crimine, sic portemus imaginem celestis, id est, suscepti, redempti, reparati; ac purificati hominis salutem teneamus in Christo, quia idem ipse Apostolus ait : Initium Christus, id est, auctor resurrectionis et uite; deinde hi qui sunt Christi, id est, qui in forma puritatis eius 438 uiuentes, de spe resurrectionis eius securi erunt, cum ipso celestis promissi gloriam possessuri, sicut ipse Dominus in Euangelio ait: Qui, inquit, me secutus fuerit, non peribit: sed transiet de morte ad uitam .

 7. Ita Saluatoris passio, uite humane salus est. Ad hoc enim pro nobis mori uoluit, ut nos in eum credentes perpetuo uiueremus. uoluit pro tempore fieri quod nos sumus, ut nos eternitatis eius promissionem indepti, cum eodem perpetuo uiueremus.

CAPUT u.---8. Hec, inquam, illa est celestium mysteriorum gratia, hoc pasche donum, hec optabilis anni festiuitas, hec exordia gignentium rerum. Hinc uitalis lauacri sacre Ecclesie editi puerperio [d 1Kb] infantes, paruulorum simplicitate renati, balatu innocentis perstrepunt conscientie. Hinc casti patres, pudice etiam matres nouellam per fidem stirpem prosequuntur innumeram. Hinc sub fidei arbore ab utero fontis innocui cereorum splendet ornatus. Hinc celestis meriti sanctificantur munere, et sacramenti  spiritalis celebri mysterio saginantur. Hinc unius plebis gremio beate Ecclesie nutrita fraternitas, unice diuinitatis substantiam, [e 1Kb] ac uirtutis trium nomen adorantes, psalmum annue festiuitatis cum Propheta concelebrant: Hic est dies quem fecit Dominus, exsultemus et letemur in eo .

9. Quis, inquam, dies? Nempe ille qui attribuit uiuendi principium, lucis exordium, auctor luminis, id est, ipse Dominus iehsu Christus, qui de semetipso  ait: Ego sum, inquit , dies: qui per diem ambulat, non offendit, id est, qui Christum in omnibus sequitur, per eius uestigia usque ad eterne lucis solium transmeauit; sicut ipse Patrem pro nobis adhuc in corpore constitutus orat dicens: Pater, uolo ut ubi ego sum, ibi sint et hi qui in me crediderunt; ut sicut tu in me, et ego in te, ita et illi maneant in nobis .

10. Hic, inquam, exsultationis et letitie dies est, in quo promissum perfecte glorie consecuti, recte plebs sancta ad instar Angelorum future laudis mysterium, adhuc in hoc seculo constituti, Domino cum Propheta cantamus: Hic est dies quem fecit Dominus, exsultemus et letemur in eo, id est, auctor institutionis, redemptionis et uite perpetue  Dominus iehsu Christus, qui  est Rex regum, et Dominus dominorum, absque initio, sine fine in Patre regnans cum Spiritu sancto, nunc et semper et in secula seculorum. Amen.



SERMO XXXuI. In die sancto Pentecostes.

Sermonibus, qui additi sunt in Rom. editione, hic iungi debet. Quibus autem rationibus Ambrosii nomen obtinuerit, nos plane fugit: adeo in illo nichil uidemus Ambrosianum. Quod autem linguarum diuisionem superbie acceptam refert, ex Augustini sermone 271 sumptum putamus.

1. Magna est, fratres karissimi, hodierna festiuitas, in qua sicut audistis, acceperunt apostoli  Spiritum sanctum, qui cum Patre et Filio unus et perfectus est Deus, eiusdem substantie, maiestatis, et potentie: qui non ex tempore, sed ab eterno a Patre Filioque inseparabiliter procedit: qui etiam Dei donum dicitur; quia et antequam esset angelus uel homo, cui daretur, iam sui natura donabile donum erat; quia caritas et amor est. Unde non solum patriarchis atque prophetis, sed etiam et reliquis iustis latenter in anima datus est; et licet aliquando manifeste, numquam tamen tam aperte  datus fuisse legitur, sicut hodie, id est, decima die post Christi ascensionem; quando supra centum uiginti credentes in specie ignis apparuit. Sic enim lectum est, ut retinetis: Et apparuerunt illis dispertite lingue, tamquam ignis, seditque supra singulos eorum .

2. uidete, fratres, uidete quid fecit superbia, et quid promeruit humilitas. Superbia diuisit linguas, quando turrim homines edificare uoluerunt pertingentem usque ad celum ; prius enim erat una lingua, qua homines se mutuo intelligebant, et propria mentis arcana inuicem communicabant: uerum ne perficerent superbi, quod ceperant, confuse sunt lingue, ac nationes diuise sunt. Hodierna uero die cum propter humilitatem Spiritum sanctum  accepissent 439 credentes, ceperunt omnibus linguis loqui. Abiicite quapropter a uobis, fratres, superbiam; quoniam omnes superbi filii sunt diaboli; et estote humiles, ut Spiritus sancti gratiam accipere, et filii Dei uocari mereamini. Sint munda corda et corpora uestra ab omnium peccatorum sordibus; quia Spiritus sanctus non habitat in corpore subdito peccatis .

3. Si uascula prius mundatis, in quibus aliquid pretiosum seruare uultis, et domos uestras preparatis et ornatis, quando potentem personam exspectatis; multo magis mundanda sunt corda ab odio et ira atque inuidia et omni malitia, 440 et maxime ab immunditia atque auaritia; ut Spiritus sanctus ad uos uenire, et apud uos mansionem facere non  dedignetur. Et sicut nobilis homo in fetido loco, et stercoribus pleno sua sponte non habitat; ita Spiritus sancti gratia non uisitat animam, que in fetore peccatorum perseuerat. Ideoque necesse est, fratres, ut in aduentu Spiritus sancti domos animarum uestrarum adornetis bonorum operum floribus, easque repleatis pretioso castitatis odore, et beneuolentie balsamo; ut Spiritum sanctum in uobis habitare delectet, cum Patre et Filio per omnia secula seculorum, amen.



SERMONES DE DIuERSIS.



439 SERMO XXXuII. De Mirabilibus.


Auctorem huius sermonis non pauca ex Ambrosii Comment in Luc. lib. Iu, num. 58 et sequent., mutuatum constat. Immo quod a Gratiano citatur tamquam petitum ex hoc sermone, minus accedit ad eius textum, quam ad memorati Commentarii: quod forte argumento fuerit aliquid in indicatione loci mutatum esse. Idem autem sermo in multis mss. Ambrosio nostro attribuitur, in quibusdam tamen sine auctoris nomine inuenitur; unde coniicimus aliis in mss. pro scriptorum libitu fuisse inscriptum. Cum porro in Gall. cod. cuius omnes sermones Maximi esse probabile est, hic sermo habeatur, eum quoque huius Patris esse indicium est, quod etiam Ambrosii  imitatio eidem familiaris uidetur astruere. Inscribitur in eodem cod. De duabus nauiculis: in Silu. de cathedra S. Petri: in Remig. De S. Petro: in ceteris uero, sicut et in antiq. edit. ut nos in capite.

1. Quantorum mirabilium operator sit Dominus iehsu Christus, intelligere possumus ex hac euangelica lectione, que describit tanta per eum beneficia in populum fuisse collata; ut prouocate hominum turbe ad audiendum illum magis irruerent, quam rogarent: et medicinam salutis non sperarent per humilitatis gratiam, sed per importunitatis iniuriam; ita ut irruentes, sicut ait Euangelium , turbas a Domino Iesu non desertum separaret, non Synagoga repelleret, non reuerentia diuinitatis arceret. Hec est enim consuetudo infirmantium,  ut dum sperant suis egritudinibus medicinam, ab importuna petitione non loco prohibeantur, non tempore, non pudore: sed quanto plus medetur ille, qui sanat, tanto amplius ille importunus est, qui laborat.

2. Ergo cum Dominus iehsu ab irruentibus turbis semotus, in terra esse non posset, aspiciens in mari duas nauiculas, unam nauem Petri omni festinatione conscendit, ut importunitatis iniuriam uel aquarum natura depelleret: quia eam doctoris reuerentia minime cercebat: atque exinde cepit de nauicula Petri ad homines doctrine sue uerba profundere. uidete misericordiam Saluatoris: separatur quidem ab hominibus corpore, doctrine tamen iis utilitate coniungitur. Ubique miseretur, ubique  prodest. In terra positus, per tactum, languorem corporum sanat: in mari constitutus, per doctrinam uulnera curat animarum.

3. Sed uideamus que sit ista nauicula Simonis Petri, [a 1Kb] quam ad docendum de duabus magis opportunam Dominus iudicauit, que et tutum Saluatorem prestet ab iniuria, et credulitatis hominibus largiatur eloquia; inuenimus enim iam Dominum nauigasse in alia naui, et grauibus iniuriis lacessitum. Nauigauit enim cum Moyse in mari Rubro, quando populum Isrel per undarum fluenta transuexit: sed grauibus est affectus iniuriis, sicut ipse ait in Euangelio ad Iudeos: Si crederetis Moysi, et mihi crederetis . Iniuria autem Saluatoris est incredulitas Synagoge. Ergo Petri nauem elegit,  Moysis deserit, hoc est, spernit Synagogam perfidam, fidelem assumit Ecclesiam.

4. Due enim quasi nauicule a Deo destinate sunt, que in hoc, tamquam in mari, mundo salutem hominibus piscarentur, sicut ait Dominus apostolis: uenite, faciam uos piscatores hominum . Ex his ergo duabus nauiculis una relinquitur 440 ad terram inanis et uacua, altera producitur in altum onusta uel plena; uacua enim Synagoga relinquitur in littore, quia Christum cum prophetarum amisit oraculis: onusta autem Ecclesia in altum assumitur, quia Dominum cum apostolorum doctrina suscepit. Synagoga, inquam, remanet ad terras, quasi terrenis inherens operationibus: Ecclesia autem in altitudinem euocatur, tamquam celorum profunda sacramenta  discutiens; in illam scilicet altitudinem, de qua Apostolus ait: O altitudo diuitiarum sapientie et scientie Dei!  Propterea dicitur Petro: Duc in altum , hoc est, [b 1Kb] in profundum disputationum generationis diuine. Quid enim tam profundum, quam quod ait Petrus ad Dominum: Tu es Christus Filius Dei uiui ? Quid tam terrenum, quam quod de Domino dixerunt Iudei: Nonne hic est filius Ioseph fabri ? Ille enim altiore consilio natiuitatem  Christi diuinitus approbauit, hi mente uiperea generationem celestem carnaliter estimabant. Unde ait Saluator Petro: Quia non caro et sanguis tibi hoc reuelauit, sed Pater meus, qui in celis est . Phariseis autem dicit: Quomodo potestis bona loqui, cum sitis nequam ?

5. Hanc igitur solam Ecclesie nauem ascendit Dominus, in qua Petrus magister est constitutus, dicente Domino: Super hanc petram edificabo Ecclesiam meam . Que nauis in altum seculi istius ita natat; ut pereunte mundo, omnes quos suscipit, seruet illesos. Cuius figuram iam in ueteri uidemus Testamento; sicut enim Ne arca, naufragante mundo, cunctos quos susceperat, incolumes reseruauit; ita et Petri Ecclesia, conflagrante  seculo, omnes quos amplectitur, representabit illesos: et sicut tunc transacto diluuio, ad arcam Ne columba signum pacis detulit; ita et transacto iudicio, ad Ecclesiam Petri Christus gaudium pacis deferet; quia ipse columba uel pax est, sicut promisit, dicens: Iterum autem uidebo uos, et gaudebit cor uestrum .

6. Sed quoniam hanc eamdem nauiculam Petri, de qua nunc Dominus celestis doctrine sue sacramenta depromit, legimus in Mattheo , dormiente in eadem Domino, uentis insurgentibus perturbatam, ita ut cuncti apostoli mortis periculum formidarent; uideamus que causa est, quod una eademque nauicula hic in tranquillitate doctrinam populis tribuit, ibi in tempestate discipulis  metum mortis indicit; presertim cum ibi etiam cum ceteris apostolis Simon Petrus esset. Hec autem est causa periculi: erat ibi Simon Petrus, sed erat pariter et proditor Iudas. Quamuis enim illius fides fundaret nauiculam, huius tamen eam perfidia conturbabat. Tranquillitas est ubi solus Petrus nauigat, tempestas ubi Iudas adiungitur. Licet esset Petrus firmus suis meritis, perturbatur tamen criminibus proditoris . Metuentibus igitur discipulis, anxiante Petro, dormiebat Dominus. Durum forte uideatur quod, anxiante Petro, [c 1Kb] dormiebat: dormiebat Petro, ne uigilaret Iude; unius igitur delicto cunctorum merita quatiuntur. Obdormit Christus, uentorum spiramina concitantur; quisquis enim peccatum admittit, statim  et dormire sibi facit Dominum, et procellam sibi spiritum suscitat immundorum: necesse est autem diabolica insurgat tempestas, cum Domini serenitas conquiescit.

7. Igitur si unius Iude peccato cuncti periclitantur apostoli, [d 1Kb] hoc exemplo caueamus perfidum, caueamus proditorem, ne per unum plurimi fluctuemus. Quin etiam 441 huiusmodi abiiciamus de nostra nauicula, ut non obdormiat, sed uigilet in nobis Dominus, atque eo uigilante, nulla nos spiritalis  nequitie procella concutiat. Ubi enim fides integra est, ibi Saluator docet, uigilat, et exsultat; ibi requies, ibi tranquillitas, ibi cunctorum est medicina: ubi autem fidei est admixta perfidia, ibi Christus torpet, dormit, et piger est; ibi metus, ibi tempestas, ibi omnium est discrimen: pro actibus enim nostris Dominus nobis obdormit aut uigilat.



SERMO XXXuIII. De Gratia Baptismi.

Hoc titulo non solum in uet. edit., sed etiam in pluribus probatioribusque mss. inscribitur hic sermo: at in Remig. eidem prefigitur, de festo Epiphanie. Et certe non obscurum uidetur illum non multo post hoc idem festum ad catechumenos habitum esse, ut ad studium accipiende baptismatis gratie excitarentur.  Nihil Ambrosii prefert: sed equiori iure attribui Maximo potest; et cum sermoni X et XI supra editis pulchre conueniat, existimare licet tres hos sermones designatos esse a Gennadio, ubi prodidit eumdem episcopum de Baptismi gratia librum, uetustiss. libros, edidisse.

1. Quia constat, sicut ante dies prosecuti sumus, Iesum Christum non sui causa baptizatum esse, sed nostri, debemus, fratres dilectissimi  gratiam baptismatis eius omni festinatione suscipere, et de fonte Iordanis, quem ille benedixit, benedictionem consecrationis haurire; ut in eum gurgitem, in quem illius sanctitas mersit , nostra peccata mergantur: scilicet ut eadem aqua, que Dominum circumdedit,  et seruulos circumpurget; quatenus ex uenerabili Christi lauacro nobis unda sancta proficiat, et iisdem uestigiis atque mysteriis, quibus benedictionem a Saluatore est mutuata, [a 1Kb] nos fotu beatiore purificet, gratiamque quam a Christo suscepit, in christianos refundat.

2. Ergo, fratres, tingi debemus eodem fonte, quo Christus; ut possimus esse, quod Christus. Nam, quod salua fide dixerim, licet baptismum utrumque sit Domini, tamen gratius puto hoc baptismum esse, quo nos abluimur, quam illud quo Saluator baptizatus est. Hoc enim celebratur per Christum, illud celebratum est per Ioannem: in illo se magister excusat, in isto nos Saluator inuitat: in illo iustitia semiplena, in isto Trinitas est perfecta: ad  illud sanctus uenit, sanctus egreditur: ad illud peccator uenit, et sanctus abscedit: in illo benedictio confertur mysteriis, in isto per mysterium delicta donantur. Baptizari ergo, fratres, debemus eodem gurgite, quo Saluator: sed ut eodem fonte mergamur, non nobis orientalis petenda est regio, non fluuius terre Iudaice; [b 1Kb] ubique enim nunc Christus, ubique Iordanis est. Eadem consecratio, que orientis flumina benedixit, occidentis fluenta sanctificat. Unde et si forte nomen fluuio aliud sit e seculo, inest tamen illi mysterium e Iordane.

 3. Denique iisdem sacramentis res agitur, quibus et tunc gesta est, nisi quod gratia pleniore; tunc enim Trinitatem carnalibus oculis uidimus, modo eamdem Trinitatem fidei oculis contemplamur: tunc Christum uix humanus uultus aspexit, nunc eumdem mens humana complectitur: tunc Spiritus sanctus uelut columbe specie hominem circumfudit, modo se in interiora hominis ipsa uirtute diuinitatis infundit: [c 1Kb] tunc Pater ad nos propter Filium longo auditu uocis aduenit, modo autem descendit ad nos pariter ipse cum Filio. Plenior ergo gratia est, ubi Deus non assumpta specie descendit ad homines, sed propria substantia descendere dignatur ad filios; ibi enim tamquam incredulis fidem uult signis corporalibus persuadere, hic tamquam fidelibus gratiam  spirituali uirtute conferre. Plenioris ergo gratie est Deum uidere, sicut est Deus, quam uidere eum sic, ut requiras eum. Hic est perfecta Trinitas, ibi adhuc 442 scrutanda diuinitas. Plenior igitur est gratia [d 1Kb] Deum propria ueritate cognoscere, quam in assumpta specie suspicari.

4. Faciamus ergo ipsi pro nobis, quod Deum uidemus fecisse pro nobis: faciamus circa nos, quod fieri circa se Ioannes optauit. Si ille qui erat propheta et Sanctus, Saluatoris baptismum concupiuit; quanto magis nos peccatores et indigni gratiam hanc debemus ambire! uidete misericordiam Saluatoris: hoc nobis sponte defertur, quod propheta postulans non meretur accipere.

5. Quid autem cause sit quod Ioannes petierit  Christi baptismum, nec acceperit, debemus aduertere. Ait enim illi Dominus postulanti: Sine modo; sic enim decet nos implere omnem iustitiam . Scimus autem quod Ioannes Baptista typum legis gerebat. Iustum ergo erat, ut ipse baptizaret Dominum; scilicet ut quemadmodum secundum carnem de Iudeis Saluator est genitus, ita et secundum Spiritum de lege Euangelium nasceretur; ut unde successionem ducebat originis, exinde et traditionem consecrationis acciperet. Hoc est igitur, quod ait: Sic enim decet nos implere omnem iustitiam. Iustum enim erat, ut mandata Legis, que ipse condiderat, ipse compleret, sicut alibi dicit: Non ueni Legem soluere, sed adimplere .



SERMO XXXIX. De Camelo.


Rom. edit: ut hunc sermonem euangelio dominice XIu post Pentecosten adaptaret, illi exordium propria auctoritate prefixerat. Quam autem absurde id uoluerit, inde cognoscitur, quod hunc sermonem haud multo post Epiphaniam habitum constet. Quedam porro in illo reperimus tantum cognationis cum sermone 20 a nobis reiecto preferentia, ut utriusque eumdem fuisse auctorem arbitremur. Nec profecto desunt que illum Maximo uideantur asserere: sed nulla suppetunt, que Ambrosio.

 1. [a 1Kb] Dicit in Euangelio Dominus iehsu Christus: Facilius est transire camelum per foramen acus, quam diuitem intrare in regnum celorum . Que sententia uereor ne forte uobis conueniat, qui diuitias seculi huius aut habetis, aut queritis. Sicut enim cameli animal, quod est tortuosum atque deforme, peruersitas ipsa corporis per angustissimam acus cauernam preterire non patitur: ita et diuites oneratos auaritia, et cupiditate fedatos, ipsa uite deformitas per arctam uiam regni minime introire permittit; ait enim idem Dominus: Arcta et angusta uia est, que ducit ad uitam .

2. Igitur in camelo [b 1Kb] difficultatem transitus prestat habitudo membrorum, in diuite autem impedimentum magnitudo efficit peccatorum; gibbus enim  quidam est anime turpe quid uel cogitare, uel facere: ac mentis quedam tortuosa deformitas, in mundi rebus semper intendere, et ab Ecclesie sancte limine curis secularibus auocari. Unde mihi uidetur hanc deformitatem corporis propheta spiritaliter elocutus, feditatem morum potius indicasse, cum dicit: Non glorietur gibbosus sicut rectus ; quasi sic diceret: Non glorietur peccator uitiorum suorum prauitate distortus, sicut gloriatur iustus conscientie bone simplicitate directus. Quamuis enim, o peccator, proceritate corporis gaudeas, quamuis scapularum tuarum equalitate leteris; anima tamen tua morum prauitate deformis est.

3. Recte ergo camelo comparatus est diues; siquidem illum a transitu acus corporis crassitudo reuocat,  hunc ab ingressu Ecclesie patrimonii sollicitudo detentat: et sicut illum paruum foramen non capit oneratum mole membrorum; ita et hunc introitus sanctus non suscipit grauatum cumulo delictorum. Uterque habet propriam sarcinam suam, ille oneratus est carnibus, iste peccatis: et sicut ille inhabilis est angustissime acus cauerne; ita et hic inconueniens est beatissimo Dei regno: ad quod camelum [c 1Kb] corpore incompositum natura, hunc autem prauum uoluntas efficit.

443. 4. Hec autem dico, fratres, de iis qui festiuissimam diem sancte Epiphanie, ne in Ecclesia procurarent, patrimoniorum suorum compedibus sunt detenti, et terreno quodam obligati sunt uinculo, ut uenire eis ad domum Domini non liceret. Non quod  eos quidpiam detineat, sed quod ita propriis sint actibus implicati, ut iam arbitrium uiuendi sue potestatis amiserint: et dum sollicitudinem patrimonii exhibent, animarum medicinam penitus non requirant.

5. Quid mihi, o diues, difficultatem temporis obiicis? Quid necessitatem ingeris repentinam? Si cor habes, intellige quia omni necessitate maior necessitas  est salutis: et utilior est causa prius curare uitam, tunc peculii damna sarcire; ne dum augmentum patrimonii querimus, sentiamus anime detrimentum. Sed forte iudicem metuis, quem in secretario reliquisti. Mihi crede quod magis Deum iudicem metuere debes, qui de ipso tuo iudice iudicabit. Illum ergo metuis, qui mox accipiet successorem: Dominum non metuis, cui nemo aliquando succedit? Considera itaque iudicii imminentem diem, et inextinguibiles gehenne flammas, stridorem horrendum dentium, tenebrarum ultimum cruciatum; et si potes, relicta Ecclesia, secularibus sollicitudinibus implicare. uereor enim ne dum mundi diuitias queritis, inueniatis potius diuitias peccatorum; et repertis thesauris seculi, celestes thesauros amittatis.



SERMO XL. De ieiuniis et eleemosynis.


Ut sermo in epistolam Dominice XXIII post Pentecosten ex hoc fieret, edit. Rom. et ueram eius inscriptionem immuta erat, et in textum uerba nonnulla inseruerat, quod utrumque restituimus. Ipsa autem dicendi ratio tantopere opposita est Ambrosiane, ut cuiuis potius quam illi possit ascribi.

1. Non dubito, fratres, contristari uos quotiescum que absentem me a uobis necessitas facit; dum enim quem diligitis, non uidetis, tamquam boni filii pietatis stimulis laboratis. Sed quamuis corpore uos ego interdum deseram, spiritu tamen uos non relinquo; quocumque enim iero, dilectio uestra me sequitur: ubicumque fuero, ibi mecum uestra fraternitas commoratur.  Quisquis enim in Christi mandatis permanet, necesse est ut Christi adhereat sacerdoti: et licet longe positus uideatur, fit tamen proximus, dum illum unius fidei gratia representat. Ille se sane separatum a sacerdotibus putet, qui actibus malis separatus a Christo est. Atque ideo, fratres, uos qui mandatum Saluatoris facitis, quamuis absentes a me fueritis corpore, dilectione tamen mihi minime defuistis. Ita quos separabat longitudo terrarum, Christi gratia connectebat.

2. Sunt autem nonnulli inter uos, fratres, quorum licet uultus in Ecclesia uideamus, cor tamen eorum in agris esse cognoscimus: et presentiam quidem eorum consideramus in plebe, sed conuersationem eorum inuenimus in rure. [d 1Kb] De quibus dicit Apostolus: Et  gloria in pudendis ipsorum, qui terrena sapiunt ; ii enim de terra semper cogitant, de terra tractant, que terrena sunt, sapiunt. His conuenit diuina illa sententia, qua dicitur: Terra es, et in terram redibis : qui ideo aliquando ad Ecclesiam ueniunt, non quia ex fide christiani unt, sed ne christiani ab hominibus non putentur.

 3. Quibus cum ieiunium indicitur, de intemperie se temporis semper excusant; dicunt enim estiuis mensibus: Dies longa est, torrentior sol est, sitim ferre non possumus, poculis nos refrigerare debemus; hiemis uero tempore: Graue frigus est, rigores sunt pessimi, algorem tolerare nequimus, escis calefieri nos oportet. Ita homines quorum animus semper est in prandio, prandendi sibi causas inquirunt: et dum se a ieiuniis excusant, tempora Creatoris [a 1Kb] accusant.

4. Dic mihi, o delicate christiane, [b 1Kb] qui estum solis ieiunando 444 ferre non potes, numquid estus, quem sustenturus es, torrentior est gehenna? numquid hiems horridior est tenebris, quibus retrudendus es. In exteriores enim tenebras abiicientur peccatores:  ibi erit fletus et stridor dentium ; sicut ait Dominus: stridor, inquam, dentium ad instar hiberni temporis semper erit in illis tenebris. Ergo sicut penetrante algore hiemis, toto homines corpore contremiscunt; ita et interueniente conscientia frigida delictorum, graui peccatores dentium stridore quatientur. Ita miser peccator, dum hic hibernum rigorem metuit, ibi tenebrarum frigus incurrit: dum hic estum solis euitat, ibi gehenne sustinebit ardorem.

5. His autem ipsis hominibus cum dixerit, ut aliquid pauperibus largiantur, statim obiiciunt: Necessitates infinite sunt, tributa sunt grauia, fiscalia explicare non possumus. Et tanta tibi ingerunt, ut quasi reum te statuant, cur hoc ipsum illos uolueris commonere, non intelligentes quod ii sunt inimici  crucis [c 1Kb] Christi, qui non intelligunt quod omnibus necessitatibus salutis sit necessitas preferenda, et quod tributum reddere alii prodest: eleemosynam facere ipsi proficiat, qui largitur; tributi enim redditio illi prestat beneficium, qui accipit, eleemosyne autem operatio ei confert meritum, qui ministrat. Tributi, inquam, redditio detrimentum infert soluenti, eleemosyne erogatio lucrum tribuit eroganti; ditior enim fit uir misericors, posteaquam minus habere incipit pauperibus largiendo.

6. Beata igitur est eleemosyna, que et accipientem reficit, et letificat erogantem: Hilarem enim datorem diligit Deus : atque ideo [d 1Kb] melius est illi plus dare. Letus ergo et hilaris est, qui pauperibus subministrat. Recte plane letus est, quia  per nummulos paucos eternos thesauros sibi celestes acquirit. Et contra, semper tristis est et mestus, qui tributa dissoluit. Nec immerito tristis est, qui  ad solutionem non dilectione adducitur, sed terrore constringitur: Christi enim debitor letus, Cesaris tristis est; quia hunc ad soluendum amor cogit, illum pena compellit. Hic premiis prouocatur, ille suppliciis coarctatur.

7. Dicit sanctus Apostolus: Diuitibus huius seculi precipe non sublime sapere, et neque in incerto diuitiarum sperare . uides ergo, o diues, quia sunt tue incerte diuitie. Quid ergo aurum congregas, in quo nulla certa fiducia est? [e 1Kb] Auri tui auaritia cesset, et terra est: solidi tui cupiditas auferatur, et sordes sunt. Aurum enim et argentum uilis est et abiecta materies: ubi aurum increuit humana concupiscentia, tunc et his speciebus accreuit ambitio; aurum enim et argentum non pretiosum  natura instituit, sed hominum uoluntas effecit.



SERMO XLI. De eo quod dicit Dominus in Euangelio: uulpes foueas habent, etc.

Hic titulus est quem huic sermoni antique edit. ac mss. indidere: at Rom. edit. eum habitum prenotauit In festo S. Basilii: ubi non attenderunt eiusdem edit. curatores parum credibile uideri etate Ambrosii, quem huius sermonis auctorem ferunt, Basilii natale iam tum celebrari solitum esse Mediolani. Hoc igitur unum asseri potest preter nonnulla que ex Comment. in Luc. lib. uII, num. 30 et 31, huc translata sunt, Ambrosianum hic nichil esse.

1. Si diligenter [f 2Kb] aduertit capitulum euangelicum, quod hodie lectum est, uestra dilectio, sensus  uestros id ipsum capitulum potuit permouere, cur Dominus sicut Scriptura refert, cum ab altero interpellatus fuerit, ut eum quocumque iisset, causa religiosi seruitii sequeretur: alteri magis dixerit: Sequere me ; et illo spreto atque despecto, alium potius tacentem nec opinantemque delegerit? Et cum utique acceptius uoluntarium obsequium esse soleat, quam coactum; et seruitium plus placeat non quod imperio exigitur, sed quod sponte defertur: cur ergo iste respuitur, cur uelut indignus etiam recusatur? Ait enim ad eum 445 Dominus: uulpes foueas habent, et uolucres celi nidos: Filius autem hominis non habet, ubi caput reclinet 

2. Primum itaque hoc considerare debemus, quod  non est acceptor Dominus personarum  sed pro [g 1Kb] qualitate morum rependat dilectionis affectum: et eum eligat non  qui uerbis promptus, deuotione piger, sed qui fuerit lingua tacitus, mente deuotus, de quo dicit Propheta: Tacitum te faciens, sapiens uideberis . De illo autem qui petulanter loquitur, refert Scriptura: Non omnis qui dicit mihi, Domine, Domine, intrabit in regnum celorum: sed qui fecerit uoluntatem meam . Hinc ergo discimus quod ad Dominum non tam ore quam corde clamandum est.

3. Igitur Saluator noster, qui cogitationes hominum [a 1Kb] sensusque peruideat, audiens quidem uocis obsequium, mentis autem uersutiam recognoscens, tali illum animali comparat, quod aliud uoce indicet, aliud moribus operetur; uulpes enim latratu canis resonat, dolo rapinam fraudis exercet. Tacentem ergo nec opinantem assumit. Tacebat quidem  lingua, sed spiritu loquebatur; intelligimus enim quam deuotus fuerit, qui sicut ipse asseruit, patrem reliquit mortuum, ut uite Dominum reperiret. Ait enim: Permitte mihi prius ire, et sepelire patrem meum . Mortuum ergo illum reliquerat, quem ut reuertens sepeliret, exorat. Non eum dolor retinuerat, non mors retardauerat; quia festinabat ad uitam. Necdum morientis clauserat oculos, necdum rigentia membra condiderat; statim ut comperit aduenisse Dominum, oblitus paterne pietatis, affectum maiorem pietate credidit plus Christum diligere, quam parentem. Legerat enim fortasse propheticam lectionem, que dicit: Obliuiscere populum tuum, et domum patris tui ; propterea oblitus est patrem, dum memor est Saluatoris.  Audierat etiam Euangelium Domini: Qui plus dilexerit patrem aut matrem, non est me dignus .

4. Ita cum Tobias iustificetur, cur sepulture causa prandium dereliquerit ; hic probatur, cum causa Christi patris reliquerit sepulturam. Ille enim non ueretur, ne interueniente opere, terreni prandii epulas pretermitteret: hic metuit ne, interueniente mora, refectionem panis celestis amittat. Unde cum Christi contemplatione sepulturam omnibus debeamus, hic amore Christi patris deseruit sepulturam.

5. Discutiamus itaque primo illius interpellationem, responsionemque Domini Saluatoris. Ait enim ille: Sequar te quocumque ieris . Prompta quidem, [b 1Kb] sed superba professio. Iturus  enim ad passionem erat Dominus, descensurus ad inferos, ascensurus ad celum; numquid in omnibus illum potest fragilitas humana comitari? Stulta est ista presumptio potius, quam religiosa confessio. Siquidem et Petro apostolo dicitur a Domino, cum estimaret se sequi per omnia Saluatorem: Quo ego uado non potes me modo sequi . Et cum pertinaciter insisteret, ac se ab eo nec morte diceret separandum; tamquam iactantie condemnatus audit, quod esset Dominum tertio negaturus. Ita qui promittebat a confessione Christi nec morte  diuelli, ab eius societate, interrogatione ancillule separatur: et nisi uelut modum quemdam statuens, tertio eum dixisset Dominum negaturum, forsitan sepius interrogatus, frequentius denegasset.

6. Quid ergo respondetur illi petulanti? uulpes foueas habent, et uolucres celi nidos, et Filius hominis non habet, ubi caput reclinet . uidete cui rei subtiliter comparetur: est enim hoc genus animalis fallax, et insidiis semper intentum, rapina fraudes exercens, quod nichil tutum, nichil otiosum, nichil patitur esse securum, quod inter ipsa quoque hominum domicilia predam requirat.

7. Quam comparationem non solum propter illum scriptam puto, sed propter plerosque etiam christianos, qui ore quidem Deum confitentur, moribus  autem uulpium fallacia diuersantur; omnis enim christianus, qui sua uult peccata celare, hic spiritaliter uulpes est. Sicut enim uulpes propter fraudes suas in latibulis demoratur; ita et peccator tacens propter conscientiam suam peccatorum foueis delitescit: et sicut illa non audet inter medias hominum turbas morum suorum ostendere fallaciam; ita et hic erubescit in media Ecclesia conuersationis sue nequitiam confiteri. 446 uulpem plane dixerim omnem christianum, qui suo insidiatur uicino, qui quotidie nititur fines alienos arrodere, fructus inuadere, animalia deuorare, et quod est familiare huic tempori, non iam uulpium more pullos, sed luporum more rapere porcos: qui dum [c 1Kb] suo labore possit se iuuare, ferarum rabie predam captat alienam.

 8. Hereticos etiam omnes arbitror uulpibus comparandos, qui cum in domo Domini habitare non possint, conuenticula sibi quedam uelut foueas preparant tenebrosas, in quibus pertinaciter latentes, insidiantur Ecclesie; ut si qua innocens anima forte processerit, uelut pullum galline matris absorbeant. Insidiantur, inquam, uulpes Ecclesie, hoc est, heretici euangelice illi galline, de qua ait Dominus: Quoties uolui congregare filios tuos, sicut gallina colligit pullos suos sub alas suas? Sed ipsa sicut Samson ardentes faces uulpibus religauit.



SERMO XLII. Increpatio ad plebem de eo quod scriptum est in Euangelio: Qui habet, dabitur ei; et: Cantauimus uobis, etc.

 Cur hunc sermonem nominatim cuipiam Patri potius quam alteri assignemus, nichil occurit: ne uero Ambrosianum esse putemus, nichil non reclamat.

1. Frequenter studueram apud me ipsum, fratres, subtrahere uobis Dominice predicationis eloquia, ac non elargiri sepius sermonum celestium sacramenta. Siquidem nichil prosit offerre pabula recusanti, et potum porrigere minime sitienti: cur id quod offeras, non tam libenter hauriat, quam fastidiose uelut turbulentum reddat; atque ita sicut et poculi sinceritas uitietur, et causas delicti fastidiosus  potator inueniat? Sic ergo et caritati uestrex ingerere Dominici poculi predicationem forte superfluum est; cum id anima uestra clausis uisceribus non tam sitienter hauriat, [a 1Kb] quam dissimulanter effundat. Fundit enim mandatum Domini, qui illud aure sua percipit, corde non continet; in superficie enim quadam corporis illud gestans, ac minime ad interiora transmittens quod audiuit, dum obliuiscitur, seriem predicationis effundit, et ita [b 1Kb] domum uacuus repedat, qui de Ecclesia onustus exierat.

2. Dicite enim mihi, quis de uobis cum ad hospitium redierit, dicet: Hodie audiuimus episcopum de eleemosynis disputantem, rem utilem predicauit, debemus pauperibus misereri? Prosecutus etiam est de idolorum exsecranda cultura, requiramus ne  ignorantibus nobis in possessione nostra sit idolum. Admonuit etiam festinare debere catechumenum ad gratiam fidei, offeramus familiole nostre ut fidem quisquis est fidelis, accipiat; ne forte ratio salutis eorum queratur a nobis, quia uita eorum ex nostro pendet arbitrio. Nemo de Dei rebus cogitat, nemo de die iudicii loquitur, quasi aut per omnia uicturi, aut per omnia morituri. Mihi credite, ita uiuimus in hoc seculo, ut corpore moriamur: ita morimur, ut rationi reddende uiuamus. Moritur interim homo, sed actuum causa non moritur: uiuente autem causa, necesse est ut cause sue persona non desit, sicut ait propheta: Ecce homo, et opera eius.

3. uolueram ergo subtrahere uobis Dominice predicationis eloquia, non quod iratus hoc facerem,  sed ut Euangelicam sententiam custodirem. Ait enim Dominus: Qui habet, dabitur ei, et abundabit: et qui non habet, id quod habet, auferetur ab eo . Habenti ergo dari iussit; et non habenti non solum non dari sed etiam id quod habet, auferri. Que sententia superflua uobis forsitan uidetur: ego autem dico recte ac sapienter Dominum precepisse. Habenti ergo iubetur dari. Meretur plane accipere, qui ita laborauit, ut propria sollicitudine anime sue diuitias spiritales acquireret: ut puta quis continentie forti proposito cepit castimonie custodire uirtutem, meretur audire que castitatis remuneratio sit futura; ut [c 1Kb] ad uirtutis obseruantiam audiens remunerationis gloriam, facilius possit pugnam, quam cepit, atterere. Alius ad misericordiam  promptus debet audire quia ipsi miserebitur Deus, et qui hanc terrenam substantiam celestibus diuitiis repensabit, necesse est 447 ut auscultans uicissitudinem celestium premiorum, promptior ac libentior opus Domini prosequatur, et ad misericordie quod habet bonum, largitatis addat augmentum. Ideo ait Dominus: Qui habet, dabitur ei, hoc est, qui diues fuerit bonis operibus, hic magis euangelica predicatione ditetur.

4. Ceterum si fornicatori predices, et dicas quod uirgo debeat permanere; et auaro quod omnia sua  distrahere debeat atque donare, stultitia illi est. Hanc enim predicationem ridiculam putat, sicut ait Apostolus: Animalis autem homo non percipit que sunt spiritus Dei; stultitia enim est illi . Tale enim est iis predicare quod perfectum est, quale si mendicum pannis obsitum holoserica uelis induere, et esurientem rusticum placento delectare; necesse est enim ut ab utroque recusaretur oblatio. Illi enim displicet holoserica, qui necessaria magis frigori uestimenta desiderat: huic placentum amarum, dum escam magis saturitatis exquirit. Istis ergo personis auferenda potius sunt, que sua sunt, sicut ait Euangelium: Etiam id quod habet, auferetur ab eo; hoc est, cogendus fornicator pannos sue corruptionis abiicere, compellendus auarus est panem  sue cupiditatis exponere.

5. uereor autem, fratres, ne euangelica lectio plerisque de uobis congruat, que ait: Cantauimus uobis, et non saltastis: lamentauimus, et non plorastis . Annuntiamus ergo uobis regni celestis gaudium, et minime corda uestra motu quodam alacritatis exsultant: predicamus triste iudicium, et sensus uestri ad penitentiam in lacrymas non prorumpunt; infidelitatis enim genus est in diuinis rebus nec gaudere prosperis, nec flere contrariis. Saltationem ergo a nobis requirit Dominus, non utique sinuosi uolubilitatem corporis, [d 1Kb] sed extollentis se fidei sanctitatem. Sicut enim qui corporaliter saltat, nunc ere suspenditur, nunc ad altiora iactatur, nunc alternis saltibus loca diuersa  collustrat: ita et qui spiritaliter saltat, interueniente fide, modo in eris sublimitate erigitur, modo ad siderum altiora sustollitur, modo diuersis cogitationum saltibus paradisum, celumque collustrat. Et sicut qui corporaliter saltat, uolubilitate membrorum se exercens, gyrum sibi saltationis acquirit: ita et qui spiritaliter saltat, fidei alacritate semper se mouens, gyrum sibi totius orbis assumit.

6. Solent autem homines, sicut mos est, in suis uotis, hoc est, nuptiis, precipue saltare uel canere; unde et nos habemus uotiuas nuptias, quibus saltare uel canere debeamus. uota enim nostra celebrantur, quando Christo Ecclesia copulatur, sicut ait Ioannes: Qui habet sponsam, sponsus est . Propter has ergo nuptias saltare nos conuenit.  Siquidem Dauid rex pariter et propheta, cum multa cecinerit, ante arcam Testamenti etiam saltasse dicitur ; elatus enim gaudio, in saltationem prorumpit: preuidebat enim in spiritu Mariam de germine suo Christi thalamo sociandam. Unde ait ipse: Et ipse tamquam sponsus procedens de thalamo suo . Ideo ipse pre ceteris prophetiarum auctoribus plus cantauit; quia letior cunctis per hec gaudia suos posteros coniugabat: et ad propria uota solito dulcius inuitans, docuit nos quid in ipsis nuptiis facere deberemus, cum ille  ante nuptias tanta exsultatione saltauerit. Ante arcam ergo saltauit propheta Dauid: arcam autem quid, nisi sanctam Mariam dixerimus? Siquidem arca intrinsecus portabat Testamenti tabulas, Maria autem ipsius Testamenti gestabat heredem: illa intra semet Legem, hec Euangelium retinebat; illa Dei uocem habebat, hec uerbum. uerumtamen arca intus forisque auri nitore radiabat, sed et sancta Maria intus forisque uirginitatis splendore fulgebat: illa terreno ornabatur auro, ista celesti.



448 SERMO XLIII. Increpatio ad populum quod Ecclesiam non frequentet.

Magni uiri hunc sermonem Ambrosii esse existimantes, concilium, cuius in eo mentio exstat, non nisi Aquileiense  opinati sunt. Sed ut potius de hoc quam de alio agi credatur, nichil occurrit. Quod autem eumdem sermonem pro Ambrosiano illi habuerunt, fidem editionum hac in re secuti sunt. Ceterum ut non dicamus illum inueniri in antiq. cod. Gall. cuius sermones omnes tribuuntur Augustino, nichil ei neque in stylo neque in argumento inest, quod Ambrosio nostro conueniat.

1. Deberem, fratres, post hos complures dies aliquid uberius predicare, et reuertens a tanto examine sacerdotum, dulci uos sermone reficere. Bene dixi examine sacerdotum: quia sicut apes de diuinarum Scripturarum flosculis suauia mella conficiunt, et quidquid ad medicinam pertinet animarum, oris sui arte componunt. Recte comparantur apibus sacerdotes; quia sicut apes castitatem corporis preferunt,  cibum uite celestis exhibent, aculeum legis exercent; puri enim ad sanctificationem, suaues ad refectionem, seueri sunt ad ultionem. Apibus plane sunt comparandi, qui uelut alueario quodam gratia matris Ecclesie continentur, in qua diuersorum meritorum cellulas dulcissimis predicationibus componentes, de uno Saluatoris examine christianorum examina multa producunt.

2. Cum semper, fratres, non cessauerim uos paterna pietate corripere, miror nichil uos tot meis commonitionibus profecisse, et doleo quod frequens predicatio mea non uos profectu aliquo salutis corrigat, sed quadam contestationis pena constringat. Predicatio enim sacerdotis in plebe saluandis est correctio, et contestatio iudicandis; contestamur  enim illis ante iudicium, quod illos maneat in ipso iudicio; ut tunc omni excusatione submota, et rei sint de peccatis, et obnoxii de contemptu. Unde et ego interdum parcens uobis tacere uelim: sed malo uos contumacie causas reddere, quam me negligentie sustinere iudicium.

3. Comperi enim, fratres, quod per absentiam meam ita rari quique ad Ecclesiam ueniatis, ita pauci admodum procedatis, quasi me proficiscente, mecum pariter ueneritis, et quasi cum necessitatibus ego pertrahor, uos mecum traxerit ipsa necessitas. Pariter ergo a domo Dei absentes sumus, sed hoc interest, quod me absentem necessitas efficit,  uos uoluntas. Nescitis quia etsi ego ab Ecclesia desum, Christus ab Ecclesia sua, qui est ubique, non deest? uenis, frater, ad Ecclesiam, non inuenis ibi episcopum: sed si fideliter uenis, inuenies ibi episcoporum episcopum Saluatorem. Nam christianus qui tunc tantum procedit ad Ecclesiam, quando episcopus presens est, non tam Dei causa uidetur processisse, quam hominis: nec implesse christiani timentis officium, sed amici deferentis obsequium.

4. Quid autem ego uos arguo, cum possitis me uno sermone conuincere ? Conuincor enim cum in hac parte clericos uobis magis uideo negligentes. Quomodo enim possum corrigere filios, cum fratres emendare non possim? aut qua fiducia succenseam laicis, cum a consortibus pudoris  uerecundia conticescam? Ego autem, fratres, non de omnibus loquor. Sunt certe quidam deuoti, sunt et alii negligentes: ego neminem nomino, conscientia sua unumquemque conueniat.



SERMO XLIu. Post increpationem allectio ad populum.

Habetur hic sermo sub hac inscriptione in mss. Gall. atque Lugd.; in uet. autem edit. pro allectio ponitur consolatio: at Rom. edit. titulum qui non tam sensu quam uerbis distaret, concinnauit. Hanc uero concionem pronuntiatam esse post superiorem non ambigimus; eiusque auctorem nonnulla ex Hieronymo cap. 62 in Mattheum, plura ex Ambrosio lib. uI. in Lucam, num. 96 et 97, mutuatum cernimus, quem ut alium existimemus ab Ambrosio, cuncta inducunt.

 1. Amarior fortasse fuerit [a 1Kb] increpatio mea superioribus predicationibus, quod plerosque de uobis acrius magisterii seueritate conuenerim, et sim prosecutus que 449 aliquantis non blandimenta deferrent, sed tristitiam irrogarent. uerum nichil mea interest; ego enim gaudeo sciens discipuli tristitiam magistri esse letitiam. Tunc enim auditor proficit, quando austeriora annuntiat predicator: tunc ei salus gignitur, quando tristitia emendationis ingeritur; dicit enim beatus Apostolus: Nam que secundum Deum est tristitia, penitentiam in salutem stabilem operatur .

2. Recte ergo letor, quia salutem operor: cum obiurgo, mereat licet filius mei asperitate sermonis; me tamen delectat, qui proficere illum intelligo per  merorem. Ait sanctus Apostolus: Quis est enim filius, quem non uerberat pater ? Non enim osculatur semper pater filium, sed et aliquando castigat. Ergo quando castigatur, qui diligitur, tunc circa eum pietas exercetur. Habet enim et amor plagas suas, que dulciores sunt, cum amarius inferuntur; dulcior enim est religiosa castigatio, quam blanda remissio. Unde ait propheta: Dulciora sunt uulnera amici, quam uoluntaria oscula inimici .

3. Igitur, fratres, quia post tot increpationis mee utilia uerba credo uos benignitate sensuum profecisse, de sacris litteris aliqua conferamus. Sicut enim  fons, qui non solito humore distillat, exagitatur surculis, et ita largior inuenitur, ac primum ex eo turbida aqua producitur, ut unda purior subsequatur: sic ergo et sanctitas uestra exasperata quidem fuerat austeritate sermonis, sed deuotior facta est dulcedine pietatis. Turbulentum enim quiddam uestri animi forsitan retinebant, sed iam ex uestris moribus profluit omne quod purum est.

4. uideamus ergo quid sit quod ait ad discipulos suos Dominus: uos autem quem me esse dicitis ? Non igitur tamquam ignarus interrogat Dominus, quid de eo populi discipulique sentirent: sed tamquam sciens uniuersorum mentes, fidem manifestare uoluit singulorum; ut quod corde credebant Dominum, alii Hieremiam, alii Ioannem Baptistam, Petrus solus Christum Dei Filium confitetur.  Gradus quidam sunt fidei, et qui deuotius credit, religiosius confitetur.

5. Pro hac deuotione dicitur Petro: Beatus es tu, Simon Bariona; quoniam caro et sanguis non reuelauit tibi, sed Pater meus, qui est in celis. Et ego dico tibi: Tu es Petrus, et super hanc petram edificabo Ecclesiam meam . Cum uocaretur ergo Simon, per hanc deuotionem uocatus est Petrus. Legimus, dicente Apostolo de ipso Domino: Bibebant de spiritali consequente eos petra, petra autem erat Christus . Recte igitur quia petra Christus, Simon nuncupatus est Petrus; ut qui cum Domino fidei societatem habebat, cum Domino haberet et nominis Dominici unitatem: ut sicut a Christo christianus dicitur, ita et a petra Christo  Petrus apostolus uocaretur.

6. Sed nec populorum opinionem possumus reprobare, qui unum de prophetis Dominum estimabant . Nam ideo nonnulli uelut Eliam Saluatorem forsitan putauerunt; quia ad celos Elias sicut Saluator ascendit . Sed non sicut Elias Christus est; ille enim ad celos rapitur, iste regreditur: ille tamquam infirmus ignea quadriga subuehitur, hic tamquam Deus propria uirtute portatur: ille sicut homo ducitur, hic sicut Saluator ascendit: ille ducentes sequitur angelos, comitantes sibi angelos iste precedit. Denique iidem angeli remeantes in terram a Domino Saluatore dixerunt ad Apostolos: uiri Galilei, quid statis aspicientes in celum? Hic iehsu qui receptus est a uobis, sic ueniet quemadmodum  uidistis eum euntem in celum .



SERMO XLu. De primo Adam et secundo.

Hunc sermonem uel potius sermonis fragmentum, e uat. cod. scripto iussu cardinalis Bononiensis an. 1470 desumptum exhibemus, non quidem quod in eo quidquam deprehendamus Ambrosiani, sed quia scriptio non inelegans, et sancti Doctoris nomine in ms. prenotata, cum alioqui nusquam quod sciamus, edita fuerit, saltem ut in appendice locum habeat, nequaquam indigna uideatur.

1. Audite, fratres karissimi, quale est legis myserium. Primus homo de terra et celo; secundus de  celo et terra: hic ex Deo et Maria, qui de terra; ille de terra et Spiritu, qui de celo est. Uterque tamen ex uirgine, et sine coitus permixtione est: hic ex incorrupta, ille ex intacta; 450 quia nullo adhuc semine, nec uomere fuerat sauciata nec imbre. Per primum uita amissa, per secundum reddita. Primus acceptam perdidit gratiam, secundus cum uita tribuit gratiam: primus suasu uirginis cecidit, secundus partu uirginis, quod iacebat, erexit: primus peccando mortis penam protulit, secundus patiendo indulgentiam contulit: primus pro culpa de paradiso eiectus, secundus pro gloria cruci mundo affixus.

2. Ergo malum per feminam, immo per feminam bonum; quia per Euam cecidimus, per Mariam stamus: per Euam prostrati, erecti per Mariam: per  Euam seruituti addicti, per Mariam liberi effecti. Eua nobis sustulit diuturnitatem, Maria nobis reddidit perpetuitatem: Eua nos damnari fecit per arboris pomum, Maria absoluit per arboris donum; quia et Christus in ligno pependit, ut fructus.

3. Igitur sicut per arborem mortui, ita per arborem uiuificati. Arbor nobis nuditatem ostendit, arbor indulgentie foliis uestiuit: arbor peccatorum incussit ardorem, refrigerium delictorum uestibus preparauit arbor scientie: arbor spinas et tribulos genuit, spem et salutem arbor scientie peperit: arbor sudorem attulit et laborem, arbor contulit pacem et salutem: arbor lumen corporis patefecit, arbor oculos cordis disclusit: arbor mundi insinuauit astutiam, diuinam arbor demonstrauit prudentiam: malum  arbor, bonum arbor ostendit; et ut ad dilecti originem redeam, et Deo annuente, quod sentire conceditur dicam: Adam nisi corporaliter cecidisset, Christus nos in ista uita non spiritaliter suscitare debuisset.

4. O sacramentorum, ut diximus, Marie mysterium, o conclusam perfidis, et manifestam fidelibus disciplinam! Immortalis mortalem edificat, parit immortalem: incorporalis terra concluditur, corporalis celo: Deus homo efficitur, sed exhibetur Deus; et hoc totum per Adam committitur, et lauatur per Mariam. Ergo felix Eua, per quam data est occasio: immo felix Maria, per quam tributa est curatio: felix Eua, per quam natus est populus; felicior Maria, per quam natus est Christus. Igitur alteri melior,  immo et gloriose utreque; quia non letificasset Mariam Christus, nisi Euam priorem, de qua nata est ipsa Maria, definxisset: nec uenisset ad populum, nisi prius illa deliquisset in seculo. Hec mater humani generis dicitur, illa salutis: Eua nos edocuit, roborauit et Maria.

5. Per Euam crescimus, per Mariam regnamus: per Euam seducti ad terram, per Mariam eleuati ad celum; et ut totum breuiter legis patefaciam sacramentum, et duas in unam fuisse, sicuti omnes esse ostendam: in Eua tunc Maria inerat, per Mariam postea reuelata est Eua.

6. Gratias Domino, fratres karissimi, quod que  sit dici festiuitas, doceri nos non necesse est; qui preuenitis deuotione docti. Nam accesserunt huchodie prophetice atque euangelice lectiones eamdem rem docentes, quam fides uestra nos docuit. Donet ergo Deus noster, ut concordantibus sicut hodie, ita omni tempore cum lectione diuina actibus, hoc uos habeatis in moribus.



SERMO XLuI. De Salomone.

In omnibus Ambrosianis editionibus libelli titulum in fronte tulit hec opella; cum tamen uerus sermo sit, quo tria Salomonis scitu impossibilia mystice exponuntur. Eius elegantiam, et simul ab Ambrosii stylo diuersitatem Erasmus agnouit: uerum secundam illam Hermannus putat obscuram esse, ipsi tamen uox  Psalmographus, cui etiam Archipirata iungi poterat, non satis uidetur Ambrosiana: sed nos Erasmi iudicium utraque ex parte uerum credimus. Quod autem Hermannus sententiam qua hic dicitur Martha Lazari soror a Christo liberatam fluxu sanguinis, parum esse firmam, quenam fuerit mulier sanata consulere licet Eusebii lib. uII Hist. cap. 18 edit. uales., Sozomeni lib. u cap. 21, et Philostorgii lib. uII, num. 3. Quin et Ambrosius hanc quoque curationem diligenter explicat Comment. in Luc. lib. uI num. 57 et 58, nec tamen ibi Marthe meminit.

CAPUT PRIMUM.---1. Mirum satis est, dilectissimi fratres, quod in hoc capitulo sapientissimus omnium hominum Salomon propheta proposuit tria impossibilia esse, que scire non posset, 451 quartum adhuc  esse quod non ualeret agnoscere: uestigia aquile uolantis, uias serpentis super petram, et semitas nauis nauigantis, et uias uiri in iuuentute . Hec se nescire testatur ille propheta Salomon, qui ut primum transactis infantie rudimentis, annos iuuentutis ingressus est, in quibus posita adhuc infirma etas, quem cursum uite deligat, nutat incerta; nichil aliud a Deo, quam sapientiam postulauit: inter ipsa, ut dixi, uite tentamenta iam sapiens, qui in dilectione rerum, quod omnibus preiret, elegit. Sic enim ipse in libro Sapientie sue se Dominum omnipotentem deprecatum fuisse commemorat: Da mihi, inquit, sedium tuarum assistricem sapientiam ; ut sciam dispositionem orbis terrarum, uirtutes elementorum, initium et consummationem et medietatem omnium  rerum, diuisiones et mutationes temporum, anni cursus, et dispositiones stellarum, naturas animalium, et iras bestiarum, uim uentorum, et cogitationes hominum, differentias arborum, et uirtutes radicum: omnium enim artifex, ait , docuit me sapientia. Et alibi ipse in eodem libro: Inuocaui, inquit, et uenit in me spiritus sapientie .

2. Et quid est, dilectissimi fratres, quod tam locuples possessor sapientie Salomon, cum omnia cognouisset, que in arcanis abditarum dispositionum tenebantur absconsa, hec sibi impossibilia esse pretendit? Quippe qui a Deo esset sapientiam consecutus, qui nouerat mundane dispositionis introitum, qualiter esset hoc celum omne quod cernimus,  ardua sublimitate suspensum, quemadmodum fieret eris istius circumiectus et fusus equo moderamine libratus in medio, quibus modis pigro ad imum dilapsa pondere terra subsisteret, qua ratione intra certas littorum metas liquidi elementi impatiens fluctus lapsus exestuet: quod principium rerum, quis finis, et que essent media. Quem iterum diuisiones et mutationes temporum non latebant, qui comprehenderat qualiter sibi annorum mutua uicissitudo, redeunte orbe, succederet, qua causa uarios stellarum ageret cursus, precedendo se nonnumquam, aut subito subsequendo, unde earum esset ortus aut obitus, et alia multa, que sapientia docente, cognouerat. Mirum quod ista que sibi impossibilia esse dicit, aut scire non potuit, aut uidere.

 3. Sed quia omnia que in libris diuinis prophetarum annuntiatione congesta sunt, suis sunt temporibus reseruata, merito Salomon ante aduentum Domini nostri Iesu Christi, quid aquila uolans, quid serpens in petra, quid nauis nauigans, que iuuenis uia in iuuentute esset, scire non potuit: adhuc non erat tempus, quo de umbra corpus fieret, aut ueritas de figura. Nobis uero, quibus Dominus noster iehsu Christus ostendit quod omnia de ipso essent in Lege conscripta, quibus nichil est occultum quod non reueletur; et posteaquam signatum illum septem sigillis librum nemo alter potuit reserare, quam Christus; permissum et indultum est nobis, ut omnia et uidere possimus et nosse, sicut ipse Dominus ait: Pater, confiteor tibi, quia abscondisti hec a sapientibus, et  reuelasti ea paruulis . Et iterum: uobis, inquit, permissum est scire mysterium hoc . Que ideo retuli, ut non tam Salomonem quod non potuisset scire reprehenderim, quam quod non fuisset temporis, ut sciret.

CAPUT II.---4. Sed iam ne proposita lectio diutius differatur, pauca uobis que ita in questionem ueniunt, propitio Deo nostro, cogitaui exponere: Tria sunt, inquit, impossibilia mihi scire, et quartum quod non cognosco: uestigia aquile uolantis, et uias serpentis super petram, et semitas nauis nauigantis, et uias uiri in iuuentute. Quis enim umquam, dilectissimi fratres, potuit ista cognoscere? Quasi uero sit facile ut suspensa aquila in altum celeri elatione pennarum, plausus sui et lapsus uestigia manifesta constituat, aut uiam  signet in uacuo, et lineam sui uolatus ducat, figatque in liquido? Quis cursum nauis deprehendat in fluctibus? quis indicium eius, per quos aggeres et limites feratur, intelligat? Crebra semper et inquieta mutatio, dum undis sequacibus, aut obruitur quod precessit, aut opprimitur quod secutum est. Quis in petra signum aliquod serpentis agnouit, cum et materia sit dura saxorum, et lubrica natura serpentum? Aut quomodo possunt uie uiri in iuuentute cognosci, qui unde ueniat, et quo eat, non potest deprehendi? Hec sunt que sapientissimus Salomon propheta dixit se non 452 posse cognoscere. Nunc ergo de singulis rebus istis quid dicamus, audite.

5. Aquilam in hoc loco Christum Dominum nostrum  debemus accipere, qui post uenerandam resurrectionem, qua docuit humanum genus in uitam redire posse post mortem, uelut aquila reuolauit ad Patrem, predam secum referens, id est, hominem, quem rapuerat de faucibus inimici. Hec est aquila, quam Ezechiel propheta in illam quadriformem sedem et Cherubim uidisse se retulit inter animalia que mysticum uehiculum rotis iuncta portabant; unum enim animal simile uituli, aliud leonis, tertium hominis, quartum aquile , sicut in Apocalypsi Ioannes se uidisse conscripsit. Primum, inquit, animal simile uituli, secundum leonis, tertium hominis, et quartum aquile . [a 1Kb] Sed de hac animalium equalitate alter locus ad tractandum necessarius est. Nunc interim quod cepimus,  explicemus.

5*. Hec est aquila, de qua scriptum est: Sicut aquila tegit nidum suum , id est, Christus Ecclesiam. Et iterum inquit: In umbra alarum tuarum sperabo . Et iterum: Renouabitur sicut aquile iuuentus tua . Nam ut aquila colona, quasi ita mater nidi semper unius est, nec ad procreandam sobolem aliud aliquando cubile perquirit, et cum primum calidis ouis maturo ortu fetus eruperit interior, pullos educit implumes, hos contra faciem feruidi solis opponit, et qui egram et inualidam corusco radiorum appulsu aciem submiserit oculorum, materno damnatus arbitrio, et a fratrum consortio separatus deiicitur in terram. Et sicut auis ista inimica serpentum est, quos dum in  ere alarum remigio subuectando supportat, hos obunco rostro, et armatis quasi quibusdam telis, pedibus suis lacerat ac diuellit; quos cum deuorat, calore suo interno noxium illud uirus exstinguit: ita ergo et Christus Dominus unam diligit Ecclesiam, ut aquila nidum suum; quam ab estu persecutionum alarum suarum defendit umbraculo: sic quoque extra Ecclesiam proiicit, in quibus fidei lumen infirmum est, qui igneam Euangeliorum lucem uitiis secularibus inquinati ferre non possunt.

6. Et ut aquila serpentes deuorat, et eorum uenena calore coquit interno: ita et Christus Dominus noster, percusso dracone, id est, diabolo lacerato, quod humanum sibi corpus assumit, peccatum illud quod hominem tenebat obnoxium, tamquam perniciosum  uirus exstinxit, sicut Apostolus ait: Et de peccato damnauit peccatum in carne sua ; et alibi: Qui cum peccator non esset, pro nobis peccatum fecit . Ad hoc quoque Moyses serpentem eneum in eremo suspendit in ligno, qui proprius erat typus corporis Christi, ut quicumque in eum aspiceret, non periret; corpus enim hominis per transgressionem uas fuerat serpentis effectum. Sic et alibi ipse Moyses uirgam proiecit in terram,  que in similitudinem est corporata serpentis: [b 1Kb] que et ipsa imago erat corporis Domini, ideo tante uirtutis in se typum gerebat, is qui absorbuit omnium Aegyptiorum potestatem.

7. Hoc est ergo quod ait: uestigia aquile uolantis; quia etsi post passionem et resurrectionem suam, presentibus apostolis, Dominus noster ascendit in celum, tamen cuius hominis tam altus sensus et tantus est, ut explicare possit, quomodo illa tanta maiestas de celo aut uenire dignata fuerat, aut redire; cum hoc solum nobis scire liceat, quod aut uenit, aut rediit? Quis enim cognoscere potest quemadmodum uerbum in uirginem uenerit, ut repente conciperet, ut tam felicem fetum partus uirginalis effunderet, ut hominem Deus indueret, quem totus  mundus non potest, nec sufferre, nec capere? id est, quod ait: uestigia aquile uolantis: id est, Christi Domini aduenientis ad terram, ac redeuntis ad celos uestigia comprehendi enarrarique non posse.

CAPUT III.---8. Et uias, inquit, serpentis super petram. Dixi iam caritati uestre quod sinuosis labens membris nitidus et uolubilis coluber tractibus suis uestigium aliquod in petra, quia res est dura, non faciat. Indicium enim monstri huius non nisi molli scriptura signatur in puluere. Nunc ergo uideamus quis sit iste serpens, aut que petra, in qua serpentis uestigium non apparet. Hanc petram Dominum nostrum esse ambigere non debemus. Sic enim Apostolus ait: Bibebant autem de spiritali sequenti petra, petra autem erat  Christus ; et Psalmographus: In petra, inquit, exaltasti me ; 453 et Moyses in cantico Deuteronomii: Lactauit eos mel ex petra, et oleum de solida petra , id est, quod dulcem daturus iis esset Euangelii suauitatem, aut Spiritum sanctum per chrismatis unctionem. Et alibi ait: Beatus qui tenet, et allidet infantes tuos ad petram : quod utique in religiosis parricidium erat, si petra ista figuram Christi corporis non haberet. Nemo enim beatus in funere est, qui infantes suos allidit ad petram: sed ideo beatus est, quod illos coniungit ad petram.

9. Dixi ergo petram Dominum et Saluatorem nostrum in Scripturis omnibus inueniri. Serpens autem ex ipso nomine, [c 1Kb] quod sit diabolus, apparet  sicut callidior omnium bestiarum, que sunt supra terram, id est, diabolus: qui ideo serpens dicitur, quod occulte serpat, et quod sensus hominis tenuiter illabendo pertentet: quos si conuicerit, medullis se hominum atque ossibus implicat et immergit. Qui in corpore hominis, quod omnipotens Christus Deus induerat, nulla malitie sue potuit imprimere uestigia; quamuis illud ausus fuerit sepe tentare, sicut ipse Dominus in Euangelio ait: Ecce uenit princeps  mundi huius, et nichil in me inuenit ; et alibi: Nihil proficiet inimicus in eo, et filius iniquitatis non nocebit ei . Hec est ergo petra, id est, caro Christi nulla inimici iniquitate respersa, in qua serpentis, id est, peccati alicuius uestigium non apparet, ut scriptum est: Qui peccatum non fecit, nec dolus inuentus est in ore eius .

CAPUT Iu.---10. Adhuc quid subiungat, audite: Et semitas, inquit, nauis nauigantis. Nauem adeque Ecclesiam debemus accipere in salo mundi istius constitutam, que crebris uentorum fluctibus, id est, tentationum plagis et uerberibus fatigatur: quam turbidi fluctus, id est, huius seculi potestas, conantur ad saxa perducere. Que etsi undarum fluctibus  aut procellis sepe uexatur, tamen numquam potest sustinere naufragium; quia in arbore eius, id est, in cruce, Christus erigitur, in puppi Pater residet, gubernator proram paracletus seruat Spiritus. Hanc per angusta huius mundi freta duodeni in portum remiges ducunt, id est, duodecim apostoli, et similis numerus prophetarum.

11. Inde Montani antra latratu falsi carminis resonant, qui duabus feminis prophetissis, Priscille et Maximille tamquam alicuius Scylle rabidis succinctus est canibus. In ista naue Ecclesie ea feliciter preterimus. Inde in Photinianam Charybdim non incidimus. Inde nullo modo in illud barathrum, quasi Dathan et Abiron, id est, in profundum mortis Ursacii et ualentis non incurrimus.  Inde Arium archipiratam, qui nos per mare seculi ad instar Pharaonis insequitur, non timemus; illam stellam seruantes in celo, que Magos perduxit ad Christum, per quam nos regnum Dei, qui malorum omnium futurus est portus, exspectat. Inde numquam nos de hac naui Ecclesie precipitatos Marcion ille cetus absorbuit. Inde Sabellius pirata non cepit. Inde nobis aquilo nocere non poterit, quamuis inde sint antichristi uiolenta flabra uentura, sicut scriptum est: Ex aquilone exardescent mala . Inde syrtes gentilium, et periculosas hereses et scopulos euitamus, quos superiacens aque tennis occultat allapsus; quia heretici sub pretextu nominis christiani, absconsa perfidie saxa fallaci confessione oris obducunt, in que homines,  dum illis quod christiani sint, fides habetur, impingunt.

12. Hec ergo nauis Ecclesia est, que etsi quotidie seculum istud tamquam aliquod pelagus sortitur infestum, numquam eliditur ad saxum, nec mergitur ad profundum. Nauem autem Ecclesiam esse diuinis testimoniis probamus, sicut ait: Illic transierunt naues Tharsis ; et alibi: Aduersus omnem nauem maris ; quia sunt Ecclesie seculi, que totam sibi spem, quod fit in hoc tempore, non tam de Deo, quam de potestatibus huius seculi repromittunt.

13. Sed quod ait, uias nauis nauigantis, proprie significat quod in tempore miro modo persecutionis  comprehendi omnino non posset, quemadmodum uiuida per interitum, et diues per damna reddatur, sicut ait ex persona ipsius Psalmographus: In tribulatione dilatasti me . Que ob hoc multis in locis aut soli comparatur, aut lune: que etsi tunditur, non mouetur: et si moueatur, resurgit.

14. Et uias, ait, uiri in iuuentute. uir iste, Christus Dominus noster est, sicut in Actibus apostolorum scriptum est: 454 uiri Isrelite, audite hec uerba: Iesum Nazarenum uirum a Deo electum in uobis, uirtutibus et signis et portentis approbatum ; et Apostolus: Ut omnes in uirum perfectum occurrere possimus, in mensuram Christi ; et alibi: Destinaui uos uni uiro uirginem castam  exhibere Christo . Hic est uir cuius uie cognosci in iuuentute non possunt. Quis enim estimare animo possit, aut capere quanta ille opera exercuerit, cum secundum hominem moraretur in terris? que itinera uirtutum duxerit? in quas uias beneficiorum circa humanum genus fuerit ingressus, dum claudis pedum restituit firmitatem, dum cecis lumina amissa reddit, aut imponit condita, dum eloquium prestat mutis, et surdis insinuat auditum, dum largum sanguinis fluxum siccat in Martha, dum demones pellit ex Maria, dum corpus rediuiui spiritus calore constringit in Lazaro, et quod mors sibi uindicaret ad penam, lux denuo recepit ad uitam? Quid ille solidus gressus in fluctibus, quid reliquie de paucis panibus plus superesse,  saturata multitudine, quam fuisse? Quid inopem in uino Galilei coniugis apparatum, sed Domini operibus pretiosum? Et alia multa, sicut in Euangelio dictum est, que si omnia scripta essent, mundus ea capere non posset . Aut quid postremo descensus ad inferos, aut ascensus ad celum? Quid illud quod in passione ipsius integram lucis consuetudinem sol habere non potuit; ut taceam ruptum uelum, lapidem reuolutum? He ergo uie sunt in iuuentute, quas non tam deprehendere propheta, quam enarrare se non posse testatus est.

15. Tales hic etiam dicit uias meretricis, que posteaquam abluta est, dicit se nichil mali fecisse. . Meretrix ista Ecclesie typus est, aliquando in gentibus constituta, idolorum cultibus  uitiata, quam uane superstitionis stupra polluerant; quam falsorum deorum adulteram fecerat multitudo: lascisuosque ac turpes incompositis motibus saltus nemorum et lucorum inculta lustrabat, dedita luxurie, pompe gentilium mancipata. Hanc posteaquam Dominus noster iehsu Christus puro baptismatis fonte perfudit, ablutionem et criminis accepit et nominis per gratiam fidei. Post meretricem fit uirgo, quia uni se destinauit Sponso. Nam et Raab illa meretrix Hierichuntis, que speculatores Iesu Naue excepit hospitio , et quod signo cocci signata est, qui color figuram Christi sanguinis indicabat, et quod euersionem ciuitatis euasit, Ecclesie typum habuit, que per sanguinem  Christi ruinam mundi istius secura non metuit. Sic enim ait propheta: Accipe, inquit, tibi uxorem fornicariam, et fac filios fornicationis . Ubique enim, dilectissimi fratres, cultura idolorum fornicatio nuncupata est, ut in Apocalypsi scriptum est: Et sinis fornicari seruos meos, et manducare idolis immolata . Denique Hierusalem ciuitas illa quondam nobilis Hebreorum, quotiescumque a ueritate deflexerat, et idolis seruiebat, statim meretricis uocabulo nominabatur, sicut clamat Esaias: Quomodo facta est meretrix ciuitas fidelis Sion ? Inde est ergo quod ait Salomon: Talis autem uia mulieris meretricis, que posteaquam abluta est, dicit se nichil mali fecisse .



SERMO XLuII. In cap. XXX Prouerb. de differentia Salomonis et aliorum prophetarum.


Hoc sermonis fragmentum, statim atque in edit. Rom. prodiit in lucem, Ambrosii non esse nemo non aduertit: at uero eius auctorem e tenebris eruere non tam pronum est; nisi quis ex eo quod locus de meretrice in hoc et in superiori sermone Ecclesie accommodatus, eodem quoque modo expositus reperiatur in sermone 2, de Eleemosyna, quem Maximi esse in sermonum pretermissorum censura probauimus, omnes eos eidem auctori coniectet assignandos. Ad hec illud adiiciemus huic sermoni a Romanis editoribus multa fuisse partim adiecta, partim mutata, que nos e uat. cod. restituimus.

 1. Ante aduentum Christi Saluatoris nostri, prophete multi, concepto Spiritu sancto, futura nuntiarunt, inter quos et Salomon loco suo et ordine pro temporibus numeratur: sed inter alios et ipsum est aliqua distantia. Ideoque ceteri de solo Spiritu locuti sunt, Salomon autem et de Spiritu et de adiuncta sapientia est locutus. Denique 455 hoc [a 1Kb] testatur locutio, quam ex uerbis eius audiuimus recitatam; dum inter sapientiam et Spiritum profitetur ignorantiam suam, cum dicit: Tria sunt, inquit, que non intelligo, uiam nauis in mare, semitam serpentis in petram, et uestigium aquile uolantis in era: quartum quod inuestigare non possum, hoc est, mulierem mecham, que cum semel abluta fuerit, credit se in toto non peccasse . Hec uerba  communi sensu quasi de uulgo uidentur collecta,  sed in omnibus sunt sancta mysteria: tria in Christo, et unum in Ecclesia.

2. Nam quod dixit uiam nauis in mare se inuenire non posse, hoc non est sine mysterio uerbum. Nam quis [b 1Kb] inter fluctus colligebat uiam, quam nauis transire potuerat? Nauis enim transitu suo undas scindit, et coagulat; ut sciatur quia transit, et non uideatur, qua transierit. uisum enim habere potest, uestigium facere non potest. Christus est nauis, in qua ascendunt omnium credentium anime, que ut tota firmitas in fluctibus habeatur, de ligno fabricatur, et de ferro configitur, hoc est Christus in cruce. Sed quod dicit nauem sine uestigio, ideo quia [c 1Kb] uerbum Dei uehemens per aurem penetrauit ad uiscera collecto homine suo inter homines nascitur, Maria  uirgo generat. Transit nauis per mare, et nulla in undis uestigia: uenit Christus de celo, aure concipitur, utero tempore certo portatur. Talis Maria uirgo remansit, postquam peperit, qualis fuit antequam uerbum [d 1Kb] aure concepit. Merito Salomon inter Spiritum sanctum, et sapientiam ignorare se dicit, et mysterium indicat, quod ignorat.

3. Deinde profitetur se non uidere semitam serpentis in petra: quod communiter omnibus hominibus patet; quia estatis tempore cum terra soluitur in puluerem, de latibulo suo egressus serpens, impressione corporis sui in terra 456 corrupta potest designare semitam: sed cum ad petram peruenerit, non facit in lapide, quod fecit in puluere. Sic et serpens diabolus in ipsis natalibus mundi inuenit  corruptibilem terram, Adam et Euam libenter audientem que locutus est . Fecit in auribus semitam, fecit et in pedibus, quibus interdictum fuerat iter ad arborem; fecit et in manibus, quibus contrectata sunt poma: fecit [e 1Kb] in lateribus, quibus necdum concesse, celebrate sunt nuptie. Tunc serpens potuit in primitiuum hominem quasi in puluerem uestigium facere, peruenit ad petram, que est Christus , uidit similitudinem coopertam corpore: sed cognoscere non potuit maiestatem. Potuit et ipsum tentandum aggredi: sed Christus nec obtemperauit, nec iratus est; quia ira opus est diaboli: sed cum diaboli contempta sunt uerba, serpens in petra uestigium non  fecit.

 4. Tertium uero se non intellexisse [a 1Kb] testatur. Aquila intelligitur Christus, qui uolatu suo descendit ad terras. Quod animalis genus non nutritur, nisi primum castitas comprobetur matris, ut apertis oculis, absque palpitatione totum aspiciat solem. Merito enim hoc animal comparatur Saluatori; quoniam cum aliquid rapere uoluerit, non uestigiis ambulat terras, sed excelsum eligit locum: sic et Christus alta cruce suspensus, tonante strepitu et terribili  uolatu [b 1Kb] impetum ad inferos fecit, sanctosque rapiens ad superna remeauit.

5. Quartum quod dicit de muliere mecha, hic mulier Ecclesia intelligitur, que dudum sequens idola, fornicata ibat post deos alienos: sed ubi, cognita ueritate, sedes [c 1Kb] quas dudum collegerat, cum semel fuerit baptismo lota, carens, credit se numquam peccasse, fit munda, fit noua, deposita conuersatione seculi: moritur diabolo, [d 1Kb] renascitur Deo.



SERMONES DE SANCTIS.



455 SERMO XLuIII. In festo sancte Agnetis uirginis et martyris.

Hunc sermonem hactenus ineditum e tribus mss. prelo commisimus, nimirum ualliclarensi, Remigiano atque Regio, in quibus omnibus Ambrosium nostrum prefert auctorem. Tametsi autem persuasum habeamus sancti Doctoris fetum non esse, elegantior tamen nobis uisa est eadem opella, quam ut a tineis non uindicetur.

 1. Cum in toto mundo uirgineus flos Marie immarcessibiles coronas innectat, et sceptrigeram pudoris aulam immaculato conseruet affectu; eousque integritas perseuerauit ad palmam, ut in puellis tropeum sanctitatis arriperet, et per uestigia matris uirginis ad celestem thalamum perueniret. Hinc est quod annulo fidei Agnes se asserit subarratam, et clamat se amore constrictam. [a 1Kb] O quam imitabile uirginibus uirgo tui tradidisti amoris exemplum! o quam sanctum pectoribus uirgineis tribuisti responsum, contemnendo mundi diuitias, exsecrando carnis concupiscentias, et solam Christi pulchritudinem adamando!

2. Accedite ad puellam, puelle, et discite in annis infantie quales in pectore suo circa amorem  Christi flammas accenderit. Dicit se amatori suo seruare fidem, et eius corpus concupiscere solum, qui pro amore omnium mortis non recusauit interitum. Discite, uirgines Christi, amorem in 456 puella feruentem, et omnes mundi diuitias uelut stercora recusantem. Ideo enim sanctorum per litteras traduntur exempla, ut unusquisque pro qualitate sexus, et pro etate annorum modum sui propositi teneat, et sicut per uirginem uirgines, ita et per coniugem coniuges uincere seculum pro Christi amore studeant,  ac repugnatione animi mundi [b 1Kb] dulcia recusantes, et eius non recusantes austera, ad delectationes perpetuas et ad gaudia eterna pertingant.

3. Hec dicentes non uituperamus coniugum casta commercia, sed uirginum perseuerantiam adornamus; non enim uirginitas [c 1Kb] malis rebus superponenda est, sed est rebus optimis preferenda. Que enim mundis mundior, et sanctis sanctior est, non indiget malarum rerum uituperatione laudari. Sequantur  itaque sancta coniugia patriarcharum coniuges in religione posite, ac diuinis litteris informate, Saram, Rebeccam, Rachelem, Annam, Susannam, Sephoram imitentur uxores: Christi uero uirgines solam uirginem matrem uirginis luminis subsequantur.

4. Huius pedissequa Agnes beatissima de se magnum pudicitie excitauit exemplum, cum uirginitatem pretulit uite, omnemque a se amorem terrenum per amorem celestem expellens, tropeum crucis Christi arripuit; et tam contra libidines quam etiam contra uniuersa supplicia fide potius armata quam ferro, fortiter dimicauit et uicit. Aspicit denique blandientem et renuit: minantem, et despicit: incendium attendit, et ridet. Nescit aliquid amare,  457 quod transit; et dum nimis uirginitatem diligit, nec ludibria, nec flammas, nec supplicia, nec carnifices metuit: postremo nec gladium furentis persecutoris expauit. Compellitur uirgo ornamenta suscipere corporis, sed renuit; quoniam iam susceperat mentis: et quia non de elegantia corporis humani placere studebat, quia timebat de feditate anime Domino displicere, dabat interius per fidem sue mentis candorem, atque pulchritudinem anime, quam excolebat; et quantum sciebat quod animam suam  pulchram faceret, tantum in sua carne erubescebat se esse formosam: tantumque studuit displicere carnalibus in carnis aspectu, quanto Christo institit, et eius angelis complacere.

5. Turbatur iuuenis a puella contemptus, et se muneribus complacere posse existimans, aurum, gemmas congeminans, uestes, predia pretiosa conuectat. Sed quia Christi caritas pretium pecuniarum non habet, uirgo sacratissima in suo gradu usque ad sanguinis effusionem permansit; quoniam suo illam sanguine subarrauerat Christus. Ad concupiscentem igitur reuertitur census, et inconcussa uirginitas Christo semel oblata perdurat. Discite, uirgines Christi, norme puellaris exempla, et oblata sub specie pietatis munuscula uirorum tota intentione  respuite, et quasi rabidi canis morsus omni cum gaudio recusate. A quo non receperis quod timeas Dei, non accipias quod diligas mundi: accipe, accipe, uirgo, sed quod amori eterno proficiat. Quotiescumque ab homine consecuta fueris censum, sic accipe, ut te Christi sponsam agnoscas. uidet ille intus in mente quid facias, et quam expetenter eius uirgines comiteris attendit.

6. uidete ergo quomodo sequitur Agnes Mariam. Post opprobria nullum potuit penitus formidare supplicium, cui etiam lupanar turpitudinis locus efficitur orationis; et ubi diabolus ei ignominiam corruptionis preparauerat, illic eam excipere fecit Dominus coronam sue uirginitatis et palmam. Hoc est in suis sedibus hostes uincere, captiuam ductam  uirginem ad penetralia regis libidinum, ipsum regem a uirgine, quam captiuauerat, uictum, et uictum cum uirginis triumpho exire; nam qui tenuerat, tentus est: qui traxerat, tractus est: qui occidere se putabat, occisus est.

7. Denique ut probemus diabolum a uirgine tunc fuisse uictum, illius iuuenis factum ad animum reuocemus, quem contra Agnetis infantiam sic armauerat inimicus, ut nudam faceret trahi ad lupanar per uulgus, sub uoce preconantis ducis, populum ad libidinem inuitantis. Hunc ergo ducem fuisse diaboli nemo est qui dubitet; et uicto duce, populum esse superatum omnibus notum est: superatis autem cum suo duce populis, tyrannum teneri captiuum omnibus patet. Constat autem diabolum superatum,  quoties contra uirginem arma arripuit; nam exspoliata uirgo, crinibus tegitur: et nudata ab hominibus malis, uestiebatur ab angelis bonis: et damnata in prostibulo turpitudinis, in gremio apparuit castitatis. Efficitur oratorium angelorum locus, qui perditarum fuerat animarum; et ubi semper naufragauerat castitas, illic est coronata uirginitas. Denique populos, quos preco ad libidinem inuitauerat, uirgo ad captiuitatem obtinuit: et quos ad eam diabolus inquinatos induxit, illa a se mundos eiecit; omnes namque singillatim ingressi, unus alterum [a 1Kb] sustinebat ingressum, quem egressum, dum non crederet  mundum, se exhibebat immundum: sed ingressus ad libidinem, ad adorandum Dominum meritis uirginis tenebatur; et exibat inde Dei seruus, qui diaboli fuerat seruus intus ingressus; [b 1Kb] et tot facti sunt Christi cultores, quot diabolus corruptores se putauerat uirginis inuenisse.

8. Remansit itaque iuuenis, qui reprobationis huius auctor exstiterat: qui se putabat defensorem uirginis superare, hic splendorem dum prouocaret ad luxum, uitam quam uidebatur habere, amisit; et mortem quam querebat, inuenit. Succedunt ridentibus lacryme, et insultantibus finem lamentationes imponunt. Attendit uirgo lugentem iudicem, et quem minantem ante contempserat, nunc deprecantem exaudit. Illico igitur ut cepit orare pro mortuo,  et a mortuis excitat saluum, qui morti fuerat deputatus; et ad gaudium euocat, qui fuerat precipitatus in luctum. Nam qui incestus fuerat mortuus, castus 458 exsurgit; et fit predicator castimonii, qui persecutor exstiterat castitatis.

9. Ad hec sacrilegi conturbantur in templis, et Christum ista miracula facientem non timentes, excitant seditionem ignobilis uulgi; ut ratio que suadebat finem seditionum, clamoribus pulsa, locum in mentibus hominum inuenire non posset. Pater uero suscitati filii tristis abscessit, et ut legitur, turbis furentibus uicarium dereliquit. uirgineo itaque corpori stridentes preparauere flammas, sed corpus quod incendia libidinum superauerat, refrigerium in mediis flammis inuenit: et que ad hoc focos ingressa  fuerat, ut arderet, cepit per sanctam uirginitatem algere; ut disceret uirginitas flammas sibi et incendia penitus dominari non posse.

10. Nec illos periisse estimes, quos pro nomine Christi consumpsit incendium; nam cum legeris Eliam ignibus raptum, et pueros tres in mediis ignibus nulla ratione consumptos: aut quia Laurentium craticula consumptum recolis et Agnem sicut Theclam flammarum globos euasisse cognoscis, nullam in his suspiceris uarietatem fidei tunc fuisse; una etenim fides sanctos Dei in passione exercuit, et diuerso genere gloriarum reddidit utrobique uictores. Nam qui consumptus est martyr, exsultat: et qui euasit uictor, exsultat: et Isaiam sectum martyrem fecit, et Danielem leonum rabiem morsusque contemnentem,  probatissimum Deus confessorem expressit: quo facto utrosque diaboli ostendit esse uictores; unus enim moritur et triumphat, alius euadit et regnat.

11. ueni iam, uirgo, ad thalamum, quem quesisti: et pro amore sponsi gladium percussoris admitte; ut sponsam te uirginitas immaculata comprobet Christi, et martyrem confessio probata consignet. Felix caterua uirginum, quibus studium est tue confessionis sequi uestigia; habebunt enim tecum coronam in celo, que tecum superauerint inimicum in mundo. Nam sicut tibi Marie uestigia prosequenti participatio  eterne remunerationis apparuit; ita his imitantibus eterna credimus gaudia non neganda.



SERMO XLIX. In natali SS. Cantii, Cantiani et Cantianille.

Martyrum, in quorum laudem habitus est hic sermo, festum u nonas Apriles in Romano martyrologio renuntiatur: ad quem locum card. Baronius obseruat in Notis suis hunc ipsum sermonem Ambrosio perperam attributum, cum sit Maximi, cui iudicio calculum nostrum lubentes adiungimus.

1. Hodie [a 1Kb] beatissimorum Cantii, Cantiani, et Cantianille natalis est. Quam bene et iucunde tres martyres uno pene uocabulo nuncupantur! Nec mirum si similes sunt nomine, qui sunt similes passione: si una est illis apud homines appellatio  quibus apud Deum est [b 1Kb] una uocatio; uniter enim uocati sunt a Domino, non interposito tempore aliter et aliter passi, sed omnes eodem ictu pariter martyrium pertulerunt. Quod quidem illis parentiua quadam a Christo affectione concessum est; ut congruerent meritis, qui uocabulis concordabant: et qui erant consanguinitate fratres, fierent etiam sanctitate germani: et quorum membra unius corporis substantia uegetabat, eorum animas eiusdem fidei confessio coronaret.

2. Refert autem de beatis supradictis historia, quod tempore passionis, cum eos persecutor inquireret, ascenso uehiculo, iunctis mulabus, [c 1Kb] eos secedere uoluisse: et cum non longe ab urbis menibus iter agerent, unum animal de subiunctis subito corruisse,  atque ita illos a persecutoribus [d 1Kb] comprehensos, tentos ad penam.

3. Quod factum quam gloriosum sit, et a diuinitate dispositum, debemus aduertere. Semper enim Deus, quos elegit, hos uictores subuectione sublimi in aulam regni celestis inducit. Nam sicut Elias curru applicito quasi ascendit ad celum ; ita et isti, uehiculo admoto, ad martyrium peruenerunt: et quadriga sicut illum euexit ad requiem, ita hos portauit ad gloriam. Et quamuis illa ignea quadriga fuerit, hec tamen inferior non habenda est; quia illa unum gestauit prophetam, hec tres martyres sustentauit.

459 4. Sed dicit aliquis: Gloriosius gestauit quadriga ignea quam terrena. Nec hoc plane defuit  sanctis uiris; nam sicut Eliam ignea quadriga portabat, ita et martyres fides ignea iam ferebat. Ferebat, inquam, illos Christus, qui lumen est, qui ignis est, de quo scriptum est: Dominus noster ignis consumens est 

5. Ergo cum beatos, de quibus loquimur, persecutor urgeret, uehiculum conscenderunt. Qua causa? ut fugerent? Absit. Non ut fugerent; sed ut ad martyrium  citius peruenirent: non ut latitarent, sed ut christianos se cunctis transeuntibus manifestius approbarent. Ceterum occultius inter plures in ciuitate latere potuerant, tutius per diuersa singuli fuge presidium commendare. At uero ubi quis congregatione habita, stratis uehiculis, apparatu disposito per aggerem publicum egreditur; illic non fuga dicenda est, sed profectus est. Sancti enim uiri hoc facto uelut in triumphali curru positi contestabantur [e 1Kb] dicentes: Ecce persecutor, ecce proficiscimur, ecce precedimus; quid resides? quid moraris? Subsequere nostra uestigia; nolumus enim uideri inuiti ducti ad penam, qui precedere nos profitemur ad gloriam.



SERMO L. In natali sancti Ioannis Baptiste.


Comparationes in hoc sermone inter Christi ac precursoris eius natalem institute, in nonnullis Augustini sermonibus reperiuntur, unde illas in hunc transferre potuit auctor. Quamuis uero idem ab Ambrosii stylo non tam discrepat, quam plures aliorum; satis tamen in eo discriminis obseruare nobis uidemur, ut ipsum sancto Antistiti abiudicemus.

1. In sancti ac beatissimi Ioannis Baptiste laudibus, cuius natalem hodie celebramus, quid potissimum predicem, nescio: utrum quod mirabiliter natus sit, an quod mirabilius sit occisus? Natus enim est in prophetia, in ueritate peremptus est: nascendo annuntiauit Saluatoris aduentum, moriendo condemnauit Herodis incestum. uir enim sanctus et  iustus, et qui preter communem [f 1Kb] hominum natiuitatem ex repromissione generatus fuerat, hoc de Deo meruit, ne communi cum ceteris de seculo morte discederet: sed corpus quod, Domino donante, susceperat, Dominum confitendo deponeret.

2. Ergo Ioannes per omnia uoluntatem Dei fecit; quia propter opus Domini et natus est et defunctus. Nam ut natiuitatis eius seriem breuiter repetamus, cum essent pater eius Zacarias et mater eius Elizabeth etatis senectute defessi, et nulla filiorum prole gauderent; procreandi etiam illis liberos tempus florentissimum preteriisset, ita ut de suscipienda iam sobole ipsa etiam eos uota deficerent, subita per angelum repromissione donantur, et nasci Ioannem Gabriel sanctus annuntiat dicens: Ne timeas, Zacaria,  ecce exaudita est deprecatio tua, et uxor tua Elizabeth concipiet et pariet filium .

3. Exaudita est, inquit, oratio tua, unde intelligimus quod Ioannem Zacarie iustitia magis orando genuerit, quam Elizabeth senectus [g 1Kb] procreando susceperit. Hinc, inquam, intelligimus quod Ioannem obsecratio creauerit, non uoluptas. Cum enim materni uteri uiscera etatis senectute frigescerent,  et fessa iam corporis membra fecunditatis gratiam perdidissent, contra impossibilitatem corporis, contra sterilitatem uiscerum, Zacarie precibus Elizabeth uterus intumescit, et concepit Ioannem non natura, sed gratia. [a 1Kb] Unde necesse erat sanctum nasci filium, qui non tam complexibus, quam orationibus gigneretur.

4. Minus autem mirari debemus quod tantam Ioannes gratiam in nascendo meruerit; debuit enim precursor et preuius Christi aliquid simile habere natiuitati Domini Saluatoris. Siquidem Dominus de uirgine gignitur, Ioannes de sterili procreatur: [b 1Kb] ille de adolescentula immaculata depromitur, hic de uetula iam fessa generatur. Habet ergo et huius natiuitas aliquid glorie atque miraculi. Quamuis  enim uilior partus mulieris uideatur esse, quam 460 uirginis; tamen sicut Mariam suspicimus, quod uirgo pepererit, ita Elizabeth miramur, quod anicula procreauerit.

5. Quod quidem factum mysterium aliquod arbitror continere, ut Ioannes qui ueteris Testamenti figuram gerebat, senis muliercule frigido iam sanguine nasceretur: Dominus autem qui regni celestis Euangelium predicaret, feruentis iuuencule flore progrederetur. Maria enim conscia uirginitatis, miratur fetum uisceribus inuolutum: Elizabeth autem conscia senectutis, erubescit [c 1Kb] partu uterum pregrauatum; dicit enim euangelista: Occultabat se mensibus quinque .

6. Illud autem quam mirandum, quod idem Gabriel  archangelus utriusque natiuitatis officium representat? Zacariam solatur incredulum, confidentem Mariam cohortatur. Ille quia dubitauit, uocem perdidit: hec quia statim credidit, uerbum salutare concepit.

7. Hoc etiam in laudibus Ioannis minime tacendum uidetur, quod nondum natus iam prophetat, et adhuc in materni uteri sinibus constitutus, aduentum Christi, quia uoce non poterat, gaudiis confitetur. Dicit enim Elizabeth ad sanctam Mariam: Simul ut facta est uox salutationis tue in auribus meis, exsultauit in gaudio infans in utero meo ; exsultat enim Ioannes antequam nascatur, et priusquam mundi oculis habitum recognoscat, iam spiritu  mundi Dominum recognoscit. In quo arbitror propheticam conuenire sententiam, que dicit: Priusquam te formarem in utero, noui te; et priusquam exires de uulua, sanctificaui te . Unde mirari non debemus quod ab Herode [d 1Kb] in carcere clausus, Christum semper suis discipulis intimauit; cum etiam clausus in utero eumdem Dominum gestibus predicarit.



SERMO LI. De prerogatiua eiusdem S. Ioannis Baptiste.


Eiusdem auctoris hunc sermonem esse, cuius et superiorem cum ex stylo coniici potest, tum etiam ex eo quod eidem proxime subiicitur in uet. edit. ac mss. Illud porro quod a num. 5 usque ad finem de Ioannis magnitudine dicitur, ex Ambrosio in Lucam lib. II, num. 110, imitari ac proprio ingenio pertractare potuit sermonis auctor: ex eo autem hoc ipsum mutuari, qui sermonem 197 Append. August. ubi hoc fragmentum integrum exstat, consarcinauit; non enim uterque ab eadem manu profectus uidetur, et minus hic noster refert centonem, quam supradictus.

1. Sancti Ioannis Baptiste natalem hodie prosecuturus  tacere uellem, et laborem atque imperitiam meam silentio cercere: sed ipsa uis nominis eius minime me silere permittit: nam nuncupatio uocabuli ipsius, pectoris nostri urget secreta, silentii nostri resoluit arcana, et quod dissimulatione reticetur, admiratione compellitur. Si enim pater Zacarias cum eum nominauit, uocem recepit ; quanto magis cum laudamus illum, eloquium promeremur? et si illius os cum in seculo nasceretur aperuit; quanto magis cum pro Christo patitur, ora nostra fecundat?

2. Cum enim Zacarias pater eius propter incredulitatem natiuitatis illius ab angelo Gabriele silentii esset taciturnitate multatus, et iam diu mutus uerborum dispendio mentis secreta uelaret, subito  nato Ioanne filio, cum apud proximos esset contentio quo nomine uocaretur, offeruntur patri tabule; ut uocabulum eius pro suo arbitrio ipse describeret, et quod sermone non poterat, litteris loqueretur: tunc mirum in modum acceptis pugillaribus, ut stylum figeret, linguam resoluit, ac litteras sermone preuenit, et Ioannem non testatus est, sed locutus .

3. uidete igitur sancti Baptiste meritum, uocem patri reddidit, sacerdoti eloquentiam reparauit. uidete, inquam, meritum: os quod angelus alligauerat, Ioannes absoluit: quod Gabriel obstruxerat, paruulus reserauit; quamquam et ipse sit angelus, sicut scriptum est de eo: Ecce mitto angelum meum ante faciem tuam . Respicite igitur Ioannem,  461 quanta uis sit eius uocabuli, cuius nuncupatio reddidit muto uocem, patri pietatem, populo sacerdotem. Prius enim erat tacens lingua, sterilis filio, priuatus officio: at ubi Ioannes nascitur, fit repente pater, propheta, uel pontifex; loquela usum recipit, prolem affectio suscipit, sacerdotem functio recognoscit.

4. Cum ergo tanta uis sit eius uocabuli, dicturi de  eo, etsi tacere uolumus, silere non possumus; ipse enim Ioannes uox clamantis dicitur. Quis igitur, qui uocem laudet, et taceat? clamorem admiretur, et mutus sit? Ait enim ipse de se: Ego sum uox clamantis in deserto . uidete quid dixerit; non enim ait tantum: Ego sum uox; sed et clamantis uox: scilicet ut ad fidem consequendam uox aures penetret, clamor corda concutiat: uox regnum predicet, clamor iudicium comminetur.

5. Magnus igitur Ioannes, cuius magnitudini etiam Saluator testimonium perhibet, dicens: Inter natos mulierum maior non est Ioanne Baptista . Precellit cunctis, eminet uniuersis, antecedit prophetas, supergreditur patriarchas; et quisquis de muliere nascitur, inferior est Ioanne.

 6. Sed debemus diligenter inquirere, cur ita Dominus dixerit, hoc est: Inter natos mulierum, et non potius dixerit: Inter filios uirorum non est maior Ioanne, cum utique mulieres natos sine uiris habere non possint. Hoc autem dixit, quia numerosior est proles mulierum, quam uirorum; est enim mulieris filius, qui uiri filius non est. Denique sancta Maria genuit filium, qui patrem hominem non haberet; Dominus enim est mulieris filius, et uiri filius non est, sicut dicit Apostolus: [a 1Kb] Factum de muliere, factum sub Lege ; ut qui matrem in terris habet, Patrem haberet in celis. Ergo in laudem Ioannis fecundioris sexus generatio ponitur, ut nullius ab eo natiuitas separetur.

7. Dicit forte aliquis: Si inter natos mulierum  maior est Ioannes, numquid etiam maior est Saluatore? Absit; Ioannes enim natus mulieris, Christus autem uirginis natus est: ille corruptibilis uteri sinibus effusus est, iste impollute uulue flore progenitus. Ideo autem cum Ioannis natiuitate Domini generatio deputatur, [b 1Kb] ne Dominus extra ueritatem uideretur esse conditionis humane.



SERMO LII. De uita eiusdem sancti Ioannis Baptiste.

Hic sermo tametsi a Gratiano et Iuone sub nomine Ambrosii citatus fuerit, nichil tamen pre se fert Ambrosii: sed nec quidquam affinitatis habet cum superioribus, quemadmodum ex eius exordio, nec non ex eo quod longissime ab illis in Gall. cod. disiungatur, patet. Quin etiam si quis attentius illum discusserit,  eumdem comperiet laciniis constare hinc inde sumptis; quandoquidem quod eo legitur de sanguine Abel clamante, infra in sermone 59 reperitur, et quod hic de concubinis, monachis clericisque disputatur, petitum uidetur ex sermonibus Cesarianis 292 et 293 Append. August. aliisque nonnullis.

1. Diximus superiori Dominica, cum silentii nostri ueniam peteremus, quod pro salute communi, sacerdotibus etiam tacentibus, doctrina euangelica non taceat, et quod silentium eorum suppleret diuina sententia; semper enim diuina Scriptura loquitur et  clamat, sicut scriptum est de Ioanne: Ego sum uox clamantis in deserto . Non enim tantum in illo tempore clamauit Ioannes, quo phariseis annuntians Dominum Saluatorem, dixit: Parate uiam Domini, rectas facite semitas eius ; sed et hodie clamat in nobis, et uocis sue tonitruo deserta nostrorum concutit peccatorum. Ac licet sancta martyrii morte dormierit, uox tamen eius uiuit; dicit enim et nobis hodie: Parate uiam Domini, rectas facite semitas eius; semper enim Scriptura diuina clamat et loquitur.

2. Unde et ad Cain dicit Deus: uox sanguinis fratris tui clamat ad me . Nulla utique sanguinis uox est, sed clamare dicitur sanguis, qui innocens effusus est, non tam uoce quam causa; et  interpellare Dominum non prosecutione eloquii, sed indignatione commissi; ac reatum suum non tam uerborum accusare sermonibus, quam conscientie ipsius 462 criminatione constringere. Quamuis enim malum factum si in uerbo producatur, excusationem fortasse recipit, nisi conscientia reuocetur, non potest excusari. [c 1Kb] Conscientia enim reum suum semper tacita sine contradictione conuincit et iudicat.

3. Hodieque ergo Ioannes clamat et dicit: Parate uiam Domini, rectas facite semitas eius. Parare ergo iubemur uiam Domini, scilicet non aggerem itineris, sed fidei puritatem; Dominus enim terrenam semitam carpit, sed per secreta mentis incedit. Si quid igitur in hac uia fuerit moribus asperum, crudelitate durum, conuersatione pollutum, iubemur mundare,  exequare, componere; ut superueniens Dominus non offendat in nobis, sed magis reperiat uiam castitate puram, procliuem fide, eleemosynis eminentem. Quod autem tali itinere incedere soleat Dominus, Propheta describit, dicens: Iter facite ei qui ascendit super occasum, Dominus nomen est ei .

4. Sed uideamus, ipse Ioannes qui parare uiam Domino iubet, quam ipse uiam parauerit Saluatori. Per omnia plane, adueniente Christo, tramitem uie sue composuit et direxit. Nam fuit utique ieiunus, humilis, parcus et uirgo; omnes enim has uirtutes eius Euangelista describens ait: Ipse autem Ioannes uestitum habebat de pilis camelorum, et zona pellicea circa lumbos eius. Esca autem eius erant locuste, et mel siluestre . Que igitur [d 1Kb] maior  humilitas in propheta, quam contemptis mollibus indumentis, pilorum asperitate uestiri? Que deuotior fides, quam precinctum zona paratum esse semper ad omne seruitutis obsequium? Que preclarior abstinentia, quam spretis uite huius deliciis, stridulis uesci locustis ac melle siluestri?

5. Que omnia hec quoniam prophete usui erant, arbitror in his ipsis prophetiam fuisse. Nam utique cum prenuntius Christi uestimentum habebat camelorum asperitate contextum, quid aliud significat, nisi quod ipse Christus adueniens usurus esset indumentum  humani corporis, quod erat peccatorum asperitate densatum: et quod uelut immundissime bestie, hoc est, gentilis populi circumdatus exuuiis, deformitatem eius ipse gestaret? Zona uero pellicea quid aliud demonstrat, nisi hanc fragilem carnem nostram, que ante aduentum Christi dominabatur ad uitia, post aduentum eius restrictam esse ad uirtutem; ut que ante luxuriando dilatabatur in pinguedinem, nunc abstinendo attenuaretur in pellem?

6. Exitum uero eius quam beatum legimus, scilicet quod psaltria regis filia [a 1Kb] post illam mimicam uoluptatem caput eius petierit? Quid mirum si psaltria occidit prophetam ? Scimus quia luxuria semper est inimica iustitie, et iniquitas sine cessatione persequitur ueritatem. In quo facto grande  mysterium continetur; nam utique ipsa psaltria Synagoge est comparanda, que Christum, dum luxuriatur, occidit. Quod autem ista psaltria Synagoga sit, dicit Dominus ad Iudeos: Cantauimus uobis, et non saltastis .

7. Cur autem a Ioannis corpore caput ablatum sit, manifesta res est. Ioannes, sicut Scripturis astruitur, typum Legis gerebat: de Domino autem legimus, quia uiri caput Christus est . Ergo cum a Ioannis corpore caput eius aufertur, Christus quodammodo a Iudeis Legis cultoribus separatur. Remansit enim illis sine Saluatore Lex exanimis et truncata; nam ex eo utique Iudei diuina non sapiunt, ex quo sine capite esse ceperunt.

8. Iter igitur facit Domino, qui inter ceteras continentie  uirtutes matrimonii limitem non excedit, nec coniugii prescriptum terminum adulterina permixtione commaculat. Sunt enim nonnulli qui cum legibus uxores duxerint, contra Diuinitatis legem sibi sociant concubinas, non intelligentes quod contrahendo matrimonia, propriis se uinculis constrinxerunt: qui enim legibus duxit uxorem, profitetur se contra legem non esse facturum. Reum ergo ipse se statuit, qui adhibendo sibi adulteram, ius pollicitationis excedit.

9. Sed dicit aliquis: Uxorem non habeo, et ideo mihi ancillulam sociaui. Audi quid dicat Scriptura ad Abraham: Eiice ancillam, et filium eius; non enim heres erit filius ancille cum filio libere . Si igitur ancille filius heres non est,  ergo nec filius est. Cur ergo queritur tale coniugium, de quo susceptus filius nec successionis possit heres esse , nec 463 sanguinis? Nec enim habere potest hereditatis consortium, qui non habet originis priuilegium. Cur, inquam, queritur tale contubernium, de quo nati filii non matrimonii, sed testes sint adulterii? Cur huiusmodi suscipiuntur adulterini, qui patri pudori sint, non honori? Dicit Scriptura: Adulterorum filii non initiati erunt, et ab iniquo thoro semen exterminabitur . Mulier igitur tua si talibus moribus predita est, ut mereatur  consortium, mereatur et nomen uxoris: presta concubine tue libertatem et nomen uxoris; ne tu adulter sis potius, quam maritus.

10. Sed et ille iter facit Domino christianus, qui professionis sue exhibet ei fidele seruitium, et castitatem quam promisit, custodit tam mente, quam corpore. Sunt enim plerique qui singularem uitam proponentes, singuli esse non possunt, sed querunt sibi contubernia, atque utinam fratrum. [b 1Kb] Inuenisti christianum monachum, cui cum fratre non conuenit, et libentius ei conuenit cum sorore: qui non sequitur seniorem utilia commonentem, et sequitur adolescentulam incongrua cachinnantem; eius etsi sincerum corpus sit, anima non potest esse sincera.

11. Sed et ille clericus iter Domino facit, qui secundum  Euangelium uiuit, et per omnia obtemperat sacerdoti; aliquanti enim cum sint minus subditi, moleste ferunt, cum a senioribus arguuntur. Dicunt: Grauiter irascitur episcopus, patientior esse deberet. Audi ergo, optime clerice: [c 1Kb] Sacerdotis exigis patientiam, et tui non exigis disciplinam? Nescis quia mihi salutis causa arguere aliquando permissum est, tibi numquam peccare concessum est? dicit enim Apostolus: Increpa opportune, importune argue . Esto ergo in omnibus subditus sacerdoti, si uis cum esse mansuetum.



SERMO LIII. In natali sanctorum apostolorum Petri et Pauli.

Huic sermoni nichil omnino inesse deprehendimus Ambrosiani styli; et quamuis in mss. quibusdam sancti  Antistitis nomine inscribatur, in antiquioribus tamen nemini tribuitur. Posset forte an ueteris auctoris inde putari, quod numerose paganorum conuersiones dicantur facte, nisi commodius ad apostolorum predicationem he referrentur.

1. Natalem beatissimorum apostolorum Petri et Pauli hodie celebrantes, fratres karissimi, diuersis epulis nos reficere debemus, et tantam festiuitatem magna cum letitia celebrare. [d 1Kb] Quis enim talium uirorum solemnitatem non magna cum letitia debet celebrare? Quis enim talium uirorum solemnitate non magnos sibi exhibeat apparatus; ut quo plus expenderit, plus se apostolos confirmet amare?

2. uerumtamen non opus est proprio sumptu ad refectionem nostram: nam natali suo sanctus Petrus  ipse nos reficit; est enim omnibus copiis refertum uas eius, quod illi de celo esurienti delatum est. Igitur qui esurit, sicut Petrus, reficitur ipse cum Petro. Ut quid ergo preparemus nobis proprium prandium, cum apostolico ferculo saginemur? cur nobis inquiramus terrenas epulas, cum celestes copias habeamus? Dicit enim sanctus Lucas in Actibus apostolorum post orationem esurienti Petro circa horam sextam aperto celo uas quoddam splendidum uelut linteum fuisse delatum, in quo erant omnia quadrupedia et repentia terre, et uolatilia celi; et  dixisse Dominum ad eum: Petre, surge: immola, et manduca .

3. Ecce Petrus, qui dicit alibi: Aurum et argentum non est mihi ; nunc conuiuii eius uasculum splendidius est argento: ut qui propter Christum [a 1Kb] argenti speciem refutasset, per Christum argenti nitore ditaretur. Pransuro igitur Petro desunt cocorum apparatus, desunt obsequia famulorum: sed quod est melius, ministeria diuina non desunt, et utiliori commutatione sancto uiro, quod deest in terris, abundat in celis; ut se reficiat enim Petrus, non cellarium sollicite reseratur, sed celum ipsum protinus aperitur. [b 1Kb] Legimus in Scripturis sanctum Eliam in deserto coruis ministrantibus pastum ; quanto melius Petrus, cui non paruam  escam tetra auis porrigit, sed integrum conuiuium multitudo angelica subministrat!

464 4. Post orationem ergo esurit Petrus . Mirandum cur sanctum uirum post orationem fames sequatur, cum soleat fames oratione depelli, et esuriens anima non nisi obsecrationibus saginari. Sed puto Petrum post orationem non cibum esurisse hominum, sed salutem: nec inedia uexatum esse corporis, sed inopia credentium laborasse. Cum enim Iudaicus populus perfidus et ingratus, illo predicante, Christo non crederet, famem quodammodo Petrus sui officii sustinebat; famem enim patitur, qui minime fructum sui laboris assequitur.

5. In cenaculum igitur ad orationem festinus ascendit . Bene ait in cenaculum ad orationem  ascendisse Petrum; quia omnis sanctus quando orat, relinquens humilia, uel terrena, in altum mentis extollitur, et in sublime suspensus rapitur, et cogitatione sancta celo uicinus efficitur. Atque ibi esurienti illi, hoc est, cogitanti in cordis sui sublimiori loco pro salute Iudaici populi, offertur uas diuersorum generum animalibus plenum, uelut diuinitate dicente illi: Tu in Iudeos solos esuris, ecce famem fidei tue cunctarum gentium diuersitate reficio. Nam utique diuersa animalia collecta in uno uasculo, diuersarum gentium congregatio collecta in una Ecclesia demonstratur: que Ecclesia in illius uasculo splendido, dum non habet maculam neque rugam, lintei nitore resplendet. In qua primum animal Deo ex gentibus centurio Cornelius immolatur.

 6. De hoc ergo uasculo suo hodie nos reficit Petrus; cum enim uidemus gentilium turbas ad fidem christianitatis accurrere, simul cum apostolis gratulamur. Non enim mortui sunt, quorum curamus natalem hodie: sed renati [c 1Kb] uiuunt plane; quia participes effecti sunt Christi, qui uita est omnium. Quamuis enim corpora passione cesa sint, interruptus tamen non est [d 1Kb] ordo uiuendi; iugiter enim et Deo gratias agunt, et laudes Saluatori referunt; nisi quod  resoluta membrorum sarcina, magis adherent Christo, sicut ait Paulus apostolus: Dissolui, et cum Christo esse, multo melius . Non ergo dicenda est mors, qua interueniente, caremus persecutoribus, et Christo connectimur. Non est plane dicenda mors, que Christo mortuum socians, lucrum efficit morientis, sicut ait beatus Apostolus: Mihi enim uiuere Christus est, et morilucrum . Illa autem uera est mors, que etiam uiuentem hominem peccatorum morte constringit; quia quamuis uiuere uideatur, sceleribus tamen suis morti iam uidetur addictus, sicut ait Apostolus de illa deliciosa uidua: Hec autem uiuens mortua est .



SERMO LIu. De neglecta solemnitate beatorum apostolorum Petri et Pauli.


Edit. antiq. et codex Lugd. huic sermoni titulum prefigunt De Margarita. Non quidem recte, sed multo peius Rom. edit. illum inscribit In Festo S. Lucie, etc., cum de sancta illa in toto sermone nullum sit uerbum. ueram igitur inscriptionem e cod. Remig. restituimus. Quod porro ad auctorem huius sermonis, potest quidem hic idem esse, qui et sermonum 42, 43 et 44; sed qui Ambrosio illum arrogabit, is in Ambrosiana lectione parum uersatum se declarabit.

1. Satis ad correctionem uestram arbitror posse sufficere, fratres dilecti, quod anteriore Dominica profecturus, nulla uobis sacrarum litterarum spiritalia dona largitus sim: sed tantum uos increpans et  arguens pro peccato, sine aliqua predicationis consolatione dimiserim. uolui enim uos hoc ipsum intelligere quam grauiter peccaueritis, qui diuina eloquia audire minime meruistis. Hec enim sacerdotum uehemens et copiosa uindicta est, indignis quibusque scripturarum celestium sacramenta non credere: nec, sicut ait Dominus, dare sanctum canibus, neque margaritas proiicere porcorum pedibus conculcandas .

2. Perdit enim celestis margarite gratiam, quisquis eam [e 1Kb] fedissimo peccatori circumdare conatur; gemma enim, sicut ipsi scitis, nisi auro non conuenit, margarita nisi pretiosis monilibus non aptatur. Estote ergo aurum optimum, 465 estote monile pretiosum; ut possit in uobis margarita spiritalis includi.  Margarita enim Christus est Dominus, quam negotiator ille diues in Euangelio, uenditis omnibus rebus suis, emere festinauit; et maluit omnes quas habebat, seculi gemmas amittere, tantum ut unam Christi emeret margaritam .

3. Unde et ego, fratres, pro magnitudine, quod commiseratis, delicti, nolui uobis pandere Euangelice refectionis eloquia; sed magis ingerere animose indignationis iniuriam, et prius uos uerberibus spiritalibus  emendare, ac sic margarite ditare muneribus. Malui, inquam, peccatum uestrum incusando acriter increpare, quam leniter dissimulando nutrire; quisquis enim fratrem non arguit peccantem, quodammodo hortatur ut peccet. Nolo autem putetis quod non de amore faciam, uos sepius uerberando; filius enim, qui castigatione dignus est, plus amatur, sicut ait Scriptura sancta: Quem enim diligit Dominus, corripit: castigat autem omnem filium, quem recipit .

4. Dicite enim mihi si non dolendum fuerit hoc peccatum, sic uos salutis uestre immemores tunc fuisse, ut beatissimis apostolis Petro et Paulo honorificentiam minime reddideritis; cum ipsos esse sciatis doctores gentium, auctores martyrum, principes  sacerdotum: nec uolueritis eorum natalem nobiscum festiuissimum celebrare, atque illi celesti interesse conuiuio, in quo pro martyrum suorum tanta letitia, substantiam uite ipse nobis [a 1Kb] Dominus ministrauit? uultis autem scire quantis bonis fraudati fueritis? Interrogate fratres, qui tunc temporis mecum pariter adfuerunt, quam refecti a Dominica mensa discesserint, uel quales secum domum spiritales diuitias reportauerint.

5. Unum scio, quod si quis illa die honoratus aut diues ob natalem filii sui ad decimum usque milliarium ad prandium rogauisset, propter accuratas epulas, et inequales mensuras absque dubio uos ituros fuisse. Igitur, fratres, quotiescumque martyrum memoriam celebramus, pretermissis omnibus seculi  actibus, [b 1Kb] sine aliqua dilatione concurrere debemus, reddere illis honorificentiam, qui nobis salutem profusione sui sanguinis pepererunt, qui tamquam sacrata hostia pro nostra propitiatione Domino sunt oblati, presertim cum dicat ad sanctos suos omnipotens Deus: Qui uos honorat, me honorat: et qui uos spernit, me spernit . Quisquis ergo honorat martyres, honorat et Christum: et qui spernit sanctos, spernit et Dominum.



SERMO Lu. In natali SS. Nazarii et Celsi martyrum.

Hic sermo non exstat in edit. Amerb. neque Eras., sed nec in ullis mss. quos quidem uidere nobis licuerit, reperitur. Ut autem eum Ambrosii non esse quiuis intelligat, cum eo tantum conferenda est Paulini  narratio, qua inuentas horum martyrum reliquias describit. Etenim inuentionem illam extremis tantum sancti Episcopi annis asserit euenisse, cum idem sermo iam celebri per omnem Ecclesiam eorum festo habitus fuerit. Colitur ipsorum dies natalis u kal. Augustas: inuentio autem uI idus Maias. De quibus sanctis consuli etiam potest sanctus Paulinus Carm. 9 in natali S. Felicis.

1. Etiamsi martyribus regionis extranee pia uotorum debita redderemus, propriis consulere utilitatibus et commodis probaremur; nostros enim eos fides  faceret, et remotis quamlibet finibus sperata nobis patrocinia corrogarent. Studiorum siquidem sunt huiusmodi suffragia, non locorum, proinde apud domesticos Dei tantum intercessionis promerueris, quantum uenerationis impenderis. Oportet itaque ut alienos potius nobis deuotio religiosa conciliet, quam forte proprios a nobis negligentia irreligiosi teporis alienet.

2. Agnoscamus, karissimi, circa Ecclesiam nostram uberiorem diuinorum munerum largitatem. Exsultant felices singularum urbium populi, si unius saltem martyris reliquiis muniantur: ecce nos populos martyrum possidemus. Gaudeat terra nostra nutrix celestium militum, et tantarum parens fecunda uirtutum. Recte itaque et ex debito a filiis parentis Ecclesie  horum beatorum martyrum celebrantur insignia; 466 qui illuminantes uirtute fidei sue innumerabiles populos, soli quidem illatam sibi sensere mortem, sed non soli mortis sue beneficia possederunt. Immensa enim Dei nostri pietas multiplex ad bonitatem, et artifex ad salutem, proponens arduam uirtutum palmam, raro appetitore pretiosam, in paucorum triumphis plurimorum commodis prospicit. Illorum siquidem merita nostra uult esse suffragia: simulque dum nobis fidem ueram duro martyrii agone commendat; afflictionem precedentium instructionem efficit posterorum.

3. Quanta est circa nos Dei nostri sollicitudo! Illos examinat, ut nos erudiat: illos conterit, ut nos acquirat; eorumque cruciatus nostros uult esse profectus.  Merito ergo eos colimus, qui periculis suis pugnant, et nostris utilitatibus militant, qui per lucis uiteque contemptum edocent nos quantum Deo nostro debeamus affectum. Nouerimus itaque quia non sine magno discrimine de religionis ueritate dubitamus, quam tantorum sanguine confirmatam uidemus. Magni periculi res est, si post prophetarum oracula, post apostolorum testimonia, post martyrum uulnera, ueterem fidem quasi nouellam discutere presumas, et post tam manifestos duces in errore permaneas, et post morientium sudores otiosa disputatione contendas.

4. Congratulamur ergo, dilectissimi fratres, magne fidei uestre, per quam dum exsules proflua caritate suscipitis, etiam incolas paradisi et celi ciues  habere meruistis. Beatum itaque Nazarium martyrem Christi sancta Mediolanensis Ecclesia licet totum corpore secum retineat, et mundo tamen totum in benedictione transmisit. Hec est enim sanctorum martyrum gloria, quorum etsi per uniuersum mundum seminetur in cineribus portio, manet tamen integra in uirtutibus plenitudo. ueneramur ergo in tanto Christi milite fidem nostram; mater namque martyrii fides catholica est, in qua iste illustris athleta, sanguine fuso, mortem pro ipsa calcauit. Mater, inquam, martyrii fides est: ueneremur ergo in sanctorum  martyrum gloria fidem nostram. Quomodo fidem nostram? Ab istis enim dum mortis tolerantia indubitanter excipitur, spes immortalitatis euidenter asseritur; numquam enim hanc uitam tam constanter expenderent, nisi esse alteram incomparabiliter beatiorem perfecta definitione sentirent. In sanctis itaque preconibus ueritatis resurrectionis auctoritas est; prompti enim pereunt in melius reparandi, quibus per angustias tribulationum aperitur exitus ad amplitudinem gaudiorum.

5. Unde et beatus Nazarius, cuius hodie gloriosam de mundi hoste uictoriam uniuersalis Ecclesia festa exsultatione concelebrat, cum tempore gentilitatis non ignobilibus parentibus oriundus existeret, sacrilegi adhuc puer genitoris militiam simul et doctrinam  detestari ex improuiso cepit: atque ab innocente matre, que iam christiane fidei titulis insignita, Christo sedule insistebat, sacrosancte regenerationis fluenta fidelis iam spiritu, ac fide instituta preueniens, demonstrari sibi flagitabat. Nondum siquidem baptismum consecutus, sed inter religionis principia consummatus: et nondum manifestatis sibi legibus, Deo plenus, repente possessio atque habitaculum Dei factus est: atque ita peruenture usque ad celos turris [a 1Kb] prius meruit eleuare fastigium, quam disponeret fundamentum, nondum sacramentorum conscius, et in sacrificium iam preelectus.

6. Quid ad hec nos infelices respondere poterimus; qui post nitorem baptismi, post collatum nobis sacra regeneratione candorem, post acquisitam indumenti  nuptialis angelicam dignitatem; in peccatorum cenum relapsi, et in antiqua criminum uolutabra reuoluti, niueum uestimentum tetris iniquitatum ac libidinum contagiis sordidamus: et holosericam, in qua sigillum diuine imaginis acceperamus impressum, maculis mortifere corruptionis infecimus; et post singularem Dei nostri indulgentiam innouata fedamus, integra rescindimus, expiata uiolamus, repetentes opera non iam undis purganda, sed flammis.

7. Quid illud, quamque insigne diuine gratie munus, quod accepto iam salutari lauacro, post innumera uirtutum signa, post peragratas circumquaque ob Christi predicationem innumeras regiones; cum pro Dei summi confessione diuersa per supplicia aduersus eum totus pene orbis baccharetur: et nunc  atrocissimis arctaretur penis cruciandus, 467 nunc in longinquis finibus transueheretur exsulandus; ita robustissimo Christi athleta pectore tormenta omnia deuincebat, ut strenuum de prostrato reportaret hoste tropeum: interque cruenta Cesaris iussa uasti maris deiectus gurgitibus, ambulare ei diuina super aquas concessum est prouidentia, et rerum obstupescente natura, per insueti itineris nouas uias pendulum inferens gressum, tumentia maris dorsa calcauit? uideres equoreas Sancti substerni meritis undas, supraque angelicis confortatum alloquiis, in Christi Iesu laudibus exsultare. Ecce profanus hostis numquam  beato martyri tantum prodesset obsequio, quantum profuit odio.

8. Sed tandem perfecto agonis certamine, cum Celso puerulo, quem ipse Deo in holocaustum polluto assumpserat ex seculo, crudeli imperio damnatione absoluitur, gladio consecratur. Felix hic tali exitu; quo omne delictum ita ab eo exiit, ut etiam redire non possit: quo sic debita sua soluit, ne ultra creditorem timeret: quo in se hostium peccata fide clausit, fide damnauit: per quem innocentiam deuotione quesiuit; perseuerantia inuenit, morte seruauit.

9. Que cum ita sint, karissimi, licet hic tantus Christi testis pretiosus confessione, pretiosior sanguine, crudeli uulnere pretiosior, et tincta ueste candidior;  licet hic Mediolanensium peculiaris putetur priuilegio sepulcri, sed omnium est communione suffragii. Neque enim istius urbis caritas proflua et fides auara tantum huic martyri derogauerit, dum sibi arrogat; ut solum erga menia sua patrocinii illius beneficia adfutura esse crediderit. Non clauditur locis, quod diffunditur meritis. Inuocasti ubique martyrem, ubique te exaudiuit ille, qui honoratur in martyre. Moderante itaque eo, qui pensat uota tua, et dispensat munera sua; in tantum uicina presentia efficacis prebebitur aduocati, in quantum fuerit fides deuota suscepti. Oratio enim que castitatis, iustitie, et eleemosynarum operibus adiuuatur, excedit mundum, penetrat paradisum, euolat usque ad ipsum summe maiestatis, angelo conferente, conspectum, sicut quodam  loco uox testatur angelica: Et cum tu, inquit, orares, ego obtuli orationem tuam in conspectu claritatis Dei .

10. Beata anima, karissimi, cuius uotum, cuius compunctionis incensum, cuius supplicationis holocaustum, nulla infidelitate fumidum, nullo carnalis illecebre fetore pollutum, nulla seuitia cruentatum, nulla odii simultate maculatum: sed fide igneum, conscientia nitidum, sinceritate cordis odoriferum, concordia et caritate perfectum, usque ad Dei uultum per celestium nuntiorum defertur obsequia. Que cum ita sint, honoremus beatos martyres, principes fidei, intercessores mundi, precones regni, coheredes Dei.

11. Quod si dicas mihi: Quid honoras in carne iam  resoluta atque consumpta, de qua nulla iam Deo cura est? Et ubi est illud, karissimi, quod ipsa ueritas loquitur per Prophetam: Pretiosa, inquit, in conspectu Domini mors sanctorum eius ? et iterum: Mihi autem ualde honorificandi sunt amici tui, Deus ? Honorare debemus seruos Dei, quanto magis amicos Dei! de quibus alio loco dicitur: Dominus, inquit, custodit omnia ossa eorum, et unum ex his non conteretur . Honoro ergo in carne martyris exceptas pro Christi nomine cicatrices, honoro uiuentis memoriam perennitate uirtutis, honoro per confessionem Domini sacratos  cineres, honoro in cineribus semina eternitatis, honoro corpus, quod mihi Dominum meum ostendit diligere, quod me propter Dominum mortem docuit non timere. Cur autem non honorent corpus illud fideles, quod reuerentur et demones? quod et afflixerunt in supplicio, sed glorificant in sepulcro? Honoro itaque corpus, quod Christus honorauit in gladio, quod cum Christo regnabit in celo.



468 SERMO LuI. De Natali sancti Eusebii uercellensis episcopi.

In hoc sermone de sancto Eusebio tamquam de martyre agitur, quamuis in confessorum ordine semper reponatur apud antiquos: cetera satis historie huius antistitis idem congruit. Habemus apud Maximum alium sermonem de eodem sancto in multis huic ipsi  persimilem, sed siue illi ab eodem auctore, siue a diuersis profecti fuerint, hunc non esse Maximi perspicuum est; cum in ipsamet uercellensi Ecclesia sit pronuntiatus. Eius uero auctorem antiquum fuisse ex eo patet, quod se, presente Exsuperantio, eiusdem Eusebii discipulo, loqui significat. uerum quisquis ille sit, diuersum eum esse ab Ambrosio, et alii iam ante agnouerunt, et tota sermonis series abunde probat.

1. Ad sancti martyris Eusebii laudem aliquid addere uelle, decerpere est; tam ineffabilium enim doctrinarum magister exstitit, ut merita eius facilius operibus cognosci possint, quam sermonibus explicari. Tantum autem de eo conscientia retinet, [a 1Kb] quantum oratio et narratio non preualet. Igitur gesta illius non uerbis adornanda sunt, sed perstringenda sententiis;  presertim quia nos scimus eam rem comere non debere sermonibus, quam uidemus iam comptam esse uirtutibus, cum dicat Apostolus: Regnum Dei non in sermone est, sed in uirtute .

2. Ergo ad merita eius aliquid addere uelle, decerpere est, me precipue, [b 1Kb] qui et ignarus rerum gestarum sim, et litterarum imperitus sacrarum, et rudis sacerdotalium functionum. Potuissent autem predicare hec sancti precessores mei usu facilius, experimento probatius, doctrina preclarius: domnum et patrem specialiter beatum Exsuperantium loquor, qui fuit eius minister in sacerdotio, comes in martyrio, particeps in labore. In cuius uultu sanctum quoque Eusebium uidere nos credimus, et quasi in quodam speculo bonitatis illius imaginem contuemur;  facile enim cognoscimus qualis magister fuerit, cuius talem uidemus esse discipulum. Sed quoniam confessionis illius similis hunc gloria comitatur, mauult reticere laudes paternas; ne proprias pariter iactare uideatur.

3. Quid ergo de martyris Eusebii gloria predicem, cuius tota plebs ista sit gloria? Et cum dicat Scriptura: Gloria patris est filius sapiens ; quante huius sunt glorie, qui tantorum filiorum sapientia et deuotione letatur! In Christo enim Iesu  per Euangelium ipse nos genuit. Quidquid ergo in hac sancta plebe potest esse uirtutum et gratie, in sancti Eusebii magisterio reperitur. Ex hoc autem quasi quodam uirtutum fonte lucidissimo riuulorum hec puritas emanauit. Nam quia castitatis uigore pollebat, propositum uirginitatis instituit; quia abstinentie gloriabatur angustiis, monachorum introduxit forte seruitium; quia blandimentis erat preditus lenitatis, cunctorum ciuium in Deum prouocauit affectum; quia pontificii administratione fulgebat, plures e discipulis sacerdotii sui elegit heredes. Quamuis igitur nonnulli liberis suis relinquant auri argentique thesauros, nemo tamen sancto Eusebio ditiores reliquit; siquidem omnes exstiterunt aut sacerdotes, aut martyres.

 4. Nam ut cetera taceam, illud quam admirabile est, quod in hac sancta Ecclesia eosdem monachos instituit esse, quos clericos; atque iisdem penetralibus sacerdotalia officia contineri, quibus et singularis castimonia conseruatur; ut esset in ipsis uiris contemptus rerum, [c 1Kb] et accuratio leuitarum: ut si uideres monasterii lectulos, instar orientalis propositi iudicares: si deuotionem clerici perspiceres, angelici ordinis obseruatione gauderes.

5. Illud autem tacendum omnino non arbitror, quod cum Arianorum detestanda perfidia totam cum uniuerso mundo Italiam perturbasset, atque eiusdem pestilentie sacerdotes simplicitatem sancti Dionysii martyris captiuassent; ita ut subscriptionis eius uinculum retinerent, qua illum e manibus eorum sapientia  liberauit? Sicut enim ait sanctus Paulus: Factus sum Iudeis tamquam Iudeus, ut Iudeus lucrifacerem ; ita Eusebius hereticis hereticum se esse mentitus est, ut de heresi filium liberaret. Dixit enim se eorum consentire perfidie, hoc sibi placere, quod illis: sed quod sibi filium Dionysium in subscribendo preponerent, grauiter 469 se moueri: uos enim, inquit, qui dicitis Filium Dei Patri Deo equalem esse non posse, cur mihi filium meum pretulistis? Qua illi ratione permoti, statim sancti Dionysii chirographum deleuerunt, priorem locum subscribendi beato Eusebio deferentes. Quos ille increpans et irridens ait: Neque ego me uestris sceleribus polluo, neque filium meum uobiscum participare permitto. Unde cum  dicat Euangelium in hac generatione prudentiores filios tenebrarum esse quam lucis ; ecce hic ipsis tenebris prudentior filius lucis inuentus est.

6. Tunc illi grauiter indignantes, ita nequitiam suam fuisse delusam, nouis eum per Constantium principem [d 1Kb] passionibus uexauerunt; nam post multas iniurias orientis plage illum exsilio relegarunt, in quo tanta passus est, ut martyrii inuictam gloriam reportaret. Dicitur enim inter cetera passionum genera  hoc penale passionis supplicium pertulisse, ut dum interrogaretur ab Arianis, et se eorum communicare perfidie denegasset, scalarum procliui tractu supinis pedibus ad imum usque pertraheretur: et iterum reuocatus ad summum, interrogatus denuo cum eadem respondisset, eadem pateretur, ac frequentem interrogationem frequenter huiusmodi supplicium fuerit subsecutum. In qua passione sancti Eusebii martyris, licet fuerit quassatum caput, elisum corpus, membra confracta; animus tamen fidei mansit inuictus. Nam quanto plus illum Ariana perfidia corporaliter lacerabat, tanto magis eum catholica integritas spiritaliter refouebat.

7. Quem quidem scalarum ascensum atque descensum possumus dicere, quem Iacob somnians  prophetauit : et sicut ille uidit etiam istas scalas ab imo ad celestia usque pertingere; sic quidem per has et Eusebius ascendit ad celum, et Ariani ad inferos descenderunt. Unde, fratres, sanctum Eusebium Machabeorum martyrum choro annumerandum puto. Siquidem illi singulis membris martyrium pertulerint, hic autem totius corporis passione Dominum sit confessus: nec disparem eorum esse gratiam, quos etiam dies una in martyrio copulauit.



SERMO LuII. De Depositione eiusdem sancti Eusebii.

Qui superiorem sermonem Maximo attribuunt, et hunc quoque eidem putant assignandum. Sed ut memorato Presuli is astruatur, et eius stylum, et cum Maximiano  sermone in Eusebium secundo cognationem multo ualidius argumentum esse iudicamus.

1. Depositionem sancti Eusebii hodie celebramus. Quid est depositio? Non illa utique, que sepeliendis in terra membrorum reliquiis clericorum manibus procuratur: sed illa qua homo uinculis carnalibus absolutus, liber iturus ad celum, terrenum corpus exponit. Ipsa plane est depositio, in qua concupiscere abiicimus, cessamus delinquere, peccare desinimus, et totum quidquid saluti est graue, quasi abiecta sarcina oneris, exponimus. Nam ideo hec dies pro celebritate maxima procuratur; quia uere est summa festiuitas mortuum esse uitiis, soli uigere iustitie; unde et depositionis ipsa dies natalis dicitur, quod delictorum carcere liberati, [a 1Kb] libertati  nascimur Saluatoris.

2. Sed uideatur sanctus Eusebius cum qua gloria ad hanc diem depositionis aduenerit. Dicitur enim ante aliquantum temporis exitus sui manifesta reuelatione uidisse se kalendis Augusti de monte ad montem uolare, et prophetia quadam hoc interpretatus est hac die exiturum se esse de corpore. In quo facto nescio quid primum sit admirandum, utrum quod meruit exitus sui finem nosse, an quod scire potuerit  que illum post exitum gratia permaneret. Dicit sanctus Dauid: Notum fac mihi, Domine, finem meum, et numerum dierum meorum, et reliqua . Ecce quod Propheta optauerat, Martyr accepit: notitiam quam ille exorat, [b 1Kb] iste consequitur; nisi quod salua fide dixerim, amplius promereatur; ille enim finem postulat nosse, iste etiam ultra finem quid futurus esset, agnoscit: ille usque ad exitum quid desit, ignorat; iste post exitum quid supersit, addiscit.

470 3. uolare ergo se in hac die uidit martyr Eusebius. Sicut scimus, uolare non potest, nisi quod purum, leue, atque subtile est: cuius nec sinceritas intemperantia retardatur, nec alacritas, nec uelocitas mole grauatur. Grauari autem uolatum  dico, non tam mole membrorum, quam pondere delictorum; unde puto etiam in ipsis auibus ideo uelocius columbam pene pre omnibus uolitare, [c 1Kb] quod alacritatem innocentia comitetur. Denique sanctus Dauid cum puritate mentis uolare concupisceret, non alterius animantis, nisi columbe optauit alas, dicens: Quis dabit mihi pennas sicut columbe, et uolabo, et requiescam ? Intelligebat enim quod ad altiora facilius penetratur simplicitate mentis, quam leuitate pennarum.

4. uolauit ergo hac die sanctus Eusebius. Aestimemus iam eius innocentiam de uolatu, [d 1Kb] et puritatem eius de ipsa elatione iudicemus; tamquam columba enim in domo Dei degens, assumpsit spiritales pennas, et requieuit in monte. Et licet ipse de monte  ad montem uolare se dixerit: tamen in ipsa translatione maiorem requiem fuisse significo. Quid enim aliud est de monte ad montem uolare, nisi de Saluatoris gratia ad Patris gloriam properare? Ipsi enim sunt montes, sicut dicit propheta: Mons de monte sine manibus concidentium; hoc est, Filius de Patre, absque ullius creationis accessu.



SERMO LuIII. De sancto Cypriano.

Huic sermoni alius in eumdem Martyrem premittebatur, qui in omnibus script. cod. et ant. edit. 72 numerabatur: in Rom. uero edit. de sanctis 18, quem nos ut inter Maximianos editum reiecimus. Cum autem manifestum sit utrumque ab eodem concionatore fuisse pronuntiatum, utrumque etiam eidem Maximo  tribuendum esse dubium non est.

1. Ante dies, cum beatissimi martyris Cypriani celebraremus natalem, suauissime in eius festiuitate iucundati sumus; quia enim hoc uindemiarum in tempore passus est, tamquam et nos de uindemia dulces et uarios fructus ex eius passione collegimus; impinguauit enim nos, et refecit musto martyrii sui. Est enim mustum quod reficit et inebriat christianum, sed ebrietas illa magis sobrium facit; qui enim  inebriatur celesti gratia, [a 1Kb] exsobriatur sarcina peccatorum.

2. Hoc namque musto repleti sancti apostoli, sicut ait Scriptura , alienis linguis Dei magnalia loquebantur. In quo facto pariter ebrii esse uidebantur, et sobrii; ebrii enim putabantur, quod in iis [b 1Kb] loquela preter naturam alte personabat: sobrii erant, quod iuxta consuetudinem mentis Deum deuotione laudabant. Quod quidem non elatione aliqua aut impudentia contigit, ut uiri sancti peregrino sermone loquerentur: sed prouidentia diuinitatis factum est, ut quia ad magnificandum Deum una loquela non sufficit, per plures linguas mentis deuotio solueretur.

2. Iucundati enim sumus, quia de uinea Domini  sabaoth fructum refectionis accepimus: uinea autem Domini sabaoth, sicut dicit propheta, domus Isrel est, que domus nos sumus . Secundum fidem enim Isrelite nos sumus; unde dicit Apostolus: Qui ex fide sunt, ii filii sunt Abrahe . Quoniam igitur nos sumus Isrel, uinea Domini sumus: uideamus diligenter ne ex palmite operis nostri non nascatur dulcedinis uua, sed fellis; ne dicatur nobis, quod Iudeis dictum est per prophetam: Sustinui ut faceret uuam, fecit autem spinas; et non iustitiam, sed clamorem . Quam dura conditio, ut possessio, que domino suo suauitatis fructus afferre debuit, spinarum illum asperitate compunxerit! hoc est, cum Iudei Saluatorem debuerint tota fidei deuotione suscipere, spinarum  eum coronauerunt passione. Que corona quidem, quantum in Iudeis est, erat iniuriarum contumelia: quantum in Domino, erat corona uirtutum. Compungunt ergo Iudei Dominum, dum coronant: compungunt, dum crucifigunt. Unde ait Scriptura sancta: uidebunt in quem compunxerunt .

471 3. Igitur, fratres, uidete ne et uobis dicatur: Sustinui ut faceret uuam, fecit autem spinas ; hoc est, ne spinas quas Domino Iudei cruentis imposuerunt manibus, nos iniquis sensibus apponamus, et compungamus eum non asperitate sentium, sed operum prauitate. Sunt enim spine cordis, que uerbum Dei etiam uulnerare consueuerunt, de quibus meminit in Euangelio Saluator, dicens seminantis semen cecidisse inter spinas, et creuisse eas, ac  suffocasse quod satum est . Que autem spine sint, ipse prosequitur, dicens utique sollicitudines esse mundanas, que cum crescunt in corde hominis, mandata Saluatoris in eo suffocant. Quis enim umquam sollicitus de mundo, potuit bene sollicitus esse de Christo? Quis dum lucris domus sue prouidet, utilitatibus Ecclesie potuit prouidere? Unde ait Apostolus: Qui sine uxore est, sollicitus est que sunt Domini, quomodo placeat Deo: qui autem cum uxore est, sollicitus est que sunt mundi, quomodo placeat uxori .

4. Ergo, fratres, uidete ne uinea uestra non uuas,  sed spinas faciat: ne uindemia uestra non uinum afferat, sed acetum. Quisquis enim uindemiam legit, et pauperibus non largitur; ille acetum colligit, non uinum. Quisquis messes recondit, et indigentibus non ministrat; iste non alimonie fructus reposuit, sed tribulos auaritie congregauit. Nam propterea ait Scriptura de terra nostra: Spinas et tribulos germinabit tibi .



SERMO LIX. In natali unius Martyris, siue Domini Domitiani.

Hic sermo una cum subsequenti habetur in codice Floriacensi ante annos mille exarato, ubi et sancto Ambrosio assignatur. uerumtamen quod illos, cum hactenus fuerint inediti, in lucem emittimus, id codicis antiquitati datum uoluimus, cum nichil habeant  Ambrosianum, ut uel ex prima eorum lectione quiuis agnoscat.

1. Diem celebramus hodie, fratres karissimi, mortui iusti, et non est hic: si autem scire uultis ubi sit, interrogate lectionem, quam primo audistis: Iustus si morte preoccupatus fuerit, in refrigerio erit . Refrigerium enim in hoc seculo, cui, unde? ubi plena sunt omnia tribulationibus: et quando tribulationes pascunt, plena sunt tentationibus. Mundus enim iste siue metuatur siue blandiatur, timendus est: sed Deus timeatur: et mundus potius contemnatur, et magis sit cauendus. Si ergo uolumus in refrigerio esse, quando mors preoccupauerit, iusti simus.

2. Forte dicit aliquis: Multum est ad me. Attendamus  enim quod scriptum est: Iustus si morte preoccupatus fuerit, in refrigerio erit; et cum querimus, quid sit iustus, terret nos psalmus: Omnis homo mendax . Audiamus librum sapientie. Iustus si morte preoccupatus fuerit, in refrigerio erit; audiamus psalmum: Ego dixi in excessu mentis mee, omnis homo mendax. Numquid sanctus Domitianus non erat homo? Si ergo homo erat, et omnis homo mendax; quomodo iustus erat, si mendax erat? aut quomodo in refrigerio est, si iustus non erat?

3. Attendamus ergo, karissimi, habemus ista cogitatione plena testibus: non paruum refrigerium in eo, quod audimus Apostolum dicentem: Adhuc enim Christus mortuus est, ut et uiuorum et mortuorum dominetur; et, siue enim uiuimus, siue morimur, Domini  sumus . Ille est iustus, non perdet suos: certi sumus quia Christus non erat mendax. Christus homo et non mendax: quomodo ergo omnis homo mendax? Quia Christus sic homo, ut non solum homo. Ille nisi et Deus et homo esset, mendax esset. Talis ergo et tantus pro nobis mortuus est, et mortem timemus? Precessit et resurrexit, eius membra sumus, et caput nostrum sequimur.

4. Nam et ipse Psalmus consolatur nos: Quid retribuam Domino pro omnibus, que retribuit mihi ? Ille quid dixit: Ego dixi in excessu  mentis mee, omnis homo mendax . Homo mendax gratias agit Domino, et non inuenit quod illi retribuat pro tantis beneficiis, que ab illo accepit. Quid enim ab illo accipimus cum querimus quid retribuamus, et non inueniemus? Non eramus, et creauit nos; non erant pecora, et creauit pecora: amplius quod ad imaginem suam fecit nos; perieramus, et quesiuit nos: mortem Filii sui pignus dedit nobis, et uitam Filii sui promisit nobis, ab omnibus peccatis nostris in baptismate salutari mundauit nos: 472 et quia hic uiuendo postea contraximus quod dimitteret; ut dicamus: Et dimitte nobis debita nostra; docuit nos. Totum mundauit in baptizato, totum mundauit in renato uiuente: non reliquit mori, non permittit mori, dico in peccato, que mors maligna  et eterna est: uocatum monet, instruit, adiuuat, ignoscit, liberat. Quid retribuam Domino pro omnibus, que retribuit mihi? Quid dicis, homo? quid uis retribuere? Quidquid inueneris, ab illo accepisti.

5. uenimus ergo, uenimus, si ex fide uiuamus; tunc enim iusti erimus, quia iustus ex fide uiuit . ueniemus ergo ad illam mercedem, que equalis erit omnibus. Pueri credunt, prima hora uenerunt: adolescentes credunt, tertia hora uenerunt: iuuenes credunt, sexta hora uenerunt: grauiores credunt, nona hora uenerunt: decrepiti credunt, nouissima hora uenerunt. Diuersis horis uenerunt, et mercedem unam acceperunt. Sic facti sunt nouissimi primi, et primi nouissimi: quia quod acceperunt primi, hoc acceperunt nouissimi . Quid est ipse denarius? uita eterna. Quare  equalis est omnibus? Quia ibi nemo uiuit plus, nemo minus. Ad hoc tendamus, in Domino confidamus, uitam tentationis euadamus, uitam felicitatis habeamus.




Item Sermo de uno Martyre.

1. Dies solemnis, illustris dies patrie, decore angelico nitens, hodiernus effulsit, quem martyris huius florens corona uestiuit. Dum per horas dies euoluitur, dum per uices dierum ac noctium, et lune crementa detrimentaque menses implentur, dum per quadrigam temporum ad metam suam rotatis axibus annus auriga perducitur; resplenduit letus huius sancti Martyris dies, quo inter inimicas acies bellicosus  exsultans, cunctos hostes uicit, et ad regna sibi debita properauit.

2. Est quidem semper in ancipiti certamine suspecta uictoria cum in uenerandos martyres aut iudex seuit aut carnifex fremit; et nunc gladius, nunc fera, nunc flamma, nunc tormenta timentur: at ubi loricam fidei uirile pectus assumpserit, non sentit animus fortis, quidquid ingesserit mens crudelis: stat inter ignes illesus, inter bestias et tormenta ualidus; securibus magis soluitur, quam truncatur. Sed tunc donec ad prosperum finem felicis hore pugna ueniret, hesitabatur a christianis, et funereum spectaculum inter athletam Christi et ministros inimici pauidis pectoribus et fugitiuis obtutibus explorabant;  ne uulneri timidum martyr fidei daret latus, ne quos impetus seuientes effugeret, ne uel latrantes inter tormenta carnifices teneris sensibus exhorreret. Pendebat interim corona de celo, liliis angelorum et rosis de cruce et sanguine Christi uernantibus intertexta, sertumque celeste uario decore pictum, tamquam florentis prati diuersicolor facies desuper radiabat.

3. Pugnabat igitur miles Dei, et fide, non corpore confligebat. Hinc de uita blandiebatur mundus, hinc de morte terrebat. Excitabatur in illo conflictus cecus arene puluis, sed claudi non potuit oculus confessoris. uidebatur utrubique, et quid pararet Deus, et quid cuperet inimicus. Scutum illi protectionis Christus erat: galeam salutis illi manus angelorum  effecerant: loricam triplicem unus Deus, una fides, unum illi baptisma fabricabat: gladius illius Spiritus sanctus erat, demones pugnabant telis suis, iste suis: illi nigris, iste armis fulgentibus confligebat. Tuebatur clypeo fidei animam suam, corpus seminabat in terram; rigabat eam sanguine suo, ut fructus in resurrectione multiplices offerat Deo suo.

4. Qui seminant, inquit, in lacrymis, in gaudio metent. Euntes ibant et flebant, mittentes semina sua: uenientes autem uenient in exsultatione, tollentes manipulos suos . Effluebant tunc, certantibus sanctis, lacryme fidelium, quas pietas prouocabat, donec incerti euentus periculosi certaminis qua uergerent, apparerent. Excutiebat iniuste persecutionis dolor lamentabiles fletus, et unusquisque  christianorum, quod in alio uidebat, in se timebat: et licet scirent beatis martyribus gloriam in celis esse paratam, tamen inter dubios uariosque exitus, impendentibus tristibus, animis delicata caritas amaras lacrymas extorquebat.

5. Ibant martyres euntes, et flebant mittentes semina sua. O quam arcta et angusta uia, que ducit ad uitam! Ibant per bestias et macheras, per angustias et pressuras; oratione flentes, spe gaudentes: protegentes in terra corpora sua, quasi semina sua, ex quibus germinauit glorie seges eterna; 473 tunc uenient in exsultatione portantes manipulos suos, cum in resurrectione receperint flores suos: Iustus quippe ut palma florebit, et sicut cedrus in Libano multiplicabitur. Nescit enim umquam in sanctis uiridis decor ille marcorem; presertim cui Deus  tamquam perennis fluuius continuos latices et refrigeria larga ministrat. Ecce de uno grano corporis Christi, quod sepultum est, quanta martyrum messis erupit! Ecce de primitiua palma quante exsurrexerunt confessorum palme uictrices! O paradisus, sanctarum animarum blanda se societate miscenti!

6. Inter hos iste beatissimus martyr hodie ualentior festa nouat. uicit enim moriens aduersarium, qui pugnabat; et coronam de celo consecutus est, que pendebat. Gaudeant nunc filii de triumphis martyrum, et posteris tradant annua uota, quorum patres et dura sanctorum aspexere certamina, et uincentum letati sunt de corona.



SERMO LX. De Natali sanctorum Martyrum.


In cod. Theod. inscribitur hic sermo in die SS. Alexandri, Euentii et Theodoli, cum tamen iidem Martyres in sermonis contextu nusquam nominentur. Nihilo melius in Rom. edit. eidem prefigitur: Pro communi unius Martyris, cum omnia ex equo illic referantur ad omnes martyres. Potior est igitur aliorum mss. atque edit. inscriptio. uerum quod in illis omnibus, preterquam in Gall. cod. sancto Ambrosio attribuitur, non obscurus error est, quemadmodum ex eius stylo, nec non ex iis que sermoni 52 a nobis premissa sunt, potest intelligi.

1. Si quantum me necesse est dicere, et uos oportet audire; tantum prosequi corporis mei posset infirmitas: profecto omnes excusati essemus, scilicet ego insinuando preceptum, uos exsequendo mandatum. Sed quoniam imbecillitate percellimur, quominus quantum oportet dicere ualeamus; excuset nos mentis deuotio, quos non excusat predicationis oratio, hoc est, etsi a laudibus Domini lingua cessamus, mirabilia tamen eius fidei operibus approbemus: si non loquimur uerbis eius gloriam, factis [a 1Kb] exsequamur eius gratiam, quoniam dictis facta priora sunt. Nam Dominus in Euangelio ita dicit: Qui fecerit sic, et docuerit sic, magnus uocabitur in regno celorum . uides ergo quoniam precedit factum, subsequitur doctrina; siquidem benefacere prima doctrina est. Cessantibus enim uerbis, hoc ipsum docet hominem opus optimum, dum uidetur:  quod etsi uoce aures non excitat, uirtute corda tamen compungit. Quis enim bonum factum uidens, non gaudeat, miretur, imitetur, [b 1Kb] ac ueluti tacito magistro utens, eius exemplo doceatur? Dictis igitur facta precedunt, immo sine factis dicta nichil prosunt; nam ideo et Dominus fieri uoluit, et sic doceri, ne sine bono opere uerborum inutilis esset et superstitiosa iactatio.

2. Melius ergo docemur facto, quam uoce: denique sancti martyres etsi uoce tacent, factorum uirtute nos edocent: etsi lingua silent, martyrii passione persuadent. Unde quamuis disertus orator facundia sua me doceat; id tamen quod utile est mihi, melius disco exemplo sanctorum, quam assertione uerborum. Citius mihi persuadent oculi, quod cernunt,  quam auris possit insinuare, quod preterit; auditui enim cito irrepit obliuio, oculorum autem historia semper inspicitur. Quis enim non omnibus horis momentisque conspiciat quemadmodum tunc beati martyres propter nomen Christi diuersis subiacuere suppliciis, et de ipsis penis quodammodo triumphabant? Quanto enim plura patiebantur, tanto se uictoriosissimos esse credebant; uictoria enim est martyris iudicium persequentis, sicut scriptum est: Et  uincas, cum iudicaris . Cum iudicatur enim martyr, et condemnatur, tunc uincit atque prosternit; tali enim iudicio non est addictus ad mortem, sed absolutus ad requiem: ac per hoc manifestissime uicisse est, non perisse.

3. Constat igitur sanctos martyres plus passione docere, quam uoce; quamquam ipsamet passio sine uoce non sit. Legimus enim animas eorum de sub ara Dei clamare, uel dicere: Quousque, sanctus et uerus, non uindicas sanguinem nostrum ? Nam et Deus dicit de sanguine Abel ad Cain: 474 uox sanguinis fratris tui clamat ad me . Clamare igitur dicitur sanguis, qui innocens effusus est, non tam uoce, quam causa. Sic et sanctorum martyrum anime clamant, dum fidem atque innocentiam suam sensibus nostris ipsa passione commendant.



SERMO LXI. De Natali Martyrum.

Ex huius sermonis lectione cognoscimus eum post resurrectionem Dominicam habitum esse: quo etiam tempore in Romano Breuiario recitatur, sed sub Ambrosii nomine, cum tamen ab eius dictione longissime discrepet. uerisimilius est Maximi esse, quandoquidem testatur Gennadius eum composuisse generalem omnium martyrum Homiliam: cui addi etiam potest eumdem sermonem inueniri in Gall. cod. cuius sermones omnes ad eum Presulem pertinere Mabillonius noster existimat.

1. Dignum et congruum est fratres, [c 1Kb] ut post letitiam  beati pasche, quam in Ecclesia celebrauimus, gaudia nostra cum sanctis martyribus conferamus; et iis annuntiemus Dominice resurrectionis gloriam, qui consortes sunt Dominice passionis. Qui enim socii sunt contumelie, debent et participes esse letitie; ita enim dicit beatus Apostolus: Sicut socii passionum estis, et resurrectionis eritis: : si tolerabimus, inquit, et conregnabimus . Qui ergo tolerauerunt mala propter Christum, debent et gloriam habere cum Christo.

2. Annuntiemus, inquam, sanctis martyribus Dominici pasche gratiam; ut dum sepulture illius predicamus reserata claustra, et horum sepulcra reserentur: dum corpus illius mortuum dicimus tepentibus uenis subito uiguisse, horum quoque membra  iam frigida immortalitatis calore foueantur; eadem enim ratio martyres suscitat, que et Dominum suscitauit. Nam sicut uiam passionis experti sunt, ita experientur et uite; scriptum est enim in psalmo: Notas mihi fecisti uias uite . Hoc utique in resurrectione ex persona dicitur Saluatoris, [d 1Kb] qui dum post mortem ab inferis redit ab superos, incipit nota haberi uia uite, que ante non habebatur; ignota enim erat ante Christi aduentum uia  uite, quia nullius adhuc resurgentis [a 1Kb] fuerat trita uestigio. At ubi Dominus resurrexit, nota facta, solea trita est plurimorum, de quibus sanctus euangelista ait: Multorum corpora sanctorum surrexerunt cum eo, et introierunt in sanctam ciuitatem .

3. Unde cum Dominus in resurrectione sua dixerit: Notas mihi fecisti uias uite ; possumus et nos iam dicere Domino: Notas fecisti nobis uias uite; ipse enim nobis notas fecit uias uite, qui nobis semitam manifestauit ad uitam. Notas enim mihi fecit uias uite, cum me docuit fidem, misericordiam, [b 1Kb] iustitiam, castitatem; his enim peruenitur itineribus ad salutem: et licet nos in resolutione corporis mortis umbra circumdet, tamen gressus  suos uita non deserit: sed inter ipsas medias inferni leges incunctanter Christi uirtutibus ambulamus. Unde ait sanctus Propheta: Nam etsi ambulauero in medio umbre mortis, non timebo mala; quoniam tu mecum es . Quod manifestius Dominus ait de fideli, dicens: Qui autem credit in me, non morietur in eternum . Et licet moriatur, uiuet.

4. Ergo, fratres, cum sanctis martyribus pasche Domini gloriam conferamus: conferamus, inquam, et licet melius nouerint omnia, tamen nos illis predicemus quemadmodum Dominus de sepulcri gremio resurrexerit ad superos. Illi nobis reuelent quo pacto de inferni profundo remeauerit ad sepulcrum: notum, inquam, nobis faciant quemadmodum in exanime  iam corpus et frigidum sese calor insinuauerit, spiritus ingesserit, sanguis infuderit, et gelatas humore uenas pristini uigoris pulsus agitauerit; notum, inquam, nobis faciant quemadmodum organum corporis dissipatum in priorem statum neruorum rursus coaptauerit resoluta compago, et harmoniam uiscerum iam silentem in ueterem concentum Spiritus uiuificans animauerit. Sacerdotes ergo predicent, que Saluator post resurrectionem mirabilia gesserit ad superos: martyres reuelent, quanta in ipsa morte refrigeria operatus sit in defunctis.



475 SERMO LXII. De bellico Tumultu, seu pro communi Martyrum.

Hunc sermonem cum aliis duobus, quorum unum Romani  editores in tom. I Oper. Ambr. collocauerant, alter uero inter sermones sancti Maximi iam uulgatus est, huiusce Patris ex equo esse astruit Mabillonius noster Tom. I Musei Ital. part. II, pag. 5. Id certe cum sermonum dictio, tum citata loco indicato auctoritas Gennadii pulchre confirmat. Ceterum quod Rom. edit. hunc ipsum sermonem Pro communi Martyrum inscriptum uoluerit, nulla cur hoc faceret, ratio fuit; proindeque aptius inter sermones  De Diuersis sub eo titulo quem in ant. edit. ac mss. prefert, in posterum erit locandus.

1. Mouet fortasse uos, fratres, quod tumultus bellorum et incursiones preliorum fieri audimus assidue: et cur nostris temporibus fiant, dilectionem uestram fortasse plus moueat. [c 1Kb] Sed hec causa est, quia quanto magis proximi sumus mundi excidio, tanto magis regno sumus proximi Saluatoris. Ipse enim Dominus ait, quod in nouissimis diebus: Exsurget gens aduersus gentem, et regnum aduersus regnum ; et alibi: Cum uideritis bella, et terre motus, et fames, scitote quoniam in proximo est regnum Dei . Ergo uicinitas ista bellorum uicinum magis nobis Christum esse  demonstrat. Atque ideo uenientem aduersarium timere non debeo, quia per hec signa uenire potius intelligo Saluatorem; quamuis enim iste metum incutiat temporalem, [d 1Kb] ille tamen salutem deserit sempiternam. Potens est autem idem Dominus, ut et hostilem a nobis repellat pauorem, et suam nobis presentiam largiatur.

2. Per hos igitur bellorum tumultus mundi quoddam significatur excidium; futurum enim iudicium hec inquietudo precedit. Est autem [e 1Kb] quoddam commonitionis indicium Dei, uidere quod metuas; ut possis intelligere plus superesse, quod metuas. Dum enim cauti sumus ad ea, que cernimus, cautiores ad illa efficimur, que speramus. uir autem sapiens his actibus terrenis instruitur, quemadmodum  futuri seculi debeat declinare iudicium; dum enim perspicit in hac communi perturbatione [f 1Kb] primores uiros tuitiones in menibus preparare, ipse admonetur quemadmodum in futura euersione mundi defensionem christianis preparet animabus. Cernimus armari ciuitatis portas, debemus etiam prius in nobis portas armare iustitie; sunt enim porte iustitie, de quibus sanctus Propheta dixit: Aperite mihi portas iustitie, et reliqua . Tunc autem ciuitatis porta munita esse poterit, si prius in nobis porte iustitie muniantur. Ceterum nichil prodest muros munire propugnaculis, et Deum prouocare peccatis. Illa enim constituitur ferro, saxis et sudibus: hec armatur misericordia, innocentia, castitate: illa telorum multitudine custoditur, hec  orationum frequentia defenditur. Et ad plenam tuitionem urbium portas principum solent signa precedere: animarum autem nostrarum portas signum Saluatoris anticipet.

3. Ergo, fratres, propter futurum mundi iudicium armis nos celestibus muniamus, accingamur lorica fidei, salutis galea protegamur, uerbo Dei uelut spiritali gladio defendamur; qui enim his armis instructus fuerit, nec presentem perturbationem metuit,  nec futurum iudicium pertimescit . Siquidem sanctus Dauid hac deuotione protectus, Goliam illum fortissimum armatum etiam inermis occiderit, et uirum bellicosum munitionibus undique circumseptum sola fidei uirtute prostrauerit. Cum enim sanctus Dauid non operiretur galea, non precingeretur gladio, non lancea uteretur; occidit autem illum non telo ferreo, sed gladio spiritali. Quamuis enim inermis oculis hominum uideretur, satis tamen erat gratia diuinitatis armatus. uerum ipse spiritalis gladius non fuit gladius; non enim gladio Golias, sed lapide prostratus occubuit. Legimus in Scripturis lapidis uocabulo Christum figuraliter designari, sicut ait propheta: Lapidem quem reprobauerunt edificantes, hic factus est in caput anguli  . Igitur cum lapide Golias percutitur, Christi uirtute prosternitur. Et in qua tandem corporis parte percutitur? In fronte scilicet; gentilis enim et sacrilegus 476 homo ibi percutitur a Christo, ubi deerat Christus: et ibi infertur ei mortis exitium, ubi signum salutis non inuenitur. Quamuis enim esset Golias undique armorum protectione munitus, frons tamen eius patebat ad mortem; quia signaculum Saluatoris non gestabat. Atque ideo ibi perimitur, ubi nudus a Dei gratia reperitur.

4. Hec autem in figura facta esse nemo est, qui nesciat. Nam et Dauid armorum indumentis sese ante precinxerat : sed cum esset in iis grauis et impeditus, ita ut ambulare uix posset, eadem sine cunctatione proiecit, significans arma  illa huius mundi uana et luxuriosa esse opera, in quibus qui sese permiscere uoluerit, tamquam grauis et gradiendi ad celum cursum liberum non habebit. Simul et illud nos docuit, quod non in armis tantum speranda uictoria est, sed in nomine Saluatoris oranda.



SERMO LXIII. De Seruo centurionis in Euangelio in dedicatione Basilice.

Hic sermo in dedicatione Ecclesie habitus cognoscitur, sed preter stylum ab Ambrosiano abhorrentem, et Paulini de hac dedicatione silentium, cum neque de reliquiis illic detectis, neque de sanctis eiusdem Basilice patronis quidquam dicatur, hanc consecrationem ab Ambrosio celebratam non esse abunde patet.  uerum neque a quo Presule, neque quo loco, neque quo tempore facta fuerit, huius sermonis series prodit.

1. Legimus in sancto Euangelio, cum centurionis cuiusdam seruus, qui erat illi pretiosior, graui paralysis egritudine laboraret, et per seniores Iudeorum ille centurio rogaret Saluatorem ut eius doloribus mederetur (erat enim, ut ait Scriptura , inter cetera ad maiorem commendationis gratiam seniores Iudeorum dixisse Domino: Dignum est ut hoc illi prestes; diligit enim gentem nostram, et Synagogam ipse edificauit nobis  . Si ergo commendatur Domino, qui edificauit Synagogam, quanto est commendatior, qui edificauit Ecclesiam! Et si is meretur gratiam, qui impietatis receptaculum prestitit; quanto maiorem meretur gratiam, qui religioni domicilium preparauit! Et si ille celesti misericordia uisitatur, qui construxit locum, ubi Christus semper negatur; quanto magis uisitandus est, [a 1Kb] qui fabricari fecit tabernaculum, ubi Christus quotidie predicatur!

2. In centurione enim Dominus non quid operis fecerit, sed qua mente operatus sit, comprobauit. Nam qui id temporis quo nondum christiani erant, sollicite Synagogam fecit: si fuissent utique christiani, intelligitur quod multo sollicitius fecisset Ecclesiam. Sed tamen licet Synagogam edificet, Christum  predicat; in ipso enim opere commonet phariseos debere illos suscipere Saluatorem: et demonstrat propterea se tabernaculum amplius addidisse, ut multipliciter ibi Domini gloriam loquerentur. Si enim credit in Christum conditor Synagoge, multo magis credere debet habitator ipsius Synagoge.

3. Centurio ergo si iustificatus est propter opus fragile uel terrenum, iustificandus plane uir clarissimus et prouidentissimus Comes noster, propter opus tam perpetuum uel celeste: qui comes sicut est centurione dignitate potior, ita et fide debet esse deuotior. Sapiens uir et religiosus comes, qui quantum in bello imperatori militat, tantum et in pace militat Saluatori: et quantum festinat de hostium manibus captiuos eruere, tanto magis festinat a diaboli se  sacrilegio liberare. Ibi inimicos terreni regis interficit, hic aduersarios Domini celestis insequitur: ibi barbaros uincit, hic demones. Sapiens, inquam, qui sicut comes imperatoris est, ita et comes Christi esse desiderat. Nam bene utique et religiose agendo, dignitatem suam cupit esse perpetuam, secundum quod scriptum est in propheta: Et uos, o boni reges, bonas facite uias uestras et studia uestra, et audite uocem Domini Dei uestri; et penitebit Dominum mali, quod locutus est aduersus uos .

4. Ergo cum centurio rogaret Dominum, ut de morte erueret egrotantem, et uellet Dominus ad domum centurionis pergere, in qua seruulus decumbebat, ait centurio: 477 Domine, non sum dignus  ut intres sub tectum meum. Excusat igitur centurio, et ne sub tectum eius ingrediatur Dominus, indignum se dicit. Ecce dignus est comes noster, sub cuius tectum hodie Saluator ingreditur.

5. uideamus ipsa centurionis excusatio quam habeat gratiam; ait enim: Domine, non sum dignus ut intres sub tectum meum: sed dic tantum uerbo, et sanabitur puer meus . O fides christiana, que cum humilitate totum impetrare consuesti. Ecce religiosus centurio ad accipiendam salutem dignior fit, dum se profitetur indignum: et dum edes suas iniuriosas putat, magis eas honorificas fecit et gratas  Magne enim et perfecte fidei uir, [a 1Kb] qui intelligeret Christum Dominum celorum esse, dum uerebatur ne hospitii sui eum angusta non acciperent. Ergo contradicente centurione, non pergit ad domum Dominus. Non pergit Dominus, sed pergit Domini medicina: non uisitat egrum Saluator, sed uisitat sanitas Saluatoris.

6. De fratribus uero nostris sanctis uiris uitalino et Maiano quid dicam? Scio illos gloriam ab hominibus non querere, 478 nisi a solo Deo: sed tamen laudem eorum etsi ego taceam, ipsa opera loquuntur; ad ipsorum enim laudem pertinet, quidquid in aliis paulo ante laudauimus. Nam hoc tabernaculum etsi plurimi construxerunt, hi tamen sumptu operati sunt uno assensu. Et quo tandem sumptu, cum sint  in seculo mediocres et tenues? Illo scilicet, de quo  ait Apostolus: Abundantia fidei, et diuitiis simplicitatis . Est enim sanctis uiris semper diues ipsa paupertas. Unde credo hos beatos hanc Ecclesiam non minus orationibus, quam impendiis fabricasse; sic enim oportebat ut opus Christi precibus magis cresceret, quam cementis. Totam enim substantiam et in huius facturam operis expenderunt, et ipsis certe nichil deest. Ipsa plane est, sicut diximus, diues locuplesque paupertas, que expendit omnia, et possidet omnia. Sed hec a Deo benedicta est, sicut illa uidua, de qua dicit Dominus in Euangelio: Mulier hec uidua pauper plus quam omnes misit; nam omnes hi ex abundanti sibi miserunt in munera Dei, hec autem totum uictum suum, quem habuit, misit.



[EPISTOLAE EX AMBROSIANARUM NUMERO SEGREGATAE.]





IN EPIST. EX AMBROSIANARUM NUMERO SEGREGATAS ADMONITIO.

 Quinque epistolas ex Ambrosianarum catalogo duximus eximendas, quarum due priores, nimirum Ad sacram uirginem Demetriadem, et Ad uirgines sacras, in omnibus operum sancti Ambrosii editionibus uulgate fuerant; tres uero posteriores, uidelicet: de Inuentione sanctorum Geruasii et Protasii; de Inuentione sanctorum uitalis et Agricole, atque epistola ad Florianum; a Romanis editoribus primum in lucem emisse sunt. De singulis censuram nostram breuiter subiicimus, ut lector intelligat quibus momentis ad eas abdicandas simus inducti.

Epistolam ad Demetriadem omnes eruditorum centurie Ambrosio abiudicant, quorum iudicium ratum esse debere quidquid legentibus illic occurrit, aperte probat: maxime uero que disputantur de Pelagianis Doctore nostro posterioribus. Eamdem ante aliquot annos Leoni Magno conatus erat asserere in sua operum eiusdem Pontificis editione Quesnellius: in quem nuper Anselmus insurgens magnis animis, illam populari suo Prospero cum aliis non paucis credidit uindicandam. Quilibet ea in contentione utri uoluerit parti sese adiunget; nos enim dum constet Ambrosii non esse, haud refragabimur. Cum porro eadem epistola multis in locis apud alios ab Ambrosio Patres edita fuerit, inutili pondere grauare uideremur nostrum hoc uolumen, si denuo ipsam recudere animus esset.

Quamobrem quatuor earum quas hic dabimus, ordinem ducet, que uirginibus sacris destinata est. Hec autem cum aliorum calculo reiicitur, tum a Baronio ipso  dicitur perperam Ambrosii nomine consignata. Unde non mirari profecto non possumus quid uiris doctissimis, qui operis a Bollando incepti molem humeris exceperunt, uenerit in mentem, cum eam epistolam sub eiusdem Ambrosii nostri nomine typis expresserunt. Aduertere sane debuerant auctorem eius prorsus ignarum exstitisse illorum morum, qui temporibus sancti Antistitis Rome obtinebant. Nam alioqui numquam scripsisset, quod legimus sub finem epistole: Perseuerauit, inquit, Constantia in uirginitate, per quam multe uirgines et mediocres et nobiles et illustres sacra uelamina susceperunt. Quam enim hoc uanum ac futile sit, ex Hieronymi cognoscitur testimonio, ubi sic ait : Nulla eo tempore nobilium feminarum uouerat Rome propositum monachorum, nec audebat propter rei nouitatem ignominiosum, ut tunc putabatur, et uile in populis nomen assumere. Ergo si cui Ambrosio tribuenda erit hec epistola, censuram amplectemur Ioannis Bandini ad marginem eiusdem epistole in uaticano codice exaratam, unde eam amica manu descriptam habuimus in hec uerba: Non est Ambrosii Mediolanensis, sed alterius cuiusdam Ambrosii monachi, qui hunc sermonem Grece scripsit. Exstat in bibliotheca uaticana, et postmodum in Latinam linguam conuersus est ab alio.

Quod spectat ad reliquas tres illas, quas in Romana editione primum prodiisse supra diximus, quisquis easdem cum aliquibus uere Ambrosianarum contendere instituerit, statim agnoscet quanto discrimine inuicem abhorreant. Ut uero id apertius clariusque sit, que in prima illarum de inuentione corporum Geruasii et Protasii referuntur, cum iis que de hac ipsa inuentione Augustinus, Paulinus, atque adeo ipsemet Ambrosius memorant, conferantur. Non diffitendum tamen locum ex hac eadem epistola in fragmento Orationis Ioannis Damasceni de Imaginibus citatum reperiri. Sed nichil aliud ex hoc probare possis, nisi iam inde ab etate eiusdem sancti, si tamen eius uere sit illud fragmentum, illam epistolam Ambrosii nomine circumferri consueuisse.  Nec uero obscurius uidetur sequentem alicuius esse consarcinatoris, qui Ambrosii narrationem, qua uitalis atque Agricole martyrum inuentionem in Exhortatione uirginitatis descriptam reliquit, partim addendo, partim mutando, partim transponendo interpolauit. Huc adde Gregorii Turonensis auctoritatem diserte affirmantis  etate sua martyrum quidem Geruasii atque Protasii Acta exstitisse, non uero uitalis et Agricole. Postremo Epistola que in Romana editione Flauiano inscribitur; in codice autem Regie Bibliothece uix ducentis annis superiore: De moribus et honesta uita; licet utrobique Ambrosii nomen in fronte ferat, huic tamen titulo eiusdem stylus ac ingenium plane reclamant.





EPISTOLAE EX AMBROSIANARUM NUMERO SEGREGATAE. 



479 EPISTOLA I.


Antequam Agne uirginis martyrium describatur, amor in eam filii prefecti, eiusque repulsa memoratur. Hinc adiicitur uirginis condemnatio ad lupanar, et inter miracula diuinitus propter eamdem puellam perpetrata adolescentis in eam depereuntis interitus, atque ad uitam reuocatio. Tum sequitur uirginis ob ethnicorum seditionem condemnatio ad rogum, eiusque in mediis ignibus illese permanentis cruenta cedes. Mox paganorum in christianos ad Martyris tumulum orationi instantes furore declarato, nex Emerentiane, et Constantie Auguste sanitas restituta, nec non ab eadem principe templum liberatrici sue edificatum, et ipsius cum aliis pluribus uirginitatis propositum enarratur.


AMBROSIUS episcopus seruus Christi uirginibus sacris.

 1. Diem festum sacratissime uirginis celebremus: hinc psalmi resonent, inde concrepent lectiones: hinc populorum turbe letentur, inde subleuentur pauperes Christi. Omnes ergo gratulemur in Domino, et ad edificationem uirginum qualiter passa sit Agnes beatissima, ad memoriam reuocemus. [a 1Kb] Tempore illo erat quedam uirgo Rome nobilibus orta natalibus, nomine Agnes, que certans contra principes et potestates tenebrarum, tertiodecimo etatis sue anno mortem perdidit, et uitam inuenit; quia solum uite dilexit Auctorem. Infantia quidem computabatur in annis, [b 1Kb] sed erat senectus mentis in moribus: corpore quidem iuuencula, sed animo cana. Pulchra facie, sed pulchrior fide, et elegantior castitate.

 2. Que dum a scholis reuerteretur, a prefecti Urbis filio adamatur. [c 1Kb] Cuius parentes cum requisissent, et inuenissent, ceperunt pulchra offerre, et pulchriora promittere. Denique detulerant secum pretiosissima ornamenta, que a beata Agne ueluti quedam stercora sunt recusata. Unde factum est ut iuuenis maiori perurgeretur amoris stimulo, et putans eam iuuenis meliora uelle accipere ornamenta, [d 1Kb] omnem lapidem pretiosum secum defert, et gloriam: et per se ipsum, et per amicos, et per notos,  et affines, cepit aures uirginis appellare, diuitias, domos, possessiones, familias, atque omnes huius mundi delicias repromittere, si consensum suum eius coniugio non negasset.

3. Ad hec beata Agnes tale fertur iuueni dedisse responsum: Discede a me, fomes peccati, nutrimentum facinoris, pabulum mortis: discede a me; quia iam ab alio amatore preuenta sum, qui mihi satis meliora obtulit ornamenta, et annulo fidei sue subarrhauit me, longe te nobilior et genere et dignitate. Ornauit inestimabili dextrocherio dexteram meam, et collum meum cinxit lapidibus pretiosis. Tradidit auribus meis inestimabiles margaritas, et circumdedit me uernantibus atque coruscantibus gemmis. Posuit signum in faciem meam, ut nullum preter ipsum amatorem admittam. Induit me cyclade auro  texta, et immensis monilibus ornauit me. Ostendit mihi thesauros incomparabiles, quos mihi se daturum repromisit, si in eius perseuerauero amore. Non ergo potero ad contumeliam prioris amatoris uel aspicere alium et illum relinquere, cum quo sum caritate deuincta; cuius est generositas celsior, possibilitas fortior, aspectus pulchrior, amor suauior, et omni gratia elegantior. A quo mihi iam thalamus collocatus est, cuius mihi organa modulatis uocibus resonant, cuius mihi uirgines iustissimis uocibus cantant. Iam mel et lac ex ore eius suscepi, iam amplexibus eius castis astricta 480 sum, iam corpus eius corpori meo sociatum est, et sanguis eius ornauit genas meas. Cuius mater uirgo est, cuius pater feminam nescit; cui angeli seruiunt, cuius pulchritudinem  sol et luna mirantur, cuius odore reuiuiscunt mortui, cuius tactu confortantur infirmi, cuius opes numquam deficiunt, cuiusque diuitie numquam decrescunt. Ipsi soli seruo fidem meam, ipsi me tota deuotione committo. Quem cum amauero, casta sum: cum tetigero, munda sum: cum accepero, uirgo sum. Nec deerunt post nuptias filii, ubi partus sine dolore succedit, et fecunditas quotidiana cumulatur.

3. Audiens insanissimus iuuenis, amore carpitur ceco, et inter angustias animi et corporis anhelo cruciabatur  spiritu. Inter hec lecto prosternitur, et per alta suspiria amor a medicis aperitur. Fiunt nota patri, que fuerant inuenta a medicis, et eadem paterna uoce, que fuerant iam dicta a filio, ad petitionem uirginis reuoluuntur. Abnegat Agnes beatissima, et se nullo pacto prioris asserit sponsi federa uiolare. Cumque pater diceret [a 1Kb] in fascibus se constitutum preturam agere, et idcirco quemuis etiam illustrem uirum minime sibi debere preferri; cepit tamen uehementissime inquirere quis esset sponsus, sancta cuius Agnes potestate gloriaretur. Tunc exstitit quidam ex parasitis eius, qui diceret hanc christianam esse ab infantia, et magicis artibus ita occupatam, ut dicat Christum sponsum suum esse.

4. Audiens hec Symphronius prefectus letus efficitur,  et missa apparitione cum grandi strepitu, suis eam tribunalibus precepit sisti. Et primo quidem blandis eam sermonibus secretius prouocat, deinde terroribus pulsat. Sed uirgo Christi nec blandimento seducitur, nec terrore concutitur: sed eodem uultu, eodem animo perseuerans, et terrentem similiter sicut blandientem animo deridebat. uidens itaque Symphronius prefectus tantam in puella constantiam, parentes eius alloquitur: et quia erant nobiles, et uim eis inferre non poterat, titulum eis christianitatis opposuit. Sequente autem die Agnem sibi presentari iubet: et iterum iterumque repetens, replicare cepit de iuuenis amore sermonem.

5. Cumque omnes sermones eius casso labore deficerent, sisti eam suis tribunalibus iussit, cui et  dixit: Superstitio christianorum, de quorum te magicis artibus iactas, nisi a te fuerit segregata, non poteris insaniam abiicere pectoris, neque equissimis consiliis prebere consensum. Unde te ad uenerabilem deam uestam properare necesse est, et si perseuerantia uirginitatis placet, eius die nocteque sacrificiis reuerendis insistas. Ad hec beata Agnes respondit: Si filium tuum, quamuis iniquo amore uexatum, tamen uiuentem hominem recusaui: hominem utique qui est rationis capax, qui et audire, et uidere, et palpare, et ambulare potest, [b 1Kb] et fulgore lucis huius cum bonis perfrui: si ergo hunc causa amoris Christi nulla possum ratione respicere; quomodo possum idola muta et surda, et sine sensu et sine anima colere, et ad iniuriam summi Dei ceruicem meam uanis  lapidibus inclinare?

6. Audiens hec prefectus Symphronius dixit: [c 1Kb] Cupio prebere consultum infantie tue, et adhuc te deos blasphemantem idcirco differo, quia annos tuos infra sensum aspicio. Noli ergo temetipsam ita despicere, ut motus deorum incurras. Beata Agnes respondit: Noli infantiam corporalem ita in me despicere, ut putes me te uelle habere propitium. Fides enim non in annis, sed in sensibus geritur: et Deus omnipotens mentes magis comprobat, quam  etates. Deos autem tuos, quorum motus me incurrere 481 non uis; ipsis irasci permitte, ipsis loqui iube: ipsi hoc mihi precipiant, ipsi iubeant se coli, ipsi iubeant adorari. uerum quoniam ad hoc uideo te tendere, quod impetrare non poteris, quidquid tibi uidetur, exerce.

7. Symphronius prefectus dixit: Unum tibi e duobus elige, aut cum uirginibus dee ueste sacrifica, aut cum meretricibus scortaberis in contubernio lupanari. Et longe erunt a te christiani, qui te ita magicis artibus imbuerunt, ut hanc calamitatem intrepido animo te posse perferre confidas. Unde, ut dixi, aut sacrifica dee ueste ad laudem generis tui: aut ad ignominiam natalium tuorum eris publice abiectionis scortum. Tunc beata Agnes cum ingenti  constantia dixit: Si scires quis est Deus meus, non ista ex ore tuo proferres. Unde ego, quia noui uirtutem Domini mei Iesu Christi, secura contemno minas tuas, credens quod neque sacrificem idolis tuis, neque polluar sordibus alienis; mecum enim habeo custodem corporis mei angelum Domini. Nam unigenitus Dei Filius, quem ignoras, murus est mihi inexpugnabilis, et custos mihi est numquam dormiens, et defensor mihi est numquam deficiens: dii autem tui aut erei sunt, ex quibus cacabi melius fiunt ad usus hominum: aut lapidei, [d 1Kb] ex quibus platee melius sternuntur ad euadendum lutum. Diuinitas autem non in lapidibus uanis habitat, sed in celis: non in ere aut aliquo metallo, sed in regno superno consistit. Tu autem et similes tui, nisi ab  istorum cultura recesseritis, similis uos pena concludet; sicut enim illi igne conflati sunt, ut funderentur; sic colentes eos perpetuo incendio conflabuntur: non ut fundantur, sed ut confundantur in eternum, et pereant.

8. Ad hec insanus iudex iussit eam exspoliari, et nudam ad lupanar duci, sub uoce preconis dicens Agnem sacrilegam uirginem, deos blasphemantem, scortum lupanaribus datam. Statim autem ut spoliata et crine soluta est, tantam densitatem capillis eius diuina gratia concessit, ut melius uideretur fimbriis eorum, quam uestibus tecta. Ingressa autem turpitudinis locum, angelum Domini illic ita paratum inuenit, ut circumdaret eam immenso lumine, ita ut nullus posset eam pre splendore respicere, nec contingere,  nec uidere. Fulgebat enim tota cella illa, quasi radians sol in uirtute sua; et quanto quis curiosior esse uoluisset, tanto sui uisus aciem obtundebat. Cumque se in orationem Domino prostrauisset, apparuit ante oculos eius stola candidissima, et apprehendens eam induit se, et dixit: Gratias tibi ago, Domine Iesu Christe, qui me in numero ancillarum tuarum computans, uestem hanc mihi largiri precepisti. Ita namque ad mensuram corpusculi eius aptum erat indumentum, et ita nimio candore conspicuum,  ut nullus dubitaret hoc angelicis manibus preparatum. Interea lupanar efficitur locus orationis, in quo [a 1Kb] omnes qui fuissent ingressi, adorarent et uenerarentur, dantes honorem Deo pro immenso splendore, et mundiores egrederentur foras, quam fuerant intus ingressi.

9. Cumque hec agerentur, prefecti filius qui auctor erat huius sceleris, uenit ad locum cum sodalibus suis iuuenculis, quasi insultaturus puelle, cum quibus libidinis sue se posse credebat ludibrium exercere: [b 1Kb] sed ingressus ut misit ante se pueros feruentes et turpiter seuientes, cum nimia autem ueneratione et ingenti admiratione egressos cepit impotentes arguere, atque uanos et molles ac miseros iudicare. Et irridens eos, locum in quo uirgo  adorabat, audacter ingressus est: et uidens tantum lumen circa eam, non dedit honorem Deo: sed irruens in ipsum lumen, priusquam uel manu eam contingeret, cecidit in faciem suam, et prefocatus a diabolo exspirauit. uidentes autem socii eius, quod moras intus innecteret, putabant obscenis eum operibus occupatum. Et ingrediens unus ex iuuenibus, qui ei familiarior erat, ut quasi congratularetur insultationi eius, et mortuum eum inueniens, exclamauit uoce magna, dicens: Piissimi Romani, succurrite: magicis artibus ista meretrix prefecti filium interfecit. Fit repente concursus populorum ad theatrum, et uaria furentis populi acclamatio. Alii dicebant magam, alii innocentem, alii sacrilegam conclamabant.

 10. Prefectus autem audiens filium suum interiisse, cum 482 ingenti tumultu ac luctu uenit ad theatrum; et ingressus locum, in quo corpus filii eius iacebat exanime, cum magno clamore dicebat beatissime uirgini: Crudelissima omnium feminarum, ad filium meum uoluisti apodixin tue artis magice demonstrare; et cum talia atque alia huiuscemodi innecteret, et causam mortis eius ab ea uehementer inquireret, ait ad eum beatissima Agnes: Ille cuius uoluntatem uolebat perficere, ipse in eum potestatem accepit. Quare autem omnes qui ad me ingressi sunt, sani egressi sunt: quia omnes dederunt honorem Deo, qui misit angelum suum, et induit me hoc indumento misericordie sue, et custodiuit corpus meum, quod ab ipsis cunabulis Christo  consecratum est et oblatum. uidentes autem splendorem angelicum, adorabant omnes, et abscedebant illesi: hic autem impudens statim ut ingressus est, seuire cepit et fremere; cumque manum suam ad me contingendam aptaret, dedit eum angelus Domini in reprobam, quam conspicis, mortem.

11. Dicit ei prefectus: in hoc apparebit quia non magicis artibus ista gessisti, si deprecata fueris  ipsum angelum, ut restituat mihi filium meum sanum. Cui beata Agnes respondit: Licet fides uestra hoc impetrare non mereatur a Domino; tamen quia tempus est ut uirtus Domini mei Iesu Christi manifestetur, egredimini omnes foras, ut solitam ei orationem offeram. Cumque uniuersi foras fuissent egressi, [c 1Kb] prosternens se in faciem pauimenti, rogare cepit Dominum, ut iuuenem suscitaret. Orante autem illa, apparuit ei angelus Domini, et leuauit eam flentem, et confortans animum eius, iuuenem suscitauit. Qui egressus foras cepit uoce publica clamare et dicere: Unus est Deus in celo et in terra et in mari, qui est Deus christianorum; nam omnia templa uana sunt: dii qui coluntur, omnes uani sunt, et penitus nec sibi possunt, nec aliis aliquod auxilium  exhibere.

12. Ad hanc uocem omnes haruspices, et templorum pontifices conturbabantur, et fit per eos uehementior quam fuerat, seditio populorum, atque omnes una uoce clamabant: Tolle magam, tolle maleficam, que et mentes mutat, et animos alienat. Prefectus autem uidens tanta mirabilia, obstupuit: sed ueritus proscriptionem, si contra templorum pontifices ageret, et Agnem contra suas sententias defensaret, uicarium suum ad seditionem populi iudicem dereliquit, ipse autem tristis abscessit, quod eam non potuit post resurrectionem filii sui liberare. Tunc uicarius Aspasius nomine, [d 1Kb] populi seditionem non ferens iussit in conspectu omnium ignem copiosum accendi, et in medium eam  precepit iactari flammarum. Quod cum fuisset impletum, statim in duas partes diuise sunt flamme, et hinc atque illinc seditiosos populos exurebant: ipsam autem penitus in nullo contingebat incendium. Et magis non hoc uirtutibus diuinis, sed maleficiis reputantes, dabant fremitus inter se populi, et infinitos clamores ad celum.

13. Tunc beata Agnes extendens manus suas in medio ignis, his uerbis orationem fudit ad Dominum: Omnipotens, adorande, colende, tremende Pater Domini mei Iesu Christi, benedico te, quia per Filium tuum euasi minas hominum impiorum, et spurcitias diaboli impolluto calle transiui. [e 1Kb] Ecce nunc sancti Spiritus rore celesti perfusa, resolutus est iuxta me ignis, flamma diuiditur, et ardor incendii  huius ad eos a quibus ministratur, effunditur. Benedico te, Pater predicande, qui etiam inter flammas intrepidam me ad te uenire permittis. Ecce iam quod credidi, uideo: quod speraui, iam teneo: quod concupiui, complector. Te confiteor labiis et corde, et totis uisceribus concupisco. Ecce ad te uenio uiuum et uerum Deum, qui cum Domino Iesu Christo Filio tuo, et cum Spiritu sancto uiuis et regnas  modo et semper infinita secula seculorum, amen.

14. Cumque complesset orationem, ita omnis ignis exstinctus est, ut nec tepor quidem incendii remansisset. Tunc Aspasius urbis Rome uicarius, populi seditionem non ferens, in guttur eius gladium mergi precepit: atque hoc exitu, roseo sui sanguinis rubore perfusam Christus sibi sponsam et martyrem dedicauit. Parentes uero eius nullam 483 penitus tristitiam habentes, cum omni gaudio abstulerunt corpus eius, et posuerunt illud in predio suo non longe ab Urbe, uia que dicitur Numentana. Ubi cum omnis turba christianorum concurreret, insidias a paganis perpessi sunt: et uidentes populum infidelium superuenientem armatum, omnes fugerunt; aliquanti uero lapidum ictibus lesi euaserunt.

 15. [a 1Kb] Dum orat inter tanta agmina collactanea eius uirgo sanctissima Emerentiana, constans stabat immobilis, et his uerbis exprobrabat eis dicens: Superflui, miseri, caduci, atque atrocissimi, Deum omnipotentem colentes occiditis, et pro defensione lapidum homines innocentes iugulatis. Hec et his similia dum turbis furentibus diceret, lapidata est ab eis, et orans iuxta sepulcrum beatissime Agne uirginis, emisit spiritum. Non dubium est quod in suo sanguine sit baptizata, que pro defensione iustitie, dum confiteretur Dominum, mortem constanter excepit. Eadem denique hora fit terre motus uehementissimus; et cum nimia esset celi serenitas, tante coruscationes, tantaque fulgura et tonitrua exstiterunt,  ut pars maxima insani populi exspiraret. Unde factum est ut nullus penitus ex eo aduenientibus ad sepulcra sanctorum aliquas molestias excitaret. uenientes autem parentes beate Agne uirginis cum sacerdotibus nocte, abstulerunt corpus [b 1Kb] Emerentiane, et sepelierunt illud in confinio agelli beatissime uirginis Agne.

16. Igitur dum parentes sancte Agne assiduis pernoctationibus uigilarent ad sepulcrum eius, uident in medio noctis silentio exercitum uirginum, que omnes auro intextis cycladis indute cum ingenti lumine preteribant: inter quas etiam uident beatissimam Agnem similiter fulgentem, et ad dexteram eius Agnum stantem. Hec dum uiderent parentes eius, et qui simul erant, quasi stupore mentis detenti sunt.  Sed beata Agnes rogat sanctas uirgines parumper gradum figere, et stans parentibus suis dixit: uidete ne me mortuam lugeatis, sed congaudete mihi et congratulamini; quia cum his uirginibus lucidas sedes accepi, et illi sum iuncta in celis, quem in terris posita [c 1Kb] tota deuotione dilexi. Et his dictis, pertransiit.

 17. Hec uisio publice ab omnibus, qui uiderant, diuulgata est. Unde factum est ut post aliquantos annos ad Constantiam Augusti filiam hoc factum ab his qui uiderant, narraretur. Erat enim ipsa Constantia uirgo prudentissima, sed ita obsessa uulneribus, ut a capite usque ad pedes nulla membrorum pars libera remaneret. Accepta autem spe recuperande salutis, uenit ad sepulcrum martyris nocte; et licet pagana, tamen credula animi intentione preces fideliter fundebat. Quod cum faceret repente somni suauitate corripitur, et uidet per uisum beatissimam Agnem talia sibi monita preferentem: Constanter age, Constantia, et crede Dominum Iesum Christum filium Dei esse Saluatorem tuum, per quem modo consequeris omnium uulnerum, que in corpore tuo pateris, sanitatem. Ad hanc uocem Constantia euigilat  sana, et sic sana, ut nec signum in suis membris alicuius uulneris remaneret. Reuersa igitur ad palatium sanissima, facit gaudium et patri suo Augusto, et fratribus suis imperatoribus. Coronatur ciuitas tota, [d 1Kb] fit letitia militibus et primatibus suis, atque uniuersis audientibus hec, infidelitas gentium confundebatur, et fides Dominica letabatur.

18. Interca patrem et fratres Augustos rogat, ut basilicam beate Agne construerent, [e 1Kb] et sibi illic mansionem collocari precepit. Cucurrit autem hec opinio ad omnes, et quotquot credentes ad eius sepulcrum aduenissent, saluabantur, quacumque infirmitate detenti essent. Quod facere Christum nullus dubitat usque in hodiernum diem. Perseuerauit autem  ipsa Constantia Augusti filia in uirginitate, per quam multe uirgines et mediocres, et nobiles, et illustres sacra uelamina susceperunt. Et quia fides mortis damna non patitur, usque in hodiernum diem multe uirgines Rome Agnem beatissimam quasi in corpore manentem aspiciunt, et eius exemplum agentes uiriliter, et integre perseuerant, credentes sine dubio quod perseuerantes perpetue uictorie palmam acquirant.

19. Hec ego Ambrosius seruus Christi, dum in uoluminibus 484 abditis inuenissem descripta, non sum passus infructuosa silentio tegi. Ad honorem igitur tante martyris sicut gesta eius agnoui, conscripsi; et ad edificationem uestram, o uirgines Christi, textum passionis eius credidi destinandum,  [f 1Kb] , obsecrans uirtutem Spiritus sancti, ut labor noster ad uestram imitationem fructum in conspectu Dei ualeat inuenire, cui honor et gloria in secula, amen.



EPISTOLA II .

Cum beneficia Dei tegenda non sint, uisionem narrat, qua sibi per quadragesimam Geruasius ac Protasius  semel et iterum, tertia autem uice etiam Paulus apparuerat, ut eis post exhumatas ipsorum reliquias Ecclesia construeretur, imperans. Addit conuocatis cepiscopis inuenta esse sanctorum corpora, quorum conuersionem, necem ac sepulturam ex schedula illic detecta refert. Quibus uitalis ac ualerie martyrium etiam inseritur.


AMBROSIUS seruus Christi fratribus per omnem Italiam in Domino eternam salutem.

1. In diuinis uoluminibus reus subscribitur, qui non studuerit dare gratis, quod ipse gratis accepit; quidquid enim Ecclesie Domini profuturum erat, subtraxisse arguitur, cum noluerit tradere omnibus, quod ipse non celandum acceperit. Unde Psalmographus  uates canit: Iustitiam tuam non abscondi in corde meo: ueritatem tuam et salutare tuum dixi. Non celaui misericordiam tuam in concilio multorum . Et pro hoc opere quasi uicissitudinem a Deo postulans adiecit: Tu autem, Domine, ne elonges misericordiam tuam a me . Quasi diceret Deo: sicut ego feci alios misericordiam inuenire, ita et ipse non patiaris longe fieri misericordias tuas a me. Aperiamus ergo cur ista premisimus, et uestros animos qui pie de Domino sentitis et creditis, de inuentione sanctorum corporum ad letitiam inuitemus.

2. In diebus itaque transacte nuper quadragesime, cum Dominus donasset mihi, ut ieiunantium [a 1Kb] et orantium me faceret esse participem, in oratione  positum ita me somnus oppressit, ut nec uigilans aperte, nec dormiens integre, uiderem apertis oculis mecum duos iuuenes ephebos uestibus candidissimis, id est, colobio et pallio indutos, caligulis calceatos, manibus extensis orantes. Nullam quidem grauedinem patiens, loqui cum eis non poteram: sed quia, ut dixi, pars in me somni incumbebat, que me ad eorum interrogationem uerbum proferre non sineret. Plene autem euigilanti uisio eorum ab oculis meis elapsa est.

3. Factum est proinde ut rogarem Domini misericordiam, ut si ludificatio demonum esset, abscederet: si uero esset ueritas, plenius appareret. Ad impetrandum uero que poscebam a Domino augmentaui ieiunium: similique modo, canente gallo, orantes  mecum iidem iuuenes apparuerunt.

4. In tertia uero nocte, defecto ieiuniis corpore, non dormienti, sed stupenti, cum quadam mihi tertia apparuere persona, que similis erat beato Paulo apostolo, cuius me uultum pictura docuerat, in tantum ut ipse mecum, illis tacentibus, loqueretur dicens: Isti sunt qui monita mea secuti, predia et diuitias respuentes, secuti sunt Domini nostri Iesu Christi uestigia, nichil terrenum, nichilque carnale concupiscentes, in media hac Mediolanensi urbe per  decem annos in Dei seruitio perdurantes, ad hoc pertingere meruerunt, ut Christi martyres efficerentur. Quorum corpora in eodem loco inuenies, in quo stas et oras. Duodecim pedum altitudine terra coopertam arcam inuenies, quam arcam superius exaltabis, et in nomine eorum Ecclesiam fabricabis. Cumque ab eo eorum nomina requirerem, dixit mihi: Ad caput eorum libellum scriptum inuenies, in quo et ortus eorum, et finis scriptus est.

5. Conuocans itaque omnes per circuitum fratres et episcopos urbium uicinarum, referens uniuersa que uideram, queque audieram, ipsis coram positis, primus ego terre fossor accessi: ceteri uero episcopi prosecuti, fodientes peruenimus ad arcam, quam sanctus promiserat Paulus: quam aperientes,  inuenimus quasi in ipsa hora positos 485 sanctos, miro odore flagrantes. Ad eorum caput libellum inuenimus, in quo erant hec per ordinem uniuersa conscripta:

6. Ego seruus Christi Philippus intra domum meam sanctorum corpora, que cum filio meo rapui, sepeliui. Quorum mater ualeria et pater uitalis sunt dicti: quos uno ortu geminos genuere, et unum Protasium, alterum Geruasium uocauerunt [b 1Kb] .

7. Quorum pater uitalis miles consularis, cum fuisset cum Paulino iudice suo Rauennam ingressus, et cepisset Paulinus christianos ad sacrificandum requirere, oblatus est ei quidam christianus nomine Ursicinus, arte medicus, natione Ligur. Tunc iussit eum Paulinus in conspectu suo torqueri, dicens:  Sacrifica, Ursicine, diis immortalibus. Ille autem respondens, dixit ad eum: Non sacrificabo surdis et mutis, sed sacrificabo Domino meo Iesu Christo. Et cum uidisset, quod eum mutare non posset a constantia sua, post nimia tormenta, iussit eum capitalem subire sententiam. Locus autem ille, ubi decollabantur christiani, hoc habebat uocabulum, ut diceretur, ad Palmam. Arbor enim antiqua Palme illic erat.

8. Igitur cum, ut diximus, post nimia tormenta decollandus uenisset sanctus Ursicinus ad Palmam, expauit: et dum uellet male euadere, exclamauit S. uitalis dicens: Noli, noli, Ursicine medice, qui alios curare consueuisti, te ipsum eterne mortis iaculo uulnerare; et qui per passiones nimias uenisti ad  palmam, coronam noli perdere a Domino preparatam. Audiens hec sanctus Ursicinus, genu posuit, et spiculatorem, ut feriret, hortatus; agens penitentiam quod expauisset. Quem spiculator feriens, Christi martyrem fecit. Statimque sanctus uitalis corpus martyris rapiens, intra Rauennensium urbem sepeliuit cum omni honestate martyri debita, et ad iudicem ultra sanctus uitalis uenire contempsit. Quem Paulinus consularis ideo maxime teneri mandauit; non tantum quia contempsit ad eum redire,  uerum quantum ob hoc quod christianus esset detectus.

9. Tunc ministri eius rapientes eum in conspectu eius adduxerunt. Et uidens eum Paulinus, ait ad eum: Quomodo maleficiis deceptus es, uitalis, ut non sacrifices diis? Cui ille respondit: Non sacrifico surdis et mutis, sed sacrifico Deo meo, qui fecit celum et terram, mare et omnia que in eis sunt, et Iesu Christo filio eius, qui cum eo et Spiritu sancto uiuit et regnat. Tunc Paulinus iussit eum leuari in equuleo, ut per tormenta, eius consensum ad sacrificandum compelleret. Sed sanctus uitalis studuit, ut Deo redderet gemmam pretiosam, quam rapere diabolus studebat. Et respondens, ait ei: Infinita tibi dominatur stultitia: aut putas memetipsum  posse decipere, qui alios a periculo mortis, uel deceptionis liberare studui?

10. Tunc Paulinus consularis dixit ad Officiarium: Ducite eum ad palmam, et nolite decollare, si sacrificare contempserit: sed facite foueam in terra, tamdiu quo usque perueniatis ad aquam, et ibi eum supinum deponite, et terra atque lapidibus obrutum, ibi dimittite. Quod cum fuisset impletum, Deus sibi sanctum uitalem ita martyrem consecrauit, ut sacerdos Apollinis qui hoc consilium Paulino iudici dederat, diabolo repletus, per septem dies energumenus clamaret ibi, ubi obrutus est sanctus uitalis, dicens: Incendis me, martyr; crucias me, sancte. Post septem uero dies precipitatus a diabolo in flumine, exspirauit. Sanctus autem uitalis gloriosus  martyr Christi, iuxta ciuitatem Rauennensium prestat orationibus uel intercessionibus suis beneficia omnibus credentibus Iesum Christum usque in hodiernum diem.

11. ualeria autem coniux eius, dum uellet corpus sancti uitalis auferre, a christianis prohibita est, et in uisionibus sepe admonita, ne sanctum corpus a malo homine bene positum uiolaret. Sed illa in intentione perdurante, euidentius ei apparuit sanctus uitalis, dicens ad eam: Noli mihi molesta esse, mulier; quia numquam mihi tam gloriosum poteris parare sepulcrum, quale mihi Dominus iehsu Christus fieri iussit.

12. Ipsa autem dum reuerteretur ad urbem Mediolanensium, incurrit homines idololatras Siluano  sacrificantes in itinere; quam cum uidissent, deponentes eam de uehiculo, 486 hortabantur secum epulari. Cumque illa resistens, diceret: Christiana sum, non licet mihi de Siluani uestri sacrificiis manducare, statim illi hec audientes, tanta eam cede mactauerunt, ut uix eam seminecem sui homines ad Mediolanensium urbem perducerent, ita ut intra triduum migraret ad Christum.

13. Et posteaquam pater eorum beatus uitalis martyrio est coronatus, atque beatissima mater ualeria migrauit ad Christum, ab intestato iure Geruasius et Protasius parentibus successissent; domum  propriam in qua nati fuerant, et res uniuersas parentum, et casellulas uenumdantes, dederunt omne pretium pauperibus, et familiolam suam ingenuam fecerunt: ipsique se in uno cenaculo concluserunt, et per decem annos lectioni et orationi uacantes, hoc ordine in anno conuersionis sue undecimo ad palmam martyrii [a 1Kb] peruenerunt.

14. Superueniente comite Astasio, qui proficiscebatur ad bellum, quod a Marcomanis fuerat excitatum, [b 1Kb] occurrerunt ei templorum cultores cum sacerdotibus suis, dicentes: Si uis letus ad Augustos nostros reuerti et uictor, Geruasium et Protasium diis nostris sacrificare compelle; uehementer enim dii nostri de eorum contemptu commoti, responsum nobis dare contemnunt.

 15. Audiens hec Astasius comes iussit eos teneri, et ad se adduci. Quibus dixit: Hortor uos ut deorum nostrorum iniurias temperantes, ad immolandum eis deuoti studeatis insistere; ut expeditio mea gnauiter celebretur. Beatus Geruasius dixit: uictoriam de celo debes ab omnipotente Deo requirere, non de simulacris immundis et uanis, que oculos habent sine lumine, aures sine auditu, nares sine odoratu, os sine sermone, manus sine tactu, pedes sine gressu, et uentrem absque interioribus probantur habere, et sine flatu esse noscuntur. Indignatus comes Astasius iussit eum tamdiu plumbatis tundi, quamdiu exhalaret spiritum.

16. Quo amoto, iussit sibi astare Protasium, cui dixit: Miser, uel tu uiuere stude, et noli  fieri, sicut et frater tuus. Cui Protasius respondens, ait: Quis est miser, ego qui non timeo, an tu qui me timere probaris? Comes dixit: Ego te, quomodo timeo? Protasius respondit: In eo quod te times ledi, si non sacrificauero; si enim non timeres te ledi a me, me ad sacrificium non compelleres. Ego autem te non timens contemno minas tuas, et omnia idola tua, quasi stercora computans, Deum solum qui regnat in celis, adoro.

17. Audiens hec Astasius, iussit eum fustibus cedi. Postea uero erecto dixit: Miser, ut quid tam superbus et tam rebellis existis? uis perire, sicut tuum probasti perire germanum? Protasius dixit: Non tibi irascor, nec ego, nec ipsa iustitia; quoniam cecos tui cordis oculos attendo: incredulitas enim,  que in tuis sensibus regnat, non te permittit uidere quod Dei est. Nam et Dominus meus iehsu Christus, crucifigentes se non maledixit: sed potius ut eis indulgeretur, orauit, addens et hoc, quia nescirent quid facerent. Unde et ego tui, misereor; quia nescis quid facias. Age ergo quod cepisti, ut mihi possit cum meo fratre Geruasio hodie benignitas Saluatoris nostri occurrere.

18. Tunc comes Astasius iussit eum capite cedi. Quod cum factum esset, ego Philippus abstuli cum filio meo furtim nocte sanctorum istorum corpora, et in domo mea, Deo solo teste, in ista arca saxea  sepeliui, credens me orationibus eorum consequi misericordiam Domini nostri Iesu Christi, qui cum Patre et Spiritu sancto uiuit et regnat in secula seculorum, amen.



487 EPISTOLA III .

Martyrum uitalis et Agricole, qui Bononie inter tumulos Iudeorum sepulti erant, factam cum plausu christianorum, Iudeorum admiratione, ac miraculis non paucis inuentionem refert. Eosdem et a nomine et a constantia in suppliciis laudat: aliaque nonnulla subiicit ad eamdem rem pertinentia.

AMBROSIUS seruus Iesu Christi, uocatus episcopus, dilectissimis fratribus, [a 2Kb] et uniuersis plebibus per Italiam eternam in Domino salutem.

1. Magna atque precelsa martyrum testimonia,  de quibus uobis scripturus sum, noster potius attenuat, quam explicat sermo. uerum quod sermo attenuat, uirtus adauget; idcirco quod in me minus est, in martyribus luculenter resplendet.

2. Inuitatus itaque a plebe Bononiensi negare presentiam meam, Domino suggerente, nullatenus potui; quoniam tempus aderat, ut sua que Christus solet mirabilia, suis fidelibus ostenderet. Nam Diocletiani et Maximiani imperatorum temporibus duo uiri, uitalis nempe et Agricola, pro Christo in ciuitate Bononie martyrium passi sunt, quorum corpora, ne a fidelibus reperirentur, inter Iudeorum sepulcra recondita fuerant. Christum igitur confitentes, et pro eius gloria morientes, inter eos qui eum negauerunt, indecore sepulti sunt. Locum autem,  qui omnes latebat, Christus Dominus noster mihi reuelare dignatus est. Ubi ieiuniis et orationibus plures habentes excubias, inuenimus tandem pignora martyrum, prout mihi Dominus reuelauerat, tamquam inter spinas rosam legentes, et omnibus palam manifestata sunt.

3. Aderat populus christianus cum plausu et letitia. Iudei ludentes dicebant: Flores uisi sunt in terra nostra . Respondebant christiani: Tempus incisionis aduenit . Alii dicebant: Alii seminauerunt, et nos in eorum labores introimus, et martyrum fructus recipimus; ut quod scriptum est impleatur, quod qui seminat, et qui metit, mercedem accipit . Iudei audientes uoces plaudentis Ecclesie, ridentes dicebant: uox turturis  audita est in terra nostra : christiani dicebant: uinee florentes dederunt odorem suum . Unde bene per prophetam dicitur: Dies diei eructat uerbum, et nox nocti indicat scientiam . Quasi dicat: Dies diei, hoc est,  christianus christiano, et nox nocti, hoc est, Iudeus Iudeo.

4. Certe et ipsi demones confitebantur, et ab hominum corporibus illico egrediebantur. Et multi qui uariis uexabantur egritudinibus, sanctorum tangentes sudaria, continuo sanabantur, et plura per sanctos suos mirabilia in populi presentia, dum sacra ueherentur pignora, operatus est Dominus.

5. Colligant ergo alii aurum atque argentum, et de latentibus eruant uenis, legant pretiosa monilium serta: temporalis iste thesaurus est, et habentibus non infrequenter perniciosus. Nos legimus martyrum clauos; et plures quidem, quia plura in eis uulnera, quam membra fuerunt. Colligimus sanguinem triumphalem, et crucis lignum. Namque sicut  qui ad conuiuium magnum inuitantur, apophoreta secum referre consuerunt, ita nos ex conuiuio Bononiensi apophoreta gratie et sanctitatis plena nobis reseruare curauimus.

6. Sanctorum igitur martyrum uni nomen est uitalis, Agricola nomen alteri: utrique nomen aptum; ut martyrio iam designati ipsis etiam uocabulis noscerentur. Nam ille uitalis dictus est, quasi per istius uite contemptum, uitam aliam que eterna est, sibi compararet: iste uero Agricola, qui bonos spiritalis gratie fructus sereret, et sui sanguinis effusione meritorum et uirtutum suarum plantaria rigaret.

7. Sanctus uitalis, cum a persecutoribus, ut Christum negaret, imperaretur, et ille constantius  [b 1Kb] confiteretur; adeo omni tormentorum genere cruciatus est, ut nullus in eius corpore sine uulnere esset locus. Quare hanc ad Dominum 488 orationem effudit, dicens: Domine Iesu Christe Saluator meus et Deus meus, iube suscipi spiritum meum; quia iam desidero accipere coronam, quam sanctus angelus tuus mihi ostendit. Et completa oratione, emisit spiritum.

8. Sanctus uero Agricola mitioribus ita preditus erat moribus, ut ab omnibus impense diligeretur; ideoque eius passionem differebant. uerum persecutorum hec indulgentia, quapiam etiam immanitate martyri uidebatur acerbior; nec enim eorum blanditie sedulitatis, sed fraudis erant: differebant quippe coronam. Hinc namque tormenta suppliciaque  plura in sancto exercuere uitale, ut sanctum terrerent Agricolam: sed Dominus illa in maiorem eius constantiam uertit. Denique uidentes nichil proficere, eum tandem cruci affixerunt; sicque Deo spiritum reddidit.

 9. Sanctus uitalis sancti Agricole seruus fuerat, mox eius in passione socius, nunc glorie consors factus est. Merito autem sanctus uitalis primo passus est, et ut seruus precessit; quia domino parabat locum: secutus est dominus, ut serui prudentis fidem probaret. Passio serui disciplina est Domini: hic instituit, ille impleuit; nichil illi seruitute decerpitur. Quomodo autem minui potest, quod Christus donauit egregie? Ille quidem homini seruiendo didicit quomodo placeret Christo: hic geminam acquisiuit laudem in illo magisterii, in se martyrii. Beneficiis mutuo certauerunt, postquam equales esse meruerunt: hic illum ad martyrium premisit, ille istum accersiuit. Nihil ergo ad meritum hominis conditio detraxit, nichil dignitas auxit: sed  utrumque fides consummauit. Nam scriptum est: Siue liber, siue seruus, omnes in Christo unum sumus; et: Unusquisque quod fecerit bonum, hoc recipiet a Domino . Apud Dominum enim seruitus et libertas equa lance penduntur: cum nulla sit maior dignitas, quam seruire Christo, qui tanti nos estimauit, ut animam suam pro nobis traderet.

10. Hec uobis pauca et compendiario, dilectissimi fratres, de corporum sanctorum martyrum inuentione significare curauimus; ut ipsorum memoriam in Ecclesiis facere ualeatis. Passi sunt autem sancti martyres sub Diocletiano et Maximiano imperatoribus, in ciuitate Bononiensi prouincie Italie, pridie nonas Nouembris, regnante Iesu Christo  Domino nostro, cui est omnis honor et gloria in secula seculorum, amen.



EPISTOLA Iu .

Florianum ad maturam et continuam penitentiam excitans, quid ipsi siue in dictis siue in factis sequendum fugiendumue sit, prescribit.


AMBROSIUS episcopus FLORIANO.

1. Dilecte fili, dilige lacrymas, noli differre eas. Tantum promptus esto ad lamenta, quantum fuisti promptus et pronus ad culpam. Nulla res de peccato te securum faciat .

2. Non potes iram uitare, saltem tempera. Magna gloria est, si cui potuisti nocere, parcas; peccanti in te non retribuas secundum culpam, sciens in te uenturum esse iudicium. Nam non habebis indulgentiam,  nisi alteri donaueris; odium enim hominem separat a regno, a celo subtrahit, a paradiso deiicit .

3. In omnibus actibus tuis imitare bonos, emulare sanctos, habeto ante oculos exempla sanctorum: socios tibi bonos coniunge; quia si socius fueris conuersationis, eris et uirtutis . Periculosum est cum his qui male uiuunt, conuersari. Melius est ergo habere malorum odium, quam consortium.

 4. uanus sermo cito polluit mentem: et facile agitur, quod libenter auditur. Hoc proferatur ex labiis, quod aures non polluat audientis. [a 1Kb] Mores hominis lingua pandit; et qualis sermo ostenditur, talis animus comprobatur: Ex abundantia enim cordis os loquitur, ut scriptum est . Retine uerbum quod non edificat audientes; quia qui otiosum uerbum non reprimit, cito [b 1Kb] ad noxia transit.

489 5. De alieno malo os tuum non coinquines: numquam detrahas peccanti, sed condole: quod in aliis detrahis, in te potius pertimesce. Numquam profecto detrahes, si te ipsum bene perspexeris. Tantum cura corrigere uitam tuam, quantum prospicis alienam. Per nullam fallaciam uitam alicuius defendas.

 6. Nec plaga, nec mors te terrebit, si bene et pie uixeris. Curiositas periculosa presumptio est. Plus dilige audire, quam dicere: plus auscultare, quam loqui. Qui obtemperat in malo, similis est ei, qui facit malum. Facientem et obsequentem [c 1Kb] par penitentia constringit. Quidquid boni cum discretione feceris, uirtus est: uirtus uero indiscreta pro uitio deputatur.

7. Testimonium tuum nulli noceat: sermo tuus non sit reprehensibilis, sed ab omnibus sit acceptus atque laudabilis. Nullius persone affectu a recto iudicio deflectaris, an diues, an pauper sit; causam respice, non personam. Iustitiam pro sola eterna retributione distribue; qui enim presentia dona affectat, futuram gloriam non querit, uel sperat. In  iudicio numquam misericordiam deseras: [d 1Kb] impia iustitia est humane fragilitati non ignoscere. Nullum ante iudicium condemnes: nullum iudices suspicionis arbitrio.

8. Caue honores, quos tenere sine culpa non potes. [e 1Kb] Sublimitas honorum sine onere peccati uix tenetur; ideo dicit Apostolus: Nec querentes ab hominibus gloriam ; in maiori enim gradu 490 maior sine dubio culpa est: qui minor est, uenie proximus est.

9. Nullus [f 1Kb] sine peccati periculo terrenas res administrat: ualde rarum est, ut qui diuitias possidet, ad requiem tendat. Unde scriptum est: Amen dico uobis quod diues difficile intrabit in regnum celorum . Qui curis terrenis se implicat, [g 1Kb] a  Domino se separat. Nemo potest amplecti Dei gratiam simul et seculi. Difficile est celestibus et terrenis curis simul insistere. Difficile est Deum simul et mundum diligere. Toto animo odi et damna quod diligit mundus. Tamquam mortuus, a labe et affectu istius mundi te separa: sicut sepultus, nullam habeas curam de hoc seculo: tamquam defunctus, ab omni terreno te priua negotio. Contemne uiuens, que post mortem habere non poteris.

10. [h 1Kb] Omnibus tribue: non eligas, cui miserearis;  ne forte pretereas illum, qui meretur accipere: incertum est enim pro quo placeas magis Deo. Non auferas uni unde tribuas alteri; ne alieno spolio misericordem te ostendas: condemnat miseratio ista, non proficit.

11. Bonum quod facis, misericordie, non iactantie causa facias; si enim hic laus queritur, in celo  remuneratio amittitur. [a 1Kb] De his dicitur: Amen dico uobis, receperunt mercedem suam . Iustis in celo, non in terra merces promittitur.

12. Lege quod scripserim; et uide ne quod legendo miraris, uiuendo contemnas. uale, et nos dilige; quia te ut filium nos diligimus.



[PRECATIONES DUAE HACTENUS AMBROSIO ATTRIBUTAE.]





MONITUM.

 Sequentes due precationes in omnibus quidem Ambrosianis editionibus reperiebantur: sed scripta earum exemplaria perquam rara sunt, et inuentu difficilia. Nobis profecto, forulis nobiliorum bibliothecarum non indiligenter perlustratis, manuscriptum prioris orationis nullum, posterioris uero tantum unicum detegere licuit. Quod argumentum est haud mediocre illos a quibus inter Ambrosii Opera primum edite sunt, non frequentium exemplarium auctoritate niti potuisse. Non mirum igitur si a iudicibus sagacioribus utraque partus adulterini loco habita fuerit; etiamsi enim prima non paucis Doctore nostro uisa sit digna, tamen attentius consideranti et eius stylus ab Ambrosiano paulum diuersus, et in ea citati ex antiquo federe loci nonnulli cum LXX uersione non congruere deprehenduntur. Quod uero attinet ad posteriorem, in ea reiicienda minor est difficultas; quippe que licet non inelegans, Ambrosiane grauitatis uix quidquam pre se ferat. Eam autem ad codicem Floriacensem annorum circiter 700 exactam, multo quam fuerat, emendatiorem exhibemus. Ceterum nobis minime placet, quod Theophilus Reinaudus utramque ea propter Mediolanensi episcopo ascriptam putat, quia caracteres S. A. eisdem orationibus in manuscripto aliquo prenotatos de sancto Ambrosio quispiam interpretatus sit, cum per illos sanctus Anselmus indicaretur. Enim uero ut alia quadrarent, nimium unius ratio dissidet ab altera, quam ut ambarum eumdem auctorem fuisse arbitremur.





PRECATIONES DUAE HACTENUS AMBROSIO ATTRIBUTAE. *



489 PRECATIO PRIMA. In preparatione ad Missam.


1. Summe sacerdos et uere pontifex Iesu Christe, qui te obtulisti Deo Patri in ara crucis hostiam puram et immaculatam pro nobis miseris peccatoribus, et qui dedisti nobis carnem tuam ad manducandum, et sanguinem tuum ad bibendum, et posuisti mysterium in uirtute Spiritus sancti, dicens: Hec quotiescumque feceritis, in mei memoriam facietis ; rogo per tuum sanguinem pretiosum, magnum salutis nostre pretium: rogo per hanc miram et ineffabilem caritatem, qua nos miseros et indignos sic amare dignatus es, ut lauares nos a peccatis nostris in sanguine tuo; doce me seruum tuum indignum, quem inter cetera dona tua ad officium  sacerdotale uocare dignatus es nullis meis meritis, sed sola dignatione misericordie tue: doce me, queso, per Spiritum tuum tantum mysterium tractare ea reuerentia et honore, eaque deuotione et timore, quibus oportet et decet.

490 2. Fac me, Domine Iesu Christe, per gratiam tuam semper illud de tanto mysterio credere et intelligere,  sentire et firmiter retinere, dicere et cogitare, quod tibi placet, et expedit anime mee. Intret Spiritus tuus bonus in cor meum, qui sonet ibi sine sono, et sine strepitu uerborum loquatur omnem ueritatem tantorum mysteriorum. Profunda sunt nimis, et sacro tecta uelamine.

3. Propter magnam clementiam tuam concede mihi hodie et semper missarum solemnia puro corde et pura mente celebrare. Libera cor meum ab immundis et nefandis, uanis et obnoxiis cogitationibus. Muni me beatorum angelorum pia et fida tutela, atque fortissima custodia; ut hostes omnium bonorum confusi discedant per uirtutem tanti mysterii, et per manum sancti angeli tui. Repelle a me, Domine Iesu Christe, et a cunctis seruis tuis durissimum  spiritum superbie, cenodoxie, inuidie, iracundie, fornicationis et immunditie, dubietatis et blasphemie. Confundantur qui nos persequuntur, pereant illi qui cuncta perdere festinant. Rex uirtutum, castitatis et integritatis amator 491 Deus, celesti rore benedictionis tue exstingue in corpore meo totum fomitem ardentem libidinis, ut maneat  in me tenor totius castitatis anime et corporis. Mortifica in me carnis stimulos, et omnes libidinis commotiones, et da mihi ueram et perpetuam castitatem cum ceteris donis tuis, que tibi placeant in ueritate; ut sacrificium laudis casto corpore et mundo corde ualeam tibi offerre.

4. Quanta enim, Domine Iesu Christe, cordis contritione, et lacrymarum fonte, quanta reuerentia et tremore, quanta corporis castitate, et animi puritate istud diuinum et celeste sacrificium est celebrandum; ubi caro tua in ueritate sumitur, ubi sanguis tuus in ueritate bibitur, ubi summa imis iunguntur, ubi adest presentia sanctorum angelorum, ubi tu es sacerdos et sacrificium mirabiliter et ineffabiliter constitutus! Quis digne hoc celebrare  poterit, nisi tu, Deus omnipotens, offerentem feceris dignum? Scio, et uere scio, et ipsum pietati tue confiteor, quia non sum dignus accedere ad mysterium tantum propter nimia peccata mea, et infinitas negligentias meas. Sed scio ueraciter, et credo ex toto corde et ore confiteor, quia potes me facere dignum: qui solus potes mundum facere de immundo conceptum semine, de peccatoribus facere iustos et sanctos. Per hanc omnipotentiam tuam te rogo, ut concedas mihi peccatori hoc celeste sacrificium celebrare cum timore et tremore, cum cordis puritate, et lacrymarum fonte, cum letitia spiritali, et celesti gaudio. Sentiat mens mea dulcedinem beatissime presentie tue, et excubias sanctorum angelorum tuorum in circuitu meo.

 5. Ego enim, Domine, memor uenerande passionis tue accedo ad altare tuum, licet peccator; ut offeram tibi sacrificium, quod tu instituisti, et offerri precepisti in commemorationem tui pro salute nostra. Suscipe ergo istud, queso, summe Deus, ducissime Iesu Christe, pro Ecclesia tua sancta, et pro cuncto populo tuo, quem acquisisti sanguine tuo pretioso. Et quoniam me peccatorem inter te et eumdem populum medium esse uoluisti, licet in me boni operis testimonium non agnoscas, officium dispensationis credite non recuses, nec per me indignum famulum tuum eorum salutis pereat pretium, pro quibus uictima factus, salutaris dignatus es esse redemptio. Profero ergo, Domine, si dignaris propitius intueri tribulationes plebium, pericula populorum, captiuorum  gemitum, miseriam orphanorum, necessitates peregrinorum, inopiam debilium, desperationes languentium, defectus senum, suspiria iuuenum, uota uirginum, lamenta uiduarum; tu enim misereris omnium, Domine, et nichil odisti omnium que fecisti. Memorare que sit nostra substantia, quia tu Pater noster es; ne irascaris satis, neque multitudinem uiscerum tuorum super nos contineas. Non enim in iustificationibus nostris prosternimus preces nostras ante faciem tuam, sed in miserationibus tuis multis. Aufer a nobis, Domine, iniquitates nostras, et ignem sancti Spiritus in nobis clementer accende. Aufer cor lapideum de carne nostra, et da nobis cor carneum quod te timeat, diligat et honorificet, te delectetur,  te sequatur, et te perfruatur. Oramus, Domine, clementiam tuam, ut sereno uultu familiam tuam sacri tui nominis officia prestolantem aspicere digneris. Et ut nullius sit irritum uotum, nullius uacua postulatio, tu nobis preces suggere, quas ipse audire propitius et exaudire delecteris.

6. Rogamus etiam te, sancte Pater, pro spiritibus fidelium defunctorum, ut sit illis salus eterna, ac perpetua sanitas, gaudium et refrigerium sempiternum, hoc magnum pietatis sacramentum. Domine Deus meus, sit illis hodie magnum et plenum gaudium de te pane uiuo et uero, qui de celo descendisti, et das uitam mundo, de carne sancta et benedicta, agni uidelicet immaculati qui tollis peccatum mundi, et potari de fonte pietatis tue, qui per lanceam militis  de latere emanauit crucifixi Domini nostri; ut consolati exsultent in laude et gloria tua sancta.

7. Peto, Domine, clementiam tuam, ut descendat super hunc panem et calicem istum plenitudo diuinitatis tue. Descendat etiam, Domine, illa sancti Spiritus tui inuisibilis forma, et incomprehensibilis maiestas, sicut quondam in Patrum hostias descendebat, qui et oblationes nostras corpus et sanguinem tuum efficiat, et me indignum sacerdotem tuum doceat tantum tractare mysterium, ita ut placide ac benigne sacrificium suscipias de manibus meis ad salutem omnium tam uiuorum quam defunctorum. Rogo te, 492 Domine, per ipsum sacrosanctum mysterium corporis et sanguinis tui, quo quotidie in Ecclesia tua pascimur et potamur, abluimur et sanctificamur,  atque unius tue summeque diuinitatis participes efficimur; quatenus des mihi uirtutes tuas sanctas, quibus repletus, bona conscientia ad altare tuum accedam, ita ut hec celestia sacramenta efficiantur mihi salus et uita. Tu enim dixisti ore tuo sancto et benedicto: Panis quem ego dedero, caro mea est pro mundi uita. Et, Qui manducat me, uita uiuet propter me, ipse manet in me, et ego in eo. Ego sum panis uiuus qui de celo descendi: si quis manducauerit ex hoc pane, uiuet in eternum .

8. Panis dulcissime, sana palatum cordis mei, ut sentiam suauitatem amoris tui: sana ab omni languore, ut nullam preter te amem pulchritudinem. Panis candidissime, habens in te omne delectamentum, et omnis saporis suauitatem, qui nos semper reficis;  comedat te cor meum, et dulcedine saporis tui repleantur uiscera anime mee. Manducat te Angelus pleno ore, manducet te peregrinus homo pro modulo suo; ne deficere possit in uia, tali recreatus uiatico. Panis sancte, panis uiue, panis pulcher, panis munde, qui descendisti de celo, et das uitam mundo, ueni in cor meum, et munda me ab omni inquinamento carnis et spiritus. Intra in animam meam, et sanctifica me intus et exterius. Esto tutamen et perpetua salus corporis et anime mee. Repelle a me insidiantes mihi. Hostes recedant procul a presentia tua, ut foris et intus per te munitus, recto tramite perueniam ad tuum regnum; ubi non mysteriis, sicut in hoc tempore agitur, sed facie ad faciem te uidebimus, cum tradideris regnum  Deo Patri, et erit Deus omnia in omnibus. Tunc me de te satiabis satietate perpetua, ut nec esuriam, nec sitiam in eternum: qui cum eodem Deo Patre et Spiritu sancto uiuis et regnas per omnia secula seculorum, amen.



PRECATIO SECUNDA. Item in preparatione ad Missam.

1. Summa et incomprehensibilis natura, uirtus uitaque beata, lux inaccessibilis, uera, singularis, et una sapientia, ueritas incommutabilis, sancta, incomparabilis, et eterna dilectio, temporalium rerum sine tempore conditor, uisibilium et inuisibilium inuisibilis eternusque patrator, Pater et Filius et Spiritus sanctus, unus et uerus in Trinitate Dominus Deus: Pater non habens a quo sis, habens tamen  sapientiam, id est, Filium, cui maior uel anterior non sis: Filius habens Patrem a quo sis, non tamen habens cui minor uel posterior sis: Spiritus sanctus habens Patrem et Filium, a quibus sis, non tamen habens quibus uel inequalis uel impar sis; quia totum in hac tua diuinitate, cui tempus numquam accidit, eternum ac ceternum, equale ac ceque est, in qua alius Pater, alius Filius, alius Spiritus sanctus: sed Pater in Filio et Spiritu sancto, Filius in Patre et Spiritu sancto, Spiritus sanctus in Patre et Filio est; quia sicut tua, Deus noster, natura personas recipit, sic partes nequaquam admittit: cui nec supra, nec subtus, ante uel retro conuenit, quia corporum lineamenta non recipit. Unde et tota omnibus in locis sine loco habetur, nec tamen tota  comprehenditur; tota namque ubique habetur, quia profecto pars in ea nulla reperitur: tota autem non comprehenditur, quia uidelicet cum in creaturis unicuique tota presens efficitur, etiam ultra creaturas tota inuenitur. Quamobrem cum celum et terram implet, tota est: cum hominem unum implet, tota est; nec uariatur per singula, que in singulis tota est; nec de loco ad locum transit, cum unum deserens, alterum petit, que semetipsam sine loco et tempore mouet. Hinc merito colendus, hinc adorandus es, hinc incommutabilis, hinc incircumscriptus agnosceris: hinc mediator Dei et hominum homo Christus iehsu secundum diuinitatis essentiam, totus cum hominibus in terris, totus erat cum Patre in celis, cum diceret: Nemo ascendit in celum, nisi qui de  celo descendit Filius hominis, qui in celo est . Qui uidelicet, cum in forma Dei esset, non rapinam arbitratus est esse se equalem Deo: sed semetipsum exinaniuit, formam serui accipiens, [a 1Kb] in similitudinem hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis .

2. Per hunc te, beata Trinitas, humanitatis habitum, 493 per huius subiectionis humilitatem deprecor, per huius sacratissimam obedientiam, per huius beatissimam mortem exoro in primis; ut te  Dominum Deum meum diligam, te sitiam, te toto corde perquiram: deinde ut proximum iuxta uires atque mensuram in hac ipsa tua dilectione charum semper atque dilectum attendam. Sed hanc dilectionem nulli, Domine, prestabis, nisi cui uitia prius odisse donaueris. Obsecro ergo, pia et uera misericordia, solida atque unica spes mea, ut superbie regnum auferas ab anima mea. Horrendum, Domine, pauendumque tam maximum malum, quod angelos de celo proiecit, quod homines [b 1Kb] de paradiso eliminauit, quodque initium omnis peccati est, et ad ipsum pertinet quidquid uitii et iniquitatis est, cuius prime soboles septem nimirum principalia uitia, ex hac uirulenta radice proferuntur, scilicet inanis gloria, inuidia, ira, tristitia, auaritia, uentris ingluuies atque  luxuria. Sed et numerosa propaginis turba ex singulis generatur.

3. Inanis ergo gloria cum plene mentem ceperit, mox septiformem in illa nequitiam gignit, inobedientiam scilicet, iactantiam, hypocrisin, contentionem, pertinaciam, discordiam, ac nouitatum presumptionem. Sed si huic uera humilitas opponatur, omnis eius nequitia uacuatur. Te ergo deprecor, humilitatis magister, ut hanc cordi meo inseras, insertamque custodias, que dum cunctis inferiorem se attendit, subiectionem protinus gignit, iactantiam exstinguit, hypocrisin excludit, contentionem refugit, pertinaciam emollit, discordiam precauet, nouitatum presumptionem abhorret. Hoc beate humilitatis medicamine morbum elationis sanandum  preuideras, cum per hominem assumptum auctor nostre salutis, tuis ad te uenientibus diceres: Discite a me quia mitis sum et humilis corde, et inuenietis requiem animabus uestris . Et rursum: Nisi conuersi fueritis, et efficiamini sicut paruuli, non intrabitis in regnum celorum .

4. De inuidia quoque odium, susurratio, detractio, exsultatio in aduersis proximi, afflictio autem in prosperis eius propagatur. O mala progenies, que si animo intromissa dominari ceperit, omnem sanctitatis sobolem exstinguit! Qui itaque inuidet uel odit, non alium prius quam se ipsum occidit: qui susurrat et detrahit, prius suas quam aliorum radices euellit: qui exsultat in aduersis proximi, et affligitur in prosperis eius, [c 1Kb] alieno se primum  gladio petit. Hoc secundum superbie uirgultum tunc primo fuit exortum, cum ille de quo scriptum est, Inuidia diaboli mors introiuit in orbem terrarum , Cain persuasit ut liuoris odio fraternum funderet sanguinem. Sed nimirum idem Cain inuidus prius suam animam, quam alterius carnem peremit, scriptum quippe est: Qui odit fratrem suum, homicida est. Et scitis quia omnis homicida non habet uitam eternam in se manentem . Hinc, Domine, apparet cuius primum homicida est, qui alterum odit, in quo uita non est. Quod contra Moyses  omnium mitissimus admonet, dicens: Ne oderis proximum tuum in corde tuo . Et quia ille, qui inuidet et odit, consequenter susurrat et detrahit; hoc malum Scriptura sancta precauendum denuntiat: Non eris, inquit, susurro in populis ; et: Nolite detrahere alterutrum, fratres . Qui uero detrahit fratri, detrahit legi; qui enim susurrat et detrahit, consequens est ut in aduersis proximi exsultet, in prosperis autem animi tristitiam contrahat. Sed occurrit beatus Apostolus, et dicit: Gaudere cum gaudentibus, flere cum flentibus . Et ecce alius pro terrenis rebus, terrenisque honoribus, alius pro uirtutum successibus cuilibet inuidet, quemlibet odit, contra quemlibet susurrat, de quolibet detrahit, de cuiuslibet  aduersis exsultat, de prosperis animum mestificat.

5. Sed ut in cunctis hoc multiplex malum superetur, occurrat, Domine, queso, illud multiforme bonum, quod potenti uirtute resistens non det inuidie locum, caritas scilicet, que fundamentum est omnium uirtutum et bonorum: que non inuidet, sed congaudet: non odit, sed diligit: non susurrat, sed obiurgat: non detrahit, sed arguit: non de aduersis proximi gaudet, sed meret: non de prosperis afflictionem contrahit, sed consolationem recipit. Merito autem tale nomen accepit, quod illa carius inueniri non poterit: quam qui habet, te utique habet. Deus, inquit, caritas est; et qui manet in caritate, in Deo manet, et Deus in eo . Qui ut prefatum  inuidie superet malum, cordis simul et oris iungenda custodia est: cordis scilicet, ne inuideat, 494 ne in aduersis proximi exsultet, ne in prosperis mestitiam contrahat: oris uero, ne susurret, ne detrahat. Scriptum quippe est: Omni custodia serua os tuum: serua tuum cor, quia ex ipso uita procedit . Et rursum scriptum est: Mors et uita in manibus lingue . Citius autem malum quod intus latet, exstinguitur, si a prauo eloquio foris lingua frenetur. Pone, Domine, custodiam ori meo, et ostium circumstantie labiis meis; ut non declinet cor meum in uerbum malum . Libera animam meam a labiis iniquis, et a lingua dolosa .

6. Ira autem inuidiam sequitur, qua inter cetera  uitia nichil asperius, nichil inuenitur amarius: que dum ultra modum efferbuerit, atrociter mentem exulcerat, sensum hebetat, linguam immutat, oculos obumbrat, totumque corpus perturbat. Hinc protinus rixe, contumelie, clamor, indignatio, tumor mentis, et blasphemie suscitantur. De qua nimirum Scriptura sancta testatur, dicens: Ira in sinu stulti requiescit , et: Ira uiri iustitiam Dei non operatur .

7. Sed obiice, Domine, contra tam amarissimum iracundie malum suauissimum patientie bonum, in quo specialiter animarum nostrarum salus collocatur, cum nobis per Euangelium dicatur: In patientia uestra possidebitis animas uestras . Que  nimirum dum arcem et principatum in mente susceperit, omnes mox perturbationes compescit: rixas et contumelias in exhortationem conuertit, confusum clamorem sub ordinato silentio premit, indignationem tumoremque mentis mansuetudine uincit, blasphemias gratiarum actione repellit. Quod si forte in immensum ira succensa ad horam patientia succubuerit, nullumne, Domine, remedium erit? Erit certe. Nam cum huius mali damnationem Euangelium denuntiet, dicens: Qui irascitur fratri suo, reus erit iudicio: qui autem dixerit fratri suo racha, reus erit concilio: qui autem dixerit fatue, reus erit gehenne ignis ; protinus recuperationem subiungit, cum dicit: Si offers munus tuum ad altare, et ibi recordatus fueris quia frater tuus  habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Et illud: Cum statis ad orandum, remittite, si quid habetis aduersus alterum in cordibus uestris . Hanc mihi, Domine Deus, secundam tribue uictoriam, si furore cecatus amisero primam, cum non tuo zelo, sed meo uitio cuiuslibet animum offendo.

8. Tristitia quoque iram persequitur: que dum cordis arcana penetrat, protinus in eius cubiculo malitiam, rancorem, pusillanimitatem, desperationem, torporem circa precepta, uagationem mentis erga illicita generat. Que inter cetera uitia quam sit detestanda, beatus Paulus indicat: Seculi, inquiens, tristitia mortem operatur .  Sed obsecro, Deus et Dominus meus, oppone contra seculi tristitiam future beatitudinis letitiam, que ex merore contractam malitiam uincat beneuolentia, tedio procreatum rancorem pellat sinceritate, pusillanimitatem fortitudine roboret, desperationem spei fiducia erigat, forporem circa precepta exercitio spiritali repellat, uagationem mentis erga illicita inconcussa stabilitate refrenet. Quod si, ad momentum subtracta letitia spiritali, malum tristitie preualuerit, agam, queso, quod monet beatus Iacobus: Tristatur quis in uobis? Oret equo animo, et psallat .

9. Auaritia sequitur tristitiam, que in utroque Testamento pari notatur exsecratione. In ueteri namque dicitur: auaro nichil est scelestius ;  in nouo autem: et auaritiam, que est idolorum seruitus . Ex qua profecto septem nequitie procreantur, scilicet, proditio, fraus, fallacia, periurium, inquietudo, uiolentia, et contra misericordiam obduratio. Et ecce, Domine Deus, quilibet amator mundi, et non tui, propter metalla pretiosa, ardentes fulgentesque lapides, seruos et seruas, predia et fundos ad mortem proximum tradit, fraudem incurrit, fallaciam obducit, periurium committit: et allius inquietus et uiolentus est propter uillam, alius propter gallinam: alius obduratur contra misericordiam ne retribuat aurum, alius ne porrigat potum. Sed peto, mi Deus, amator castus et uerus, ut cui preter te nulla possessio debetur in  terra, nichil quod tu non es, concupiscam in terra; semper illius sententie meminerim, qua dicitur: Nudus egressus sum de utero matris mee, nudus reuertar illuc . Atque illius: Nihil intulimus in hunc mundum, sed nec auferre quid possumus . Que nimirum dum pie considerantur, mundi contemptum afferre uidentur, qui auaritie contrarius est.

495 10. Post hec restat uentris ingluuies, que a necessitate quidem incipit, sed modus necessitatis excedens, ad uoluptatem pertransit; dumque a licitis ad illicita peruenerit, mox ineptam letitiam, scurrilitatem, immunditiam, multiloquium, sensusque hebetudinem circa intelligentiam parturit: cuius mortiferum uirus tunc utcumque uacuatur,  cum non qualitas, sed libido in escis precauetur. Prima enim mulier non exquisitarum dapum, sed sola pomi delectatione mortem mundo induxit : et antiquus hostis regem nostrum non de carne, sed de pane tentauit : et Sodoma idcirco igne et sulphure periit; quia inter cetera mala panem in saturitate comedit .

11. Quapropter clementiam tuam, Deus, imploro, ut sicut eger ad medicinam, sic ad sumendas dapes accedam; nequaquam scilicet in eis uoluptatem appetens, sed necessitati subueniens. Aufer a me propter magnam misericordiam tuam omne ciborum noxium desiderium, congruamque seruo tuo escarum propitius tribue abstinentiam; ut inter necessarium modum proprium temperem appetitum, remotaque  a me omni prorsus crapula et ebrietate, sciam in uirtute tua abundare, sciam et penuriam pati, nouerim quoque in quibus mihi sufficiens esse possim. Ita, Domine, ita, Pater bone, noxiis gastrimargie succis arefactis inepta letitia uel scurrilitas non pullulabit, que illos maxime ad insaniam perducit, in quibus crapula et ebrietas dominium sumit: Sedit enim populus manducare et bibere, et surrexerunt ludere . Contra quos illa sententia uenit, qua dicitur: ue uobis diuitibus, qui habetis consolationem uestram! Et ue uobis, qui ridetis nunc; quia plorabitis et flebitis ! Quod contra ii qui carnem suam crucifixerunt cum uitiis et concupiscentiis eius  audiunt: Mundus gaudebit, uos uero contristabimini; sed tristitia uestra  uertetur in gaudium, et gaudium uestrum nemo tollet a uobis . Et rursum: Beati qui lugent, quoniam ipsi consolabuntur . Immunditia quoque que iuxta Apostolum quibusdam regni celestis aditum claudit, uigilantem numquam, dormientem uero tardius sua colluuione fedabit. Multiloquium inedia pressum silebit: hebetudo sensus circa intelligentiam spiritualis acuminis ingenio cedet; quod sancta parcimonia in mente propagabit; uenter enim abstinentia contractus humanos in altum eleuat sensus.

12. Luxuria gastrimargiam sequitur, que dum  licentie metas excedit, mox de se cecitatem mentis, inconsiderationem, inconstantiam, precipitationem, amorem sui, odium Dei, affectum presentis seculi, horrorem autem uel desperationem gignit futuri. Sed peto, Domine, ut qui ab ipso pubertatis tempore a complexu carnalis copule alienum me esse uoluisti, [a 1Kb] delectationis eius consensu non tangar. Quid enim prodest, Domine Deus, uirginem esse corpore, si contingat mente esse corruptum? Qui enim uiderit mulierem ad concupiscendum eam, iam mechatus est eam in corde suo . Huic profecto necdum castitatem professo, iuxta Apostolum melius est nubere, quam uri : sed obsecro, Domine, ut cui non licet nubere, nec contingat aduri.

 13. Ecce dum pro me sollicitus talia postulo, meminisse caritatis debeo; ut etiam pro aliis exorem. Te igitur amatorem Ecclesie tue deprecor, Deus, pro sacerdotibus eius; ut uerbis simul et meritis uite populum sibi creditum ad celestem patriam inuitent. Pro regibus, ducibus, et iis qui in sublimitate positi sunt; ut patres orphanorum et iudices uiduarum semetipsos exhibeant, miseriis inopum, et gemitibus pauperum condoleant, nichil nisi quod iustum est, in iudicio querant; sicque administrent presentia, ne amittant bona futura. Pro uirginibus, continentibus, ac mundo renuntiantibus; ut presentia despiciant, futura requirant, nec se negotiis secularibus implicent; ut tibi militantes placeant, cui se probauerunt. Pro coniugatis, ut  sic sibi inuicem carnis debitum soluant, ne a desiderio patrie celestis exorbitent.

14. Sed quid ago, Domine? Quasi oblitus peccatorum meorum, pro aliis exorare presumo. O quam in multis offendi atque offendo! Sed tamen non subrepit desperatio, cum publicanum in templo iustificatum attendo, cum latronem in cruce confitentem, et de cruce ad Paradisum transeuntem aspicio, cum Mariam post multas criminum maculas fonte pietatis ablutam, cum Petrum post 496 negationem apostolatus gratiam recuperasse intueor. Sed rogo, ineffabilis pietas, ut cui de tantis exemplis presumere donasti, gemitus publicani, confessionem latronis, lacrymas meretricis, fletusque negantis apostoli concedas. Quia si flagello temporali scelera  mea uindicanda prouideris, lacrymosus imploro; ut dum contra hec iratus deseuis, semper in ira misericordie recorderis: quem enim diligis, corripis; flagellas autem omnem filium, quem recipis . Quibus nimirum uerbis [b 1Kb] etsi uirga percussoris minatur, paternus tamen pietatis affectus monstratur. Da ergo, Domine, inter flagella tolerantiam, ne murmurationis notam, ut malus seruus incurram: sed magis quasi bonus filius, gratiarum actiones rependam.

15. Illud etiam magnopere peto, ut diem obitus, diem extremi iudicii, damnationem eterni supplicii,  beatitudinemque regni futuri semper meminerim: quod nemo indesinenter potest, nisi qui ad uitam preordinatus est eternam. Indesinenter, Domine, recolenda est dies illa, in qua lux cum tenebris pugnat, misericordia cum crudelitate desudat, in qua aduersarius noster mala que fecimus, locuti sumus, uel cogitauimus, uiolentissimus accusator retexet, iustitiam tuam ad hec punienda deposcet. Ubi quid sum, Domine, nisi tu qui iuste iudicas, etiam misericorditer defendas? Recordare, queso, quia aduocatus meus es ipse, qui iudicas. Quod si etiam in illo adhuc seculo aliquid in me uindicandum reseruas, peto ne me potestati demonum tradas, dum scelus meum purgatoria pena detergis.

16. Numquam, Domine, obliuioni tradenda est  dies illa, de qua dixit propheta: Dies, inquit, ire dies illa, dies tribulationis et angustie, dies calamitatis et miserie, dies tenebrarum et caliginis, [a 1Kb] dies nebule et turbinis, dies tube et clangoris : in qua, celis et terris ardentibus, exibunt angeli, et separabunt malos de medio iustorum, et mittent eos in caminum ignis : in qua messores collecta zizania alligabunt in fasciculos ad comburendum. In qua a sinistris positi audient impii: Discedite a me, maledicti, in ignem eternum, qui preparatus est diabolo, et angelis eius . In qua iam obseratis uite ianuis cum exstinctis lampadibus stulte uirgines a thalamo excluse plorabunt, dominationemque ingementes clamabunt: Domine, Domine, aperi nobis ; et tunc  dices illis: Nescio uos. In qua etiam qui miraculis coruscauerunt, similiter lamentabuntur repulsi, et dicent: Domine, Domine, nonne in nomine tuo prophetauimus, et in nomine tuo demonia eiecimus, et in tuo nomine uirtutes multas fecimus ? Et tunc confiteberis etiam istis quia numquam nouisti eos, subiiciens: Discedite a me, omnes qui operamini iniquitatem . [b 1Kb] Quis hec, Domine Deus, terribilis in consiliis, mirabilis in maiestatibus, faciensque prodigia: quis, inquam, hec non paueat, et a fundo cordis non contremiscat; cum etiam illos damnari audiat, quos in hac uita contigit miraculis coruscare? Ad que nimirum ualet illa sententia, qua dicitur: Nescit homo utrum amore an odio dignus sit, sed omnia reseruantur in futurum  incerta . In quo et si iustus uix saluabitur, peccator et impius ubi parebunt?

17. Etiam, Domine Deus, indesinenter meditandum eterne damnationis supplicium, in quo quidquid penarum nunc excogitari potest, quidquid etiam non potest, semper adest. Cuius uermis immortalis, ignis inexstinguibilis, fetor intolerabilis est: cuius terra tenebrosa, et mortis caligine cooperta, terra miserie et tenebrarum est: cuius torrentes in picem conuertuntur, et humus in sulphur, ardebitque in sempiternum; cuius lacus sanguine, igneque  permixtus est, et quoscumque suscipit, demergit simul et exurit. O quam horrenda! o quam stupenda sunt ista!

18. Sed maior erit, Domine, cruciatus, amissio tue claritatis. Sufficit enim ad plenam miseriam tua non perfrui beatitudine, in qua iusti receptis corporibus, sanctorumque angelorum celsitudini [c 1Kb] cequati, in eternam lucem aspicientes, sicut sol refulgebunt. Nec immerito sole et luna non indigebunt; quia te perenne lumen habebunt. Non esurient neque sitient, non laborabunt neque deficient, non merebunt neque lugebunt; quia quidquid satietatis, quidquid quietis, quidquid gaudii est, tua uisitatio prestabit, que in omnibus omnia erit. Nec tempus iam illis accedet, quia totum eternitas possidebit:  nec timebunt ultra iam mori, qui meruerint beata immortalitate uestiri. 497 Quid autem de hac beatitudine miser ego homo amplius dicere ualeo? qui de illa quidquid dixero, illa sententia reprimor, quam per prophetam et Apostolum dictam intelligo: Quod oculus non uidit, nec auris audiuit, nec in cor hominis ascenderunt, que preparauit [d 1Kb] Deus his, qui diligunt eum . Erunt certe in illa beata uita hec bona que premisi, sed ineffabili, et nobis adhuc incomprehensibili modo. Huius desiderio, Domine Deus, formator et reformator meus, huius amore peragam quidquid in hac uita precipis ut agam: nec sit ultra timor in caritate, sed perfecta caritas foras mittat timorem .

19. Et ut efficax hec mea sit deprecatio, beate  Marie uirginis suffragia peto, quam tanti meriti esse fecisti, ut prima inter mulieres nouum munus offerret, et nulla preter ipsam tam nouum acciperet: nouum scilicet munus prima offerret, [e 1Kb] ut puerpera uirgo perseueraret: nulla preter ipsam tam nouum acciperet, ut Deum uirgo pareret, et 498 post partum uirgo maneret. Apostolorum intercessionem imploro, qui beatissimam Mediatoris paupertatem, eiusque passiones uestigio insequentes, ad tantum celsitudinis culmen peruenerunt; ut quecumque ligarent super terram, essent ligata et in celo: et que soluerent super terram, essent soluta et in celo : atque in extremis sederent super duodecim thronos, iudicantes duodecim tribus Isrel . Martyrum preces deposco, qui pro ueritate  non dubitarunt sanguinem fundere, nec dilexerunt animas suas usque ad mortem, ut mortis superarent auctorem. Confessorum orationes expostulo, qui bella tentantis inimici, dum pie uiuerent in catholica pace, uel etiam hereticorum conflictationem diuturno certamine pertulerunt, atque, ut uerum dicam, longioris occultique martyrii palmas acceperunt. Talium, Deus meus, preces numquam spernas, si ut pro me exorent, ipse inspiraueris, qui in eternitate perenni uiuis et regnas cuncta per secula, et in omnibus seculis, amen.



[EXPOSITIO SUPER SEPTEM uISIONES LIBRI APOCALYPSIS.]





IN EXPOSITIONEM APOCALYPSIS ADMONITIO.

Huius Commentarii exemplar in quo sancti Ambrosii nomen inscriptum erat, nactus e bibliotheca monasterii cuiusdam Cuthebertus Tonstallus Dunelmensis episcopus, illud ita publici iuris facere constituit, ut simul etiam Doctori nostro ipsum uindicare propria prefatiuncula conaretur. Non tamen dissimulat locum unum in eo reperiri, qui Gregorium Romanum episcopum et uerbis et sensu preferat: sed nichil esse idem respondet, cur Ambrosium in hoc imitari non potuerit sanctus Gregorius. Ex hac Tonstalli editione, que anno 1548 prodiit Parisiis, hec Commentaria in appendicem sue Ambrosianorum Operum editionis Gillotius admisit: quod similiter a Romanis factitatum est. Dubitari porro minime potest quin hoc ipsum opus e manuscripto ualde mutilo uulgatum fuerit, quandoquidem nomina Hilarii, Augustini, Prudentii, Hieronymi, et ipsiusmet Ambrosii, ac demum Gregorii, qui sexties, ut minimum, citatisque nonnumquam ipsius uerbis ibi allegatur, pretermissa sunt in editionibus: que nos non secus ac frequentissimas alias lacunas manuscriptorum optimorum subsidio restituimus .

uerumtamen quantumuis imperfecte fuerint eedem superiores editiones, idonea tamen argumenta suppeditarunt, unde critici omnes adulterinum fetum Ambrosio suppositum fuisse agnoscerent. Eo inducebant scripti elocutio maiestate Ambrosiana multo inferior, ignorantia Grecarum litterarum, denique  potestatis Longobardorum quasi iam delete facta mentio. Et sane hoc ultimum sufficiebat, ut sanctum Antistitem demonstraret eius commentationis auctorem dici haudquaquam posse, quam post annum 774, quo eadem gens, exstincto rege suo Desiderio, sub ditionem Caroli Magni redacta fuit, compositam esse dubium non est. Quid uero si huc addamus istum auctorem de Gregorio pont. max. tamquam inter sanctos et Ecclesie doctores cum Hieronymo atque aliis iam tunc recepto sermonem habere, atque  ex Athanasii symbolo quasi pro regula fidei per uniuersum christianum orbem iam decantari solito frequentia usurpare testimonia, et ad postremum  archidiaconorum auaritiam que synodorum Parisiensis, Cabilonensis, et Aquisgranensis nono seculo celebratarum canonibus cercita est, grauiter et cum stomacho insectari.

Tempus igitur, quo hunc auctorem floruisse necesse est, deprehensum habemus; de nomine eiusdem nunc querendum est. Neque uero Usserius Armachanus , ut hallucinatus est in eo, quod illum recentem esse existimauit, ita etiam in hoc errauit, quod affirmauit Berengaudum fuisse appellatum. Etenim hoc ipsum nomen in codicibus omnibus, Gemeticensi tantum excepto, aut in fronte prescriptum legitur; aut saltem in conclusione, que in editionibus pretermissa est, his uerbis indicatur: Quisquis nomen auctoris scire desideras, litteras Expositionum in capitibus uII uisionum primas attende. Numerus quatuor uocalium que desunt, si Grecas posueris, est LXXXI. uerum quoniam forte obscura et enigmatica uideri possunt hec ipsa uerba, eorum expositionem in Regio ac Sagiensi codice ante 600 annos et eadem manu qua ipsemet Commentarius scriptam hic subiicimus.

Auctor huius libri Berengaudus appellatur, si diligenter, quomodo inueniendum nomen suum ipse doceat, attendatur. Prime enim littere Expositionum in capitibus septem uisionum, quas attendere iubet, iste sunt, B. R. N. G. u. D. S. Quatuor autem Grece uocales, que his adiungende sunt, exprimentes numerum LXXXI, iste sunt: E breuis, 5; item E breuis, 5; A, 1; et O, 70. Iunge ergo simul numerum, quem singule uocales iste continent, et habebis sine dubio LXXXI, nisi uero, E, ut prenotatum est, bis assumpseris, in aliis omnino diuersis uocalibus numerus iste tibi non occurret. Confer itaque has quatuor uocales superioribus septem consonantibus, et syllabas ex his compone hoc modo Berengaudos. Habes igitur Berengaudos. Sed hec Greca terminatio est: Latina autem terminatio est Berengaudus. Quod enim apud Grecos in os, apud Latinos terminatur in us, ut Petros Petrus, Paulos Paulus. Quod si ordinem predictarum uocalium, in inueniendo hoc nomine tenere malueris, et prius ponendo A, ceteras per consonantes ita disponere, ut dicas Barenguedos, non tibi quidem in hoc prescripta uocalium ratio aduersatur: sed barbarum nimis, et omnimodo inusitatum hominis nomen inde formatur. Melius ergo est, et multo rectius ut, sicut prescriptum est, Berengaudus, non Barenguedus uocetur, quia hoc usitatum et magis elegans; illud uero et inusitatum et minime elegans hominis nomen uidetur.

Iam uero si quis aueat scire quodnam fuerit auctoris eiusdem institutum ac uite genus, tametsi nichil omnino exploratum de hoc suppetat, eum tamen monasticam Benedictine familie institutionem secutum esse hinc coniicimus, quod de uitiis que sibi aditum in monasteria tum temporis fecerant  tamquam ocularis testis subinde disserat , et locos plures passim inserat e Regula beati Benedicti ad uerbum expressos. Que tamen ratio si non probetur, negari saltem minime poterit uiri Ecclesiasticis litteris, ut Regius codex in ipso capite prescriptum habet, optime eruditi hoc Opus esse. Non aliud iudicium iam olim de illo tulerat Dionysius Chartusianus, et recenti memoria id ipsum sensit eruditissimus, ac de catholica religione optime meritus dominus Benignus Bossuet Meldensium presul, cuius suffragio hic non assentiri nefas ducimus.





EXPOSITIO SUPER SEPTEM uISIONES LIBRI APOCALYPSIS. 



499 DE PRIMA uISIONE.


[a 1Kb] Beatum Ioannem apostolum et euangelistam hunc librum Apocalypsin edidisse constat; quamuis exstiterint aliqui, qui non ab eo, sed ab alio dixerint fuisse compositum: sed eius fuisse sequentia manifestant.



CAPUT PRIMUM.---

 Apocalypsis Iesu Christi, quam dedit illi Deus. Apocalypsis, reuelatio uel manifestatio interpretatur. Quod reuelationis donum et Pater Filio dedit, secundum quod homo erat, et ipse filius sibimetipsi, diuinitas scilicet homini, quem assumpsit. Palam facere seruis suis que oportet fieri cito. Cum hic liber non solum futura, sed et presentia et preterita narret; cur hic sola futura Dominum nostrum Iesum Christum seruis suis manifestare dixit?  Quia uidelicet presentia uisu, preterita auditu facile cognoscuntur: futura autem, non nisi aut per doctrinam diuinarum Scripturarum, aut per reuelationem agnosci queunt. Et significauit, mittens per angelum suum seruo suo Ioanni. In hoc loco talis mihi sensus esse uidetur: Dominus iehsu Angelum suum misit, et per eumdem angelum seruo suo Ioanni manifestauit, que oportet fieri cito.

 Qui testimonium perhibuit uerbo Dei. Hic locus aperte demonstrat non ab alio Ioanne, sed ab illo qui Euangelium scripsit, hunc librum esse compositum. Qui et in cena supra pectus Domini , in quo erant omnes thesauri sapientie et scientie absconditi , recubuit, de quo immensum fontem sapientie haurire meruit.  Perhibuit ergo testimonium uerbo Dei, quando dixit: In principio erat uerbum, et uerbum erat apud Deum, et Deus erat uerbum . Sed et in hoc quod sequitur, questio oritur: Et testimonium Iesu Christi quecumque uidit. Quomodo ergo testimonium perhibuit Iesu Christi, quecumque uidit, cum ipse dicat in eodem Euangelio: Multa quidem et alia signa fecit iehsu in conspectu discipulorum suorum, que non sunt scripta in libro hoc ? Sed testimonium perhibuit Iesu Christo, quecumque uidit, predicando uidelicet gentibus omnia que a Christo didicerat, et miracula que uiderat narrando, ea tantummodo scribens que posteris amplius profutura esse preuiderat.

 Beati qui legunt, et qui audiunt uerba  prophetie huius, et seruant ea, que in ea scripta sunt. Tres species beatitudinis posuit: sed due nichil sunt, si tertia defuerit; nam nichil proficit eis qui legunt aut audiunt mandata Dei, si non seruant ea, que legunt  uel audiunt. Multi namque sunt, qui mandata Dei aut audiunt aut legunt: sed nichil eos iuuat, quia cum corpore presentes sint, mente sunt absentes; aut enim in acquirendis rebus mens eorum dedita est, aut libidine exagitatur, aut proximum diiudicat, aut contra prelatum superbit, aut fingit se potentem futurum, aut ceteris uanissimis rebus distenditur. Potest talibus conuenire, quod ait propheta: Aure audietis, et non intelligetis; et uidentes uidebitis, et non perspicietis . Nonnulli uero sunt, qui diuinas Scripturas legunt et audiunt; id est, mentem ad earum intelligentiam accommodant: sed ideo diuinas Scripturas discunt, ut sapientes et egregii apud homines habeantur, et in seculi prosperitatibus floreant, non ut uitam reprobam corrigant. Sed  beati non sunt, quia Scripturam diuinam non pro amore Dei, sed pro amore seculi didicerunt. De talibus dicit propheta: Sapientes ut faciant mala, bene autem facere nescierunt . Et Dominus in Euangelio in parabola seminantis loquitur, dicens: Quod autem in spinis cecidit, ii sunt qui audierunt, et a sollicitudinibus et uoluptatibus uite euntes suffocantur, et non referunt fructum . Illi ergo soli beati sunt, qui ideo mandata Dei student discere, ut audiant, id est, in mente recondant: ideo in mente recondunt, ut opere impleant: ideo opere implent, ut eternam beatitudinem assequantur. Tempus enim prope est. Tempus uidelicet iudicii; nam si tempus ab aduentu Domini usque ad finem mundi ante oculos ponas, longum inuenies: sed in comparatione  priorum temporum, breue est.

 Ioannes septem Ecclesiis, que sunt in Asia. Gratia uobis et pax ab eo, qui est, qui erat, et qui uenturus est. Per septem Ecclesias, una Ecclesia catholica designatur; propter septem uidelicet dona Spiritus sancti, quibus illustrata in mundo refulget. Asia elata interpretatur; quia inter elatos huius seculi Christus multitudinem fidelium inuenit, ex quibus Ecclesiam suam fabricauit. Et perpende quia totus hic liber in septenario numero consistit, sicut sunt septem Ecclesie, ad quas hec scripta diriguntur, sicut sunt septem candelabra, septem stelle, septem lampades, septem cornua agni, septem oculi, septem sigilla, septem angeli tubis canentes, septem tonitrua, septem itidem angeli phialas habentes.  Nam et draco qui diabolum, et bestia que Antichristum designat, uterque septem capita habuisse uisus est: similiter et bestia, super quam mulier meretrix 500 sedisse uisa est; et si diligenter aduertas,  totus hic liber in septem uisiones distinctus est. Prima est, que septem epistolas ad septem Ecclesias destinatas continet, et cetera que ibi continentur: secunda est, in qua sedem in figura Ecclesie in celo positam uidit, et supra sedem Christum sedentem: in tertia Agnus librum et sigilla eius aperuit: in quarta septem angeli sunt uisi tubis canentes: in quinta septem iterum angeli uisi sunt phialas habentes: in sexta resurrectio describitur: in septima gloria sanctorum in figura ciuitatis Hierusalem de celo descendentis demonstratur.

 [a 1Kb] Gratia uobis et pax ab eo, qui erat, et qui est, et qui uenturus est, et a septem spiritibus, qui in conspectu throni eius sunt; et a Iesu Christo, qui est testis fidelis. Hic tota Trinitas demonstratur; per eum namque  qui erat, et qui est, et qui uenturus est, Pater designatur. Erat namque ante constitutionem mundi sine ullo initio; est modo post constitutionem mundi, regens omnia que creauit et gubernans: uenturus est post finem mundi cum Filio et Spiritu sancto; ut regnet cum sanctis suis in secula seculorum. Per septem autem spiritus sanctus Spiritus, eo quod sit septiformis, intelligitur. Et ab Iesu Christo, qui est testis fidelis. Ille ueraciter testis fidelis dici potest, qui nescit mentiri: qui quod electis suis misericorditer repromisit sine dubio implebit: qui nec eum, qui calicem aque frigide egenti dederit, a mercede uacuum derelinquit : cuius uerba ita fixa permanent, ut facilius sit celum et terram in nichilum redigi, quam aliquid immutari ex omnibus, que  se facturum esse predixit. Primogenitus mortuorum et princeps regum terre. Quomodo Christus primogenitus mortuorum dicitur, cum ipse in fine temporum sit natus, aduentumque eius innumerabilis multitudo hominum precesserit? [b 1Kb] Sed primogenitus pro primo ponitur, sicut primos in populo eos uocamus, qui non etate, sed honore et dignitate ceteros antecellunt. Mortui autem ipsi sunt, de quibus Apostolus loquitur, dicens: Mortui enim estis, et uita uestra abscondita est cum Christo in Deo . Primogenitus ergo mortuorum Christus est, quia ipse est primus, et caput omnium electorum suorum. Princeps regum terre. Rex a regendo dicitur: per reges ergo apostoli et ceteri sancti designantur, qui et semetipsos et alios regere nouerunt: per terram autem  Ecclesia designatur. Qui dilexit nos, et lauit nos a peccatis nostris in sanguine suo. Ergo quia dilexit, lauit: et quid ista lauatio nobis contulit, sequentia manifestant.

 Et fecit nos regnum et sacerdotes Deo et Patri. Regnum Dei Ecclesia Dei dicitur: regnum ergo Dei ex hominibus Christus Deus fecit, quando eos tales constituit, in quibus ipse cum Patre et Spiritu sancto inhabitare et regnare dignaretur. Nam qui designantur per regnum, ipsi et per sacerdotes: sacerdotes ergo Dei electi dicuntur; eo quod membra sint  summi Sacerdotis, de quo Psalmista loquitur, dicens: Tu es sacerdos in eternum secundum ordinem Melchisedech . Possunt et aliter electi Dei sacerdotes Dei dici; eo quod semetipsos quotidie per compunctionem cordis et orationes, ceteraque bona opera offerant Deo, sicut dicit Psalmista: Sacrificium Deo spiritus contribulatus . Est et sacrificium laudis, quod quotidie offerre Deo sancta Ecclesia consueuit, de quo idem propheta loquitur dicens: Immola Deo sacrificium laudis . Et iterum: Sacrificium laudis honorificabit me .

 Ecce uenit cum nubibus, et uidebit eum omnis oculus, et qui eum pupugerunt. ueniet ad iudicium cum nubibus, sicut dicit ipse in Euangelio: Et tunc uidebunt Filium hominis uenientem in nubibus  cum potestate magna et maiestate . Sed quomodo eum omnis oculus uidebit, cum Scriptura dicat: Tollatur impius, ne uideat gloriam Dei . uidebunt eum impii ad sinistram in iudicio constituti in ea forma, qua in mundo constitutus ab hominibus uideri potuit; sed non in ea, qua Deus est: iusti autem in ea claritate eum uidebunt, qua modo in celestibus positi eum uident, et uisuri sunt post finem mundi in perpetuum. Sed et ipsi qui eum pupugerunt, uelint, nolint, uidere compellentur: impii uidelicet Iudei, qui eum crucifixerunt; ut sciant quem irriserunt, sicut scriptum, est in Euangelio: uidebunt in quem transfixerunt .

Et plangent se super eum omnes tribus terre. Per omnes tribus terre soli reprobi intelliguntur. Plangeant autem se, cur precepta Dei contempserunt,  cur propter breue gaudium perpetuam tristitiam acquisierunt. Aliter: Ecce uenit cum nubibus, possunt per nubes apostoli ceterique predicatores intelligi. uenit autem cum nubibus, quando nomen eius per sanctos predicatores uniuersis gentibus innotuit. Et uidebit eum omnis oculus; quia omnes qui oculos habuerunt, eum uiderunt, eos uidelicet oculos de quibus dicit ipse apostolis: Beati oculi, qui uident, que uos uidetis . Habebant autem impii Iudei oculos, sed eos oculos non habebant, quibus Deus 501 uidetur. Et qui eum pupugerunt: id est qui eum persecuti sunt, et membra eius, ad fidem illius maxima ex parte conuersi sunt, ex quibus fuit apostolus Paulus. Et plangent se super eum  omnes tribus terre. Per omnes tribus terre omnis multitudo gentium potest intelligi, que ad Christum conuersa est: que quotidie in Ecclesia Dei posita plangit peccata sua, ut ueniam a Deo consequi mereatur. Etiam atque amen, confirmatio sermonis est.

 Ego sum, et Quid sit alpha et omega, sequentia manifestant: id est, principium et finis. Sicut ipse dixit Iudeis: Ego principium, qui et loquor uobis . Potest etiam Saluator noster principium ideo dici, eo quod ipse sit principium, id  est, creator generis humani, et auctor salutis: finis autem, quia ipse est finis legis, finis mortis, omnisque preuaricationis. Qui est, et qui erat, et qui uenturus est omnipotens. Est modo in mundo Ecclesiam suam regens, erat ante constitutionem mundi eternaliter cum Patre permanens; uenturus est ad iudicium, ut iudicet mundum in equitate.

 Ego Ioannes frater uester, et socius in tribulatione, et regno, et patientia in Iesu. Discipulos uocat fratres, quia uno Christi sanguine redempti, et una matre Ecclesia generati erant. Socium se eorum in persecutione etiam dicit, quia omnes Ecclesias Domitiani persecutio turbauerat: socium in regno, quia et se membrum Ecclesie, sicut et ipsi erant, quos Deo acquisierat, fatebatur: socium se eorum  etiam in patientia testatus est; quia et ipsi equanimiter aduersa tolerabant, sicut et ipse qui pro amore Christi in Pathmos insula relegatus tenebatur.

 Fui autem in spiritu in Dominica die. In spiritu se fuisse dicit, quia tanta mysteria, que sequuntur, non carnalibus, sed spiritalibus oculis uideri poterant: Animalis enim homo non percipit ea, que sunt spiritus Dei . Dominica autem dies tempus Euangelii designat; de quo tempore Apostolus loquitur dicens: Ecce nunc tempus acceptabile, ecce nunc dies salutis . In quo tempore prophete mysteria diuina gentibus esse pandenda predixerunt. Et audiui post me uocem tamquam tube dicentis. Quasi post nos est, quod ignoramus.

[a 1Kb] Aliter: uox Domini post nos est, quia nos quasi  serui fugitiui sumu: Dominus autem post tergum nostrum clamat, ut nos reuocet. Post se ergo Ioannes uocem audiuit; quia mysteria que tunc ei reuelata sunt, nondum perfecte cognouerat. Que uox similis tube dicitur fuisse; de hac tuba propheta loquitur dicens: Clama, ne cesses, quasi tuba exalta uocem tuam, et annuntia populo meo scelera eorum, et domui Iacob peccata eorum . Tuba ad pugnandum milites prouocare solet, similiter et nos sermo Dei ad pugnandum contra diabolum atque uincendum incitare non desinit.

 Quod uides, scribe in libro, et mitte septem Ecclesiis, Ephesum et Smyrnam, Pergamum et Thyatiram, Sardis et Philadelphiam et Laodiceam. Per has septem Ecclesias una Ecclesia catholica, sicut interpretatio nominum docet, designatur. Ephesus  namque uoluntas, siue consilium interpretatur; Smyrna canticum eorum; Pergamus diuisio cornuum; Thyatira illuminata; Sardis principium pulchritudinis; Philadelphia saluans hereditatem Dei; Laodicea tribus amabilis Domino. Ephesus igitur, que prima ponitur, initium conuersionis uniuscuiusque demonstrat; interpretatur namque uoluntas, siue consilium. Quod enim melius consilium, quam uoluntas bona, que homini suadet abrenuntiare diabolo, et sequi Christum, relinquere uitia, et apprehendere uirtutes? Et quia qui ad Deum conuerti uolunt,  necesse est ut Domini misericordiam implorent, ut perficere possint, quod desiderant; Smyrna huic supponitur, que canticum eorum interpretatur. Ille enim bene cantat, qui misericordiam conditoris sui corde contrito, et humiliato spiritu deprecatur: de quo cantu Apostolus loquitur dicens: Cantantes et psallentes in cordibus uestris Domino . Et quia qui a Deo exaudiri uult, necesse est ut uitia derelinquat, et ad bona opera agenda, in quantum uirtus suppetit semetipsum conuertat; Pergamus in ordine sequitur, que diuisio cornuum interpretatur. Duo cornua in hoc loco malum et bonum significant. Cornua diuidimus; quando inter bonum et malum discernentes, malum a nobis repellimus, et bonum amplectimur.amplectimur. Et quia quamdiu in peccatis iacemus,  in tenebris sumus; cum autem mala a nobis reiicimus, et bona operari incipimus, quasi a tenebris ad lucem progredimur; non inconuenienter post Pergamum Thyatira sequitur, que illuminata interpretatur. Et quia ex operatione mandatorum Dei pulchritudo anime accrescit, et quanto quis in operatione mandatorum Dei plus crescit, tanto ampliorem pulchritudinem anime sue confert; non incongrue post Thyatiram, Sardis sequitur, que principium pulchritudinis interpretatur. Principium pulchritudinis ideo dicitur, quia sanctorum pulchritudo in hac uita inchoatur, et in eterna beatitudine perficitur. Sequitur Philadelphia, que saluans hereditatem Dei dicitur. Quid est autem hereditas Dei, nisi omnis multitudo electorum, sicut dicit Dominus ad prophetam:  Hereditas autem mea Isrel ? Et in quo salus electorum consistit, nisi in operatione mandatorum Dei ? Nam ille qui uenit querere et saluare quod perierat, illis salutem animarum largitur, qui mandata eius singuli secundum propriam uirtutem custodiunt. Laodicea septima ponitur, quia tribus amabilis Domino interpretatur. Tribus autem amabilis Domino est omnis multitudo electorum, que est Ecclesia, que per abrenuntiationem uitiorum, et per uirtutum operationem ad hoc peruenit, ut tribus amabilis Domino uocetur.

 Et conuersus sum, ut uiderem uocem, que loquebatur mecum. Cur tamdiu auersus stetit? Cur non ad primum ictum sermonis aures eius percutientis, ad eum conuersus est, qui a tergo loquebatur? Sed  nobis exemplum dedit; nam ad Dominum qui secum loquebatur, non prius conuersus est, quam nomina Ecclesiarum, ad quas scribere precipiebatur, audiret. Et superius breuiter diximus per interpretationes nominum septem Ecclesiarum uiam demonstrari, que ducit ad uitam. Quisquis igitur per hanc uiam ire ad Deum desiderat, aut legendo, aut ab aliis audiendo, qualiter per hanc uiam gradi 502 debeat, inuestigare debet; quia stultus uiator est, qui ad locum optatum ire desiderat, et uiam nescit; si non prius discere studuerit, que sit longitudo uie, que asperitas, qui anfractus, que pericula; ut cum iter  scandere ceperit, pericula precognita facilius transeat. Multos enim uidimus seculum reliquisse, ut per contemplationis uiam uitam eternam acquirerent; sed quia nescierunt asperitatem uie, subito cecidisse. Sed potest fieri, ut contra hec testimonium uobis de diuina Scriptura aliquis obiiciat, que dicit: Ne tardes conuerti ad Deum . Ad hec ego respondeo, quia iam ad Deum conuertor, cum uiam que ad eum ducit, inuestigare non desino. Et quid est, quod dicit: Et conuersus sum, ut uiderem uocem; cum uox non oculis, sed auribus percipiatur? Sed Ioannes in spiritu positus, spiritalibus oculis ea que sequuntur, uidere promeruit. Neque opus erat ibi uoces uerborum perstrepere, ubi intus erat Deus, qui docebat. Aliter: ille competenter  uerba Dei audit qui quod audierit, oculis mentis intueri non desinit, ut ea opere impleat.

 Et conuersus, uidi septem candelabra aurea, et in medio septem candelabrorum aureorum similem Filio hominis. Septem candelabra aurea septem Ecclesias designant, sicut ipse exposuit: et septem Ecclesie unam Ecclesiam catholicam figurant. Que candelabra aurea dicuntur, siue propter persecutiones quas sancti in secula perferunt, siue propter sapientiam qua illuminantur. In quorum medio Christus stare uisus est, sicut ipse dicit in Euangelio: Ecce ego uobiscum sum omnibus diebus usque ad consummationem seculi .

 Sequitur: uestitum podere, et precinctum ad mamillas zona aurea: caput uero eius et  capilli erant candidi tamquam lana alba, et tamquam nix: et oculi eius tamquam flamma ignis: et pedes eius similes aurichalco, sicut in camino ardenti: et uox eius sicut uox aquarum multarum. Et habebat in dextera sua septem stellas: et de ore eius gladius ex utraque parte acutus exibat: et facies eius, sicut sol lucet in uirtute sua. Si septem candelabra et septem stellas pro duobus ornamentis accipere uolueris, decem ornamenta inuenies, ex quibus Domini corpus decoratum fuisse uisum est. Sed quid duo ornamenta, id est, septem candelabra, et septem stelle significarent, ipse per semetipsum exposuit: quid autem octo que restant, significent, perscrutandum nobis est. Sanctam namque ciuitatem Dei, que ex omnibus electis constat, que ab initio usque ad finem  tendit, si diligenter perspicias, in septem partes diuisam inuenies. Prima igitur pars eius sunt electi, qui ab initio usque ad diluuium fuerunt: secunda patriarche et ceteri iusti usque ad Legem datam: tertia hi, qui sub Lege fuerunt: quarta prophete: quinta apostoli, et qui ex Iudeis crediderunt: sexta uero pars est gentium multitudo, que ad fidem uenit: septima electi, qui in fine mundi nascituri sunt, et contra Antichristum pugnaturi. Per has igitur septem partes, quod Dominus dederit, dicendo redeamus: de octaua, in sequentibus dicemus. Poderis igitur, que est talaris tunica, iustos qui ante diluuium  fuerunt, designat. Que cuius coloris fuerit, non dicitur; eo quod nullam aliam legem, nisi naturalem, habuerint. Naturalis autem lex est creatorem suum diligere, et quod sibi quis non uult fieri, alteri non facere. Hanc legem nullus, qui ratione suffultus est, ignorare permittitur. Per zonam autem patriarche et ceteri iusti, qui ante legem fuerunt, designantur. Que aurea dicitur, quia multis tribulationibus, sicut aurum in fornace probati esse noscuntur: sicut Abraham, qui de igne Chaldeorum erutus est: sicut Loth, quem Sodomite afflixerunt: sicut Isaac, qui cecitatem pertulit: sicut Iacob, qui persecutione fratris atque soceri est afflictus: sicut Ioseph, qui captiuitatem et carcerem sustinuit: sicut Iob, qui amissionem rerum, diramque passionem pertulit. Eodem modo et de ceteris, [a 1Kb] quos Scriptura non  commemorat, debemus intelligere. Que zona mamillas constrinxisse legitur; per mamillas namque duo precepta caritatis designantur, per que sanctos patres Deo placuisse certum est.

Caput uero eius et capilli erant candidi tamquam lana alba et tamquam nix. Per caput Lex, per capillos uero qui ex capite nascuntur, multitudines eorum designantur, qui per Legem salui facti sunt. Qui capilli tamquam lana alba, et tamquam nix candidi esse dicuntur; quia uidelicet ille populus a tenebris uitiorum per Legem est emundatus. Oculi autem eius uelut flamma ignis. Oculi cuncta que circa se sunt, longe lateque perspiciunt: per oculos igitur prophete designantur, qui ea que uentura erant, longe ante  preuidere meruerunt. Qui sicut flamma ignis esse dicuntur, quia Spiritu sancto illuminati mysteria celestia contemplati sunt.

Et pedes eius similes aurichalco, sicut in camino ardenti. Per pedes, apostoli designantur, et ceteri qui ex Iudeis crediderunt. De istis pedibus propheta loquitur dicens: Quam pulchri super montes pedes euangelizantis pacem, annuntiantis bonum, predicantis salutem, dicentis: Sion, regnabit Deus tuus . Qui similes aurichalco dicuntur; es namque in fornace quibusdam medicaminibus admixtis tamdiu conflatur, usque dum colorem auri accipiat, et dicitur aurichalcum. Per es igitur, quod sonorum est, et quod in nigredinem cito uertitur, Iudei designantur, qui Legem quidem secundum litteram sonare  uidebantur; sed uelamine nigredinis mente obtecti, spiritalem intelligentiam, que in ea latebat, intelligere nequiuerunt. Aes igitur in aurichalcum est conuersum, quando ex Iudeis apostoli sunt electi. Per fornacem autem siue mundus, in quo aliquantum Christus conuersatus est, siue tribulationes quas sustinuit, possunt designari. [b 1Kb] In hac etiam fornace apostoli ei coniuncti sunt, sicut ipse dicit: uos estis enim, qui permansistis mecum in tentationibus meis . In hac ergo fornace per doctrinam Euangelii splendorem auri accipere meruerunt. Et uox eius, sicut uox aquarum multarum.  Per uocem aquarum multarum multitudo gentium, que ad fidem Christi cucurrit, designatur.

Et habebat in dextera sua stellas septem. Quid hoc significet, ipse in sequentibus exponit. Et de ore eius gladius ex utraque parte 503 acutus exibat. Per gladium electi qui in fine mundi nascituri sunt, atque contra Antichristum pugnaturi, designantur. Et quia maxima multitudo gentium culturam Christi derelinquens, Antichristum hominem impiissimum pro Deo adorabunt, non incongrue illi qui ad errores eorum concidendos progressuri sunt, per gladium designantur. Qui duo acumina habere uisus est; quia ipsi doctores, duorum Testamentorum doctrinis eruditi, facile hostes deuincent. Nam quod de ore Domini ipse gladius procedere uisus est, illud  significat, quod ipse dixit in Euangelio: Non enim uos estis qui loquimini, sed Spiritus Patris uestri, qui loquitur in uobis . In iis ergo septem ornamentis omnis electorum Ecclesia, que a nobis in septem partes diuiditur, comprehenditur. Sine iis ergo septem partibus non mihi uidetur hunc librum quemquam ordinate posse intelligere: de octaua autem que restat, aliquid dicendum est.

Et facies eius, sicut sol lucet, in uirtute sua. Per faciem Ecclesia, sicut post resurrectionem futura est, designatur; et ideo per faciem, quia tunc Deum, sicut dicit Apostolus , iusti facie ad faciem uidebunt. Que sicut sol lucere uisa est, quia sicut dicit Dominus: Tunc iusti fulgebunt sicut sol in regno Patris sui . Inueniuntur in  Scripturis quedam his septem partibus conuenientia, ut est illud quod in Iosue legitur , ubi precepit Dominus, ut circumiret arca Dei ciuitatem Iericho per septem dies semel in die, sacerdotibus eam portantibus, tubisque canentibus, ac populis sequentibus. Iericho namque omne corpus reproborum, quod est ciuitas diaboli, designat: per filios uero Isrel, electi designantur: per sacerdotes predicatores: per tubas doctrina predicationis: per populum uero qui eos sequebatur, omnes iusti designantur, qui eorum doctrinam sequebantur, et actus imitabantur: per arcam autem quam ferebant, Christus intelligitur, qui a sanctis in cordibus eorum habitans portatur. De predicatoribus autem qui post Christi aduentum fuerunt, nulli dubium quod Christum  non solum lingua predicando, uerum etiam corde diligendo portauerunt. Illi autem qui aduentum eius precesserunt, quomodo illum portauerunt? Portauerunt utique et illi; nam aliqui eorum eum uerbis predixerunt, aliqui factis presignauerunt. Querendum uero nobis est quid circuitus iste, qui per septem dies factus est, designet. Loci namque quem circuimus, ingressum deuitamus; nam cum per uiam pergimus, si foueam aut limum profundum, aut aliquod periculum inuenimus, circumeundo si possumus, ingressum eius deuitamus, ut periculum euadamus. Iericho namque circuimus, si iter uite presentis secundum uoluntatem Dei perficimus; nam quamuis cum reprobis habitemus, Iericho circuimus, si ab eorum prauitatibus  abstinemus. De hac circuitione mihi uidetur dixisse Psalmista: Circuiui et immolaui in tabernaculo eius hostiam iubilationis . Circuiuit namque, et postea immolauit; quia facta reproborum prius spreuit, ut hostia iubilationis eius acceptabilis Deo fieret. Multi enim sunt, qui assidue laudant Deum: sed quia uitia a se repellere nolunt, eorum laudationis hostia non est acceptabilis Deo. Prima igitur circuitio ad eos iustos, qui ante diluuium fuerunt, pertinet, qui filii Dei dicti sunt. Ciuitatem igitur Iericho tamdiu circuierunt, quamdiu a societate reproborum se sequestrauerunt. Postquam igitur arca Dei, et populus Iericho ciuitatem circuierunt, ad castra redierunt; quia unusquisque iustus circuitionis sue tempore expleto, post mortem ad societatem electorum,  que sunt castra sanctorum, ducitur. Secunde diei circuitus ad eos, qui post diluuium usque ad Moysen fuerunt, pertinet: qui et ipsi ciuitatem Iericho circuierunt; quia ab iniquitatibus reproborum se separauerunt. Nam et Abraham, quamuis inter Amorrheos habitaret, non solum uitia, sed etiam corporum societatem in tantum horruit, ut filio suo ex filiabus eorum nollet accipere uxorem. Et de Loth, qui apud Sodomitas habitabat, loquitur beatus Petrus , qui auditu et uisu iustus erat, habitans apud eos, qui de die in diem animam iustam iniquis operibus cruciabant. Eodem modo et ceteri. Tertius uero circuitus ad eos qui sub Lege fuerunt, pertinet: qui quanta sollicitudine a societate iniquorum se secernere deberent, ipsa Lex manifestat.  Prophete uero, ad quos quartus circuitus pertinet, in tantum peccata principum, hominumque impiorum spreuerunt atque reprehenderunt; ut pro hoc quidam eorum lapidati, quidam secti, quidam uero in occisione gladii mortui sint. Apostoli uero, et hi qui ex Iudeis crediderunt, ad quos quintus circuitus pertinet, quanto studio se ab infidelium Iudeorum consilio atque operibus segregauerint, Lucas in Actibus apostolorum narrat. Gentes uero ad quas sextus circuitus pertinet, quanto ardore se a societate impiorum disiunxerint, martyres requisiti dicant. Septimus uero circuitus ad eos, qui temporibus antichristi futuri sunt, pertinet: sed et illi quomodo antichristi, ministrorumque eius deuitent perfidiam, hic liber manifestat. Septimo ergo die  circumeuntibus sacerdotibus cum arca Iericho, atque uociferantibus, muri Iericho ceciderunt, omnisque populus cum rege suo interfectus est; quia predicantibus in fine mundi predicatoribus ueritatis, finemque mundi annuntiantibus, subito finis mundi adueniet, omnisque ciuitas diaboli destruetur, atque cum ipso capite suo diabolo perpetua morte damnabitur.

Legimus etiam in libro Iudicum Samson fortissimum habuisse septem crines . Samson Christum significat: per capillos uero omnes electi designantur. Et sicut capilli adherent capiti, ita et omnes iusti adherent Christo, qui caput est omnium electorum suorum: et sicut capilli Samson in  septem partes diuisi sunt, ita et omnis electorum numerus in septem partes pro temporum qualitatibus diuidi potest, sicut superius demonstrauimus.

Sed et hoc quod in Salomone scriptum est: Sapientia edificauit sibi domum, excidit columnas septem ; potest huic nostro intellectui conuenire. Sapientia namque edificauit sibi domum, quando Dominus noster iehsu Christus ab initio mundi usque ad finem eius ex numerositate electorum Ecclesiam sibi construxit et construet: excidit columnas septem, quando iis septem temporibus predicatores, qui singulis temporibus conuenirent, in Ecclesia sua statuit, qui et monitis salutaribus, 504 et bonorum operum exemplis eam sustentarent.

Possumus et hoc quod idem Salomon in alio loco  ponit, dicens: Da partem septem, necnon et octo , huic nostre expositioni coaptare. Primum igitur querendum nobis est, quid sit unde partes facere precipimur. Est namque quoddam bonum, et ipsum est summum bonum, caritas uidelicet, que nisi partiatur, perfectum bonum non erit; partitur enim in dilectionem Dei, et dilectionem proximi: que cum una sit, habet tamen duo brachia, que circumquaque extendens, et Deum hominibus, et homines Deo coniungit. Sunt et due uite, una que actiua, altera que contemplatiua nuncupatur. Dilectio proximi ad actiuam, dilectio autem Dei proprie ad contemplatiuam pertinet. Possumus igitur per septem omnem electorum multitudinem, per octo uero Dominum nostrum Iesum Christum intelligere;  eo quod octaua die resurrexerit. Sancti itaque Dei partem amoris sui septem dant, cum in exercitiis uite actiue occupantur; uidelicet cum curam proximo non solum carnalem, sed et spiritualem impendunt. Dant etiam partem octo, cum eos amor Dei ad contemplationem eius iterum reuocat. Aliter. Partem septem damus, cum sanctis Dei debitam uenerationem exhibemus: partem octo damus, cum Deo creatori nostro debitum cultum impendimus.

 Sequitur: Et cum uidissem eum, cecidi ad pedes eius tamquam mortuus. Ecce Ioannes, qui sibi stare uidebatur, uiso Domino, cecidit tamquam mortuus; quia unusquisque uir sanctus quantum se ad contemplandam diuinitatem Dei altius erexerit, tanto apud se introrsus inferius cadit; quia in comparatione  Dei eius magnitudo quam parua sit, facile perspicit. Unde et tamquam mortuus cecidit, quia in comparatione Dei se nichil esse perspexit. Ad pedes cecidit, quia incarnationis eius mysterium, quod per pedes figuratur, se nullo modo comprehendere posse perspexit. Et posuit manum suam super me dicens: Noli timere. Sicut manus in corpore plurima habet officia, ita et manus Dei in diuinis Scripturis plurimas significationes; Iob namque flagellum Dei manum Dei uocat, cum dicit: Manum tuam longe fac a me, et formido tua non me terreat . Et iterum amicis dicit: Miseremini mei, miseremini mei, saltem uos amici mei; quia manus Domini tetigit me . Nam et Hieremiam manu sapientie  Dominus tetigit, sicut ipse dicit: Et misit Dominus manum suam, et tetigit os meum, et dixit mihi: Ecce dedi uerba mea in ore tuo, et reliqua . Similiter et Daniel manu confortationis Dei tactus est, quando propter uisionem angelicam in terra prostratus iacens, manum ad se missam uidit, que eum confortauit, cui et dixit: Loquere, Domine, quoniam confortasti me . Hac ergo confortationis manu idem Ioannes tactus est, que eum ne se ultra modum deiiceret confortando erexit.

 Ego sum primus et nouissimus. Si primus, cur dixit Arius Filium Dei initium habuisse? Si enim initium habuit, non ipse primus, sed ipse a quo initium sumpsit, fuit. Primus ergo et nouissimus ipse est, quia sicuti finem non habebit, sic nec  initium habuit. Et fui mortuus, et ecce sum uiuens in secula seculorum. Hoc manifestum est. Et habeo claues mortis et inferni. Qui clauem alicuius domus habet, quem uult, intromittit; et quem uult, ab ingressu domus repellit. Per clauem ergo potestas Filii Dei intelligitur. Claues igitur mortis et inferni ipse possidet; quia quos uult, a damnatione mortis perpetue misericorditer liberat; et quos uult, in eodem damnationis periculo iusto iudicio remanere sinit.

 Scribe ergo que uidisti, et que sunt, et que oportet fieri post hec. Hic demonstrat non se de presentibus et futuris tantummodo: sed et de preteritis prophetiam texuisse. Scribe ergo que uidisti, id est, que de preteritis tibi ostensa sunt: que sunt,  et que oportet fieri post hec, id est, presentia et futura.

 Mysterium septem stellarum quas uidisti in dextera mea, et septem candelabra aurea. Subauditur quid significent. Quid autem significent, subdendo manifestat: Septem, inquit, stelle angeli sunt septem Ecclesiarum, et septem candelabra aurea septem Ecclesie sunt. Septem igitur angelos rectores septem Ecclesiarum debemus intelligere, eo quod angelus nuntius interpretatur: et qui uerbum Dei populis annuntiant, non inconuenienter angeli, id est, nuntii uocantur. Et sicut per septem Ecclesias una Ecclesia catholica, ita et per septem rectores septem Ecclesiarum omnes rectores Ecclesie catholice designantur.



CAPUT II.---


 Et angelo Ecclesie Ephesi scribe: Hec dicit qui tenet septem stellas in dextera sua, qui ambulat in medio septem candelabrorum aureorum. Per dexteram Dei potestas Dei in hoc loco potest designari, per stellas sancti predicatores. Sancti igitur predicatores manu Dei tenentur; quia ab ipso gubernantur et reguntur, et ipsi sunt copulati, sicut ipse in Euangelio loquitur dicens: Sicut palmes non potest ferre fructum, nisi manserit in uite; sic et uos, nisi in me manseritis . In medio uero septem candelabrorum aureorum Christus ambulat, sicut ipse dicit propheta: Inhabitabo inter illos, et inambulabo: et ero illorum Deus, et ipsi erunt mihi populus .

  Scio opera tua. Ea uidelicet que operabaris prius, antequam refrigesceret in te caritas. Et laborem et patientiam tuam, id est, persecutiones, quas pro nomine meo patienter toleras. Et non potes sustinere malos . Cum Scriptura diuina nobis precipiat, ut toleremus malos; cur hic laudatur, quod non potuerit sustinere malos? Sed de hereticis mihi dictum uidetur; nam proximorum mala aliquando reprehendendo corrigere debemus, tempore uidelicet opportuno: aliquando patienter tolerare; ut quos correctio non emendat, patientia ad emendationem prouocet. Sunt namque nonnulli, qui reprehendere proximos nesciunt, nisi ira inflammati. Horum aliquis si non solum pro magna, uerum etiam pro parua aliqua re contra proximum commotus  fuerit, tamdiu iram in corde gestat, usque dum in actibus proximi aliquid uideat, quod reprehendere possit: et tunc letus efficitur, cum reprehensionis uindictam proximo intulerit. Quod si alicui uiderit displicuisse, dicit se zelo Dei hoc fecisse. Ad te ergo loquor, qui talis es. Cur queris fallere eum, qui occulta cordium considerat? Si zelus Dei in te est, cur oculi tui per diuersa 505 uagantur more diabolico, desiderans malum potius uidere, quam bonum, desiderans in proximo uidere malum, quod reprehendas, non bonum, unde edificeris? Sunt etiam multi, qui eos a quibus aliquam iniuriam pertulerunt, etiam pro minimis delictis impatienter insectantur: eos uero quos diligunt, non solum non reprehendunt, quamuis grauiter deliquerint; sed etiam tota uirtute  defundunt. O infelix amicitia, que illum quem diligit tacendo et defendendo diabolo tradit: illum uero cui iratus est, reprehendendo a diabolo abstrahit! Correctio ergo illa iusta est, que ex Dei zelo et amore fraterno descendit: que non propter iram uindicandam, sed propter animam proximi saluandam profertur. uerum quia hec paucis diximus, ad ea que cepimus, redeamus. Igitur hoc quod presuli Ecclesie Ephesi a Domino dicitur: Quia non potes sustinere malos, de hereticis debemus intelligere; omnis enim qui pastor est Ecclesie, societatem hereticorum, quantum potest, uitare debet; ne per occasionem familiaritatis eorum corda simplicium ueneno sue malitie corrumpant. Sicut enim lupus quietus inter oues sine laceratione earumdem ouium uersari  non potest; sic nec hereticus inter simplices. Sequitur: Et tentasti eos, qui se dicunt apostolos esse, et non sunt; et inuenisti eos mendaces. Quidam praua docentes temporibus apostolorum, apostolos se esse dicebant; ut per reuerentiam nominis facilius prauam doctrinam in cordibus audientium plantarent . Hos et apostolus Paulus damnat: et Dominus in Euangelio cauendos insinuat, cum dicit: Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces . Hos ergo iste falsos, eorumque doctrinam falsam esse comprobauit.

  Et patientiam habes, et sustinuisti propter nomen meum, et non defecisti: id est in hoc apparuit patientia tua, quia in laboribus, quos pro nomine meo sustinuisti, non defecisti. Sed habeo aduersum te, quod caritatem tuam primam reliquisti. Multi sunt, qui in initio conuersionis sue in seruitio Dei feruentes existunt, sed processu temporis tepescunt: quod huic presuli Ecclesie Ephesi contigisse manifestum est.

 Memento ergo unde excideris. Unde excisus es? De caritate: si de caritate excisus es, de Deo excisus es; quia Deus caritas est. Et age penitentiam . uidelicet eo quod per torporem et ignauiam tuam a caritate disiunctus es. Et prima tua opera fac: sin autem ueniam tibi  cito, et mouebo candelabrum tuum de loco suo, nisi penitentiam egeris. Si per candelabrum Ecclesia Ephesi designatur, cur propter peccatum pastoris Ecclesia locum suum perdet, cum Scriptura dicat: Non morientur patres pro filiis, neque filii pro patribus suis: sed unusquisque in peccato suo morietur ? Sed per locum uidetur mihi merces, que illi pro pastorali cura debebatur, designari, ut sit sensus: Nisi penitentiam egeris pro eo quod caritatem tuam primam reliquisti, et ad prima opera non redieris; ut quod ore predicas, opere impleas: mercedem, que tibi pro pastorali cura debebatur, subtraham.

 Sed hoc habes  quia odisti facta nicolaitarum, que et  [a 1Kb] ego odi. Et est sensus: Pro eo quod odisti facta nicolaitarum, que et ego odi; merces que tibi pro pastorali cura debebatur, adhuc tibi manet. Nicolaite uero erant heretici, quos superius dixit non posse eum sustinere.

 Qui habet aures audiendi, audiat quid Spiritus dicat Ecclesiis. Quia cunctis aures habentibus dicit: Qui habet aures audiendi, audiat; aures proculdubio cordis requirit. uincenti dabo edere de ligno uite, quod est in paradiso Dei mei. Duo ligna fuerunt in medio paradisi, e quibus unum lignum uite, alterum uero lignum scientie boni et mali uocabatur. Quorum uirtus talis erat, ut si quis ex ligno uite comedisset, non moreretur in eternum: si quis uero ex ligno scientie boni et mali comederet ; quamuis esset immortalis, mortalis statim fieret. Paradisus igitur Ecclesiam significat: lignum uero uite in medio paradisi Christus est in medio Ecclesie sue. Lignum autem scientie boni et mali, quod et ipsum in medio paradisi fuisse dicitur, diabolum significat, qui inter fideles discurrere non cessat; ut quoscumque potest, decipiat. Lignum igitur uite ad electos, lignum uero scientie boni et mali ad reprobos pertinet. Fructus ergo ligni uite electi comedunt, ut in eternum [b 1Kb] uiuant; quia precepta Euangelii custodiunt, ut in eternum uiuant cum Domino: fructus uero ligni scientie boni et mali reprobi  comedunt, et moriuntur; quia suggestionibus diaboli, omnibusque uitiis et uoluptatibus pascuntur; unde eternam damnationem sibi acquirunt. Et sicut mulieri delectabiliores fuerunt fructus ligni scientie boni et mali, quam fructus ligni uite; ita et reprobis delectabilior est gloria huius seculi, quam oculis corporis uident, quam gloria celestis patrie, que nonnisi oculis spiritualibus uidetur. Sed oritur questio, cur lignum scientie boni et mali dicatur, cum primo homini scientiam mali ministrauerit: non scientiam boni. Que mihi ita soluenda uidetur: primus namque angelus, quando creatus est, scientiam boni habuit, non scientiam mali: scientiam uero mali per semetipsum inuenit, ob quam causam de illa celesti gloria deiectus est. De  ligno ergo scientie boni et mali primus homo comedit, quando illius suggestiones secutus est, qui scientiam boni et mali habebat; neque enim lignum scientiam mali docere potuit, sed diabolus qui preceptum Dei homini transgredi suasit. Dicit ergo: uincenti dabo edere de ligno uite, quod est in paradiso Dei mei. Ille uincit, qui in bonis operibus usque ad finem uite sue perseuerat. uincenti ergo Christus edere de ligno uite dabit; quia precepta sua usque ad finem uite seruantibus immortalitatis sue gloriam in celesti beatitudine secum dabit; ut cum eo eternaliter uiuant, cuius precepta in seculo positi seruare studuerunt. Quod autem patrem Deum suum uocat, ad humanitatem pertinet.

 Et angelo Smyrne Ecclesie scribe:  Hec dicit primus et nouissimus, qui fuit mortuus et uiuit: Scio tribulationem tuam, et paupertatem tuam. Potest fieri, ut Smyrneorum Ecclesia eamdem persecutionem a contribulibus suis in rapina bonorum suorum pertulerit, quam et illa que apud Hierosolymam erat. Ideoque tribulatio et paupertas eius 506 a Domino, quam pro ipso sustinuit, laudatur. Potest et per hoc uoluntaria paupertas intelligi, de qua Dominus dicit in Euangelio: Beati pauperes spiritu, quoniam ipsorum est regnum celorum 

Sed diues es: pauper uidelicet rebus, diues uirtutibus. Et blasphemaris ab iis, qui se dicunt Iudeos esse, et non sunt: sed sunt synagoga satane. Iudei confitentes interpretantur: Iudei qui Christum blasphemantes  negant, non Iudei, id est, confitentes; sed synagoga satane non inconuenienter uocantur.

 Nihil horum timeas, que passurus es. Predicuntur ei aduersa, ut uenientia facilius tolerare posset. [a 1Kb] Ecce missurus est diabolus ex uobis in carcerem, ut tentemini: id est, quosdam ex uobis diabolus, id est, ministri diaboli in carcerem missuri sunt; ut tentemini utrum in timore penarum a fide recedere, an pro amore Christi mori deliberetis. Et habebitis tribulationem diebus decem. Tempus quo hec persecutio crudelius seuitura esset, demonstrauit. Esto fidelis usque ad mortem, et dabo  tibi coronam uite. Corona uite gloriam sempiternam demonstrat.

Qui habet aures, audiat quid Spiritus dicat Ecclesiis. Qui uicerit, non ledetur a morte secunda. Quid sit mors secunda, in sequentibus dicemus.

 Et angelo Pergami Ecclesie scribe: Hec dicit qui habet rompheam utraque parte acutam. Per rompheam iudiciaria Domini potestas potest intelligi: que utraque parte acuta dicitur, propter duo iudicia, unum quod factum est per aquam, alterum quod fiet per ignem. Sed excludimur ab hoc intellectu, eo quod illud iudicium iam peractum, atque per misericordiam Dei abolitum sit. Tunc namque iudicii illius acumen deletum est, quando Deus dixit ad Ne. Per memetipsum iuraui, quia non adiiciam  ultra aquas diluuii super terram . uidetur ergo mihi per rompheam diuinam scripturam debere intelligi, que propter resecanda uitia acuta esse dicitur, et propter duo Testamenta utraque parte acuta demonstratur. Nam et uetus et nouum Testamentum hoc nobis indesinenter admonent, ut uitia relinquamus et in bonis operibus nosmetipsos exerceamus; quatenus salutem animarum nostrarum inuenire possimus.

 Scio ubi habitas, ubi sedes est satane: id est, inter illos habitas, qui sessorem habent diabolum. Et tenes nomen meum, et non negasti fidem meam: id est, quamuis ab eis, inter quos habitas, pro nomine meo assidue persecutiones perferas; tamen nomen meum tenes, et fidem meam non negasti. Et in diebus illis Antipas testis meus; qui occisus  est apud eos, ubi satanas habitat. Et in diebus illis, id est, in diebus quibus persecutio apud uos amplius feruebat, Antipas testis meus, subauditur, exstitit, qui occisus est apud uos, ubi satanas habitat. Apud uos occisus est, et non a uobis: sed ab illis inter quos uos habitatis, in quibus habitat diabolus.

 Sed habeo aduersum te pauca, quia habes illic tenentes doctrinam Balaam, qui docebat Balac mittere scandalum coram filiis Isrel; ita habes et tu tenentes doctrinam nicolaitarum. Legimus in libro Numeri quod Balac rex Moabitarum ad suggestionem Balaam posuerit speciosas mulieres in conspectu filiorum Isrel diis suis sacrificantes, quarum pulchritudo non solum ad perpetrandam libidinem eos accendit; sed etiam ut de sacrificiis eorum comederent,  perduxit . Nicolaite uero erant heretici nuptias detestantes, docentesque fideles, ut quibuscumque uellent, miscerentur more bestiarum. Sicut ergo per doctrinam Balaam, filii Isrel in fornicationis malum delapsi sunt, propter quod multi eorum perierunt, ita et nicolaite quosdam ex fidelibus, qui apud Pergamum erant, sua praua doctrina in fornicationis malum deiecerunt, docentes eos ut nullo modo se uinculo coniugali irretirent: sed quibuscumque uellent, passim miscerentur. Quod autem dicit: Habeo aduersum te pauca, significat paucos ex fidelibus ab hereticis esse deceptos.

  Similiter penitentiam age. Hoc quod dicit, similiter, uidetur mihi ad angelum Ephesi Ecclesie respicere, cui dicitur: Penitentiam age, eo quod caritatem tuam primam reliqueris. Quasi diceret: Sicut precepi angelo Ephesi, ut penitentiam ageret, eo quod caritatem primam reliquisset, similiter et tu penitentiam age, eo quod a caritate deuiaueris; ut aliquos tuorum per taciturnitatem amitteres. Si quominus, ueniam tibi cito. Solet per aduentum Domini mors intelligi; unicuique enim Dominus tunc uenit, quando per mortem animam a corpore separat. Cito, id est, improuise, sicut de seruo negligente Dominus in Euangelio loquitur: ueniet autem Dominus serui illius in die quo nescit, et hora qua ignorat; et diuidet eum, partemque eius cum hypocritis ponet  . Homo enim ex anima et corpore consistit: diuidit Dominus hominem cum animam a corpore separat: partem eius cum hypocritis ponit, quando animam, que secunda pars est in homine, pro iniquitatibus suis cum impiis cruciandam tradit. In hoc quod dicit: ueniam tibi cito, talis mihi sensus esse uidetur: Si penitentiam non egeris, ueniam tibi cito; ut te per mortem, quam preuidere negligis, dissoluam. Sequitur: Et pugnabo cum illis in gladio oris mei: id est, alium in loco tuo ponam, et ponam gladium uerborum meorum in ore eius, in quo deiiciat aduersarios ueritatis.

 Qui habet aures, audiat quid Spiritus dicat Ecclesiis. Ubicumque hec sententia ponitur, uel in Euangelio, uel in Apocalypsi, sciendum est  mysticum esse, quod dicitur, et ad intelligendum difficile. uincenti dabo manna absconditum . Legimus in ueteri Testamento, quia populum Iudeorum per deserta gradientem Dominus manna pauerit, usque dum uenirent ad terram repromissionis. Per manna igitur sapientia, que Christus est, intelligi potest: Ipse est enim panis uiuus, qui de celo descendit . Hoc pane aluntur omnes electi, in deserto atque in itinere huius seculi positi, usque dum ueniant ad terram repromissionis, id est, ad celestem beatitudinem, quam repromisit Deus diligentibus se. Absconditum autem ideo dicitur, quia sapientia Dei superbis absconditur, et humilibus reuelatur, sicut ipse dicit in Euangelio: Confiteor tibi, Pater, Domine celi et terre, quia abscondisti  hec a sapientibus et prudentibus, et reuelasti ea paruulis .

507 Et dabo illi calculum candidum. Per calculum, qui lapis paruus est, et a calculando sic uocatur, Euangelium possumus accipere. Quia sicut antiqui horum lapidum multitudinem magnam sibi congregabant ad partiendos et diuidendos numeros; ita doctores Ecclesie multa uerba Euangelii in cordibus suis congregant, quorum cum obscuritates et spirituales intelligentias et utilitates auditoribus suis aperiunt, quasi numeros suos diuidunt et partiuntur. Et in calculo nomen nouum scriptum, quod nemo scit,  nisi qui accipit. Quod est hoc nomen Christi, quod in calculo Euangelii scriptum esse dicitur? In principio erat uerbum, et uerbum erat apud Deum, et Deus erat uerbum ; et iterum: Ego et Pater unum sumus ; et idem euangelista in alio loco dicit: Quia non solum soluebat sabbatum, sed et Patrem suum dicebat Deum, equalem se faciens Deo . Si Christus equalem se faciebat Deo, cur dicit Arius minorem esse Filium Patre? Hoc ergo nomen quod in calculo scriptum est, nullus scit, nisi qui accipit; quia omnipotentiam, diuinitatem, equalitatem Filii cum Patre nullus scire preualet, nisi cui doctrina Euangelii data fuerit. Sed est aliud quod nos mouet; nam paulo superius dixit: uincenti dabo manna absconditum, et dabo illi calculum  candidum, et in calculo nomen tuum, quod nemo scit, nisi qui accipit. Si igitur solis illis qui diabolum uincunt, et manna, et calculus, et nominis Christi datur scientia; ergo impii qui diabolum non uincunt, sed ab eo uincuntur, quamuis baptisma, quamuis fidem Christi uideantur suscepisse, ab hoc tamen munere alieni exsistunt. Sed dicit aliquis: Quomodo litteratus quisque, et in diuinis scripturis eruditus, mysterium nominis Christi nescit; quamuis et seculum diligat, et uoluptuose uiuat? Huic ego duorum hominum similitudinem mel multum possidentium opponam, ex quibus unus ex eo edere solitus erat, alter uero ab eius esu, quadam necessitate cogente, omnibus modis abstinebat. Quis horum tibi uidetur saporem mellis satius cognouisse? Utique respondebis mihi quia is, qui eius dulcedine perfrui solitus  erat. Et tamen si interrogasses utrumque de melle, cuius esset saporis, uterque dulcissimum esse fateretur: sed diceret ille, quod audiuit; iste, quod expertus erat: illius lingua loqueretur, quod fauces ignorabant, istius autem quod delectatio docuerat. Ille igitur qui mel non ad utendum, sed ad lucra exaggeranda possidebat, eos significat, qui ex scientia diuinarum scripturarum [a 1Kb] gloriam temporalem plusquam eternam capessunt: ille uero qui mel ad hoc possidebat, ut eius dulcedine assidue frueretur, eos significat, qui mandata Dei non pro gloria temporali, sed pro amore Dei discere student; ut per eorum operationem ad gloriam eternam peruenire mereantur. Illis mandata Dei, quamuis ea predicent, dulcia  non sunt; quia non dulcedinem celestis patrie, sed dulcedinem terrenam, que amaritudinem generat, diligunt: istis autem mandata Dei spes celestis patrie dulcia facit, sicut dicit Psalmista: Quam dulcia faucibus meis eloquia tua, Domine, super mel et fauum ori meo ! Illi ergo soli sciunt nomen Dei, qui custodiunt mandata Dei: qui uero seculum diligunt, qui in quibusdam uitiis semetipsos deiiciunt, qui desideria carnis sue perficiunt, nesciunt nomen Dei; quia timorem et amorem eius a mente sua abiiciunt. Aliter: Potest per calculum nomenque in eo scriptum beatitudo celestis patrie designari;  ut per calculum celestis patria, per nomen uero in eo scriptum beatitudo celestis patrie figuretur. Hoc ergo nomen nullus scit, nisi qui accipit calculum; quia quanta sit illa celestis beatitudo nullus scire preualet, nisi qui ad hanc peruenire meruerit, sicut dicit Esaias propheta: Oculus non uidit, Deus, absque te, que preparasti exspectantibus te .

 Et angelo Thyatire Ecclesie scribe: Hec dicit Filius Dei, qui habet oculos ut flammam ignis, et pedes eius similes aurichalco. Quid ista significent, superius dictum est. Scio opera tua, et caritatem, et fidem, et ministerium, et patientiam tuam, et opera tua nouissima plura prioribus. Hic per omnia laudatur, sed sicut sequentia manifestant, sola taciturnitatis  culpa in eo redarguitur.

 Sed habeo aduersum te, quia permittis mulierem Iezabel, que se dicit propheten, docere et seducere seruos meos, fornicari, et manducare de idolothytis. Hec mulier, que Iezabel impiissime comparatur, ideo se propheten mendaciter affirmabat, ut facilius sub religionis nomine falsam doctrinam in populum Dei introduceret: et sicut Iezabel cogebat populum Dei culturam Dei deserere, et idola uenerari; ita et hec populum Dei a cultura Dei, id est, a fide recta, conabatur per prauam doctrinam separare. Fornicatur enim anima, quecumque a Deo creatore suo recedit. Idolothytum uocat illud, quod idolis erat consecratum. Docebat enim hec mulier nichil nocere fidelibus, si comederent carnes, que  idolis immolabantur.

 Et dedi illi tempus, ut penitentiam ageret, et non uult penitere a fornicationibus suis. Sicut et beatus Iob de impio dicit: Dedit illi Deus locum penitentie, et ille abusus eo est in superbiam .

 Ecce mitto eam in lectum, et qui mechantur cum ea, in tribulatione maxima, nisi penitentiam egerint, et filios eius interficiam morte. Ecce mulieri, et filiis eius penitentie locus nullus promittitur, eo quod penitentie tempus a Deo sibi indultum spreuerint: iis autem qui mechabantur cum ea, adhuc locus penitentie repromittitur. uidentur ergo mihi ii, qui mechabantur cum ea, eos designare, qui prauis eius assertionibus fauentes, nec dum autem  ex toto in foueam malitie eius demersi fuerant: per filios autem eius eos designari, qui iam ex toto ab ea decepti medicamentum correctionis nullo modo recipere uolebant. Per lectum autem in quo mulier mittenda erat, infernus designatur, in quo sepultus est et diues, de quo dicit Dominus in Euangelio: Mortuus est autem et diues, et sepultus est in inferno . Per tribulationem uero maximam, in qua ponendi erant, qui mechabantur cum ea, nisi penitentiam agerent; et per mortem in qua filii eius interficiendi erant, eadem inferni pena designatur. Et scient omnes Ecclesie, quia ego sum scrutans  renes et corda. Per renes qui infra corpus continentur, et ex quibus libido procedere dicitur, peccata abscondita: per corda autem cogitationes occulte designantur. Et est sensus: Et scient, uidelicet in die iudicii, quando et ipsa mulier, et omnes qui decepti sunt ab ea, damnabuntur; omnes Ecclesie, id est, omnes qui christiano nomine censentur, non solum electi, sed etiam 508 reprobi, quia ego sum scrutans renes et corda, id est, non solum peccata que patent, uerumetiam et que latent: sed et ipsas cogitationes intueor, et in illa die dabo unicuique uestrum secundum opera uestra.

 uobis autem [a 1Kb] dico ceteris, qui Thyatyre estis, quicumque non habent doctrinam hanc, qui non cognouerunt altitudinem satane, quemadmodum  illi dicunt, non mittam super uos aliud pondus. Hoc quod dicit, uidetur mihi non ad doctrinam mulieris tantum, sed ad falsos apostolos pertinere, qui docebant eos, qui ex gentibus crediderant, ut in Legem et circumcisionem uerterentur. Et quia Iudei de Legis obseruantia superbiebant, et post Euangelium datum custodia Legis secundum litteram nichil est aliud quam seruitus diaboli; possumus per altitudinem satane, ipsam Legem, si carnaliter impletur, intelligere. Quod igitur dicit, tale est: uobis dico ceteris, qui Thyatire estis; uidelicet qui in fide perstitistis: quicumque non habent doctrinam hanc, id est, qui non receperunt doctrinam illius pessime mulieris: qui non cognouerunt altitudinem satane, quemadmodum illi dicunt, id est qui Legem non susceperunt,  quemadmodum falsi apostoli dicunt, ut eam carnaliter impleant: receperunt quidem eam, ut spiritualiter impleant; non receperunt autem eam, ut carnaliter custodiant . uerbi gratia: illi dicebant, quia nisi circumcidatis carnem preputii uestri, non potestis salui fieri: isti autem circumcisionem non carnaliter, sed spiritualiter intelligentes, circumcidebant a cordibus et a carne sua omnia uitia. Illi dicebant, ut seruarent sabbatum, nichil in eo facientes operis: isti uero omne tempus uite sue pro sabbato accipientes, ab omni opere seruili, id est, a peccatis, in quantum poterant, abstinere curabant. Non mittam super uos aliud pondus, id est, qui in fide perstitistis, qui falsos apostolos non recepistis. Non mittam super uos aliud pondus, nisi  quod ab apostolis preceptum est uobis; ut abstineatis uos ab escis, que idolis immolantur, et a suffocato, et sanguine, et fornicatione .

 uerumtamen id quod habetis, tenete, donec ueniam. Ac si diceret: Quia paruuli estis, et lac uobis opus est, non solidus cibus, fidem quam didicistis, tenete, donec ueniam; ut per aspirationis mee gratiam ad altiora opera uirtutum agenda uos prouocem.

 Et qui uicerit, et custodierit usque in finem opera mea, dabo ei potestatem super gentes, et reget eas in uirga ferrea, et tamquam uas figuli  confringentur, sicut et ego accepi a Patre meo. Per finem in hoc loco mors intelligitur: qui ergo uicerit mundum et concupiscentias eius, et perseuerauerit usque in finem; dabitur ei potestas super gentes, et reget eas in uirga ferrea. Sed et si per finem mors intelligitur, quomodo electi post mortem gentes dicuntur regere; cum in illa beata uita nullus sit, qui regatur in uirga ferrea; ubi nichil distortum, nichilque prauum inuenitur? Nisi forte eo sensu intelligamus, quo illud: Qui fecit, que futura sunt. Omnia enim que secundum dispositionem Dei fienda sunt, in predestinatione eius iam quasi facta exsistunt; quia non potest fieri ut immutetur aliquid ex omnibus, que statuit Deus ut fiant. Similiter et sanctis, quos presciuit Deus futuros iustos, et in bonis  operibus perseueraturos, ante ortum illorum hoc prestitit, ut habeant potestatem super gentes, et regant eas in uirga ferrea, sicut ad Hieremiam loquitur dicens: Priusquam te formarem in utero, noui te: et antequam exires de uulua, sanctificaui te; et prophetam in gentibus dedi te . In secundo psalmo scriptum est quia dixit Pater ad Filium: Postula a me, et dabo tibi gentes hereditatem tuam, et possessionem tuam terminos terre. Reges eos in uirga ferrea, tamquam uas figuli confringes eos . Dedit Pater Filio potestatem, ut regat gentes in uirga ferrea: dedit et Filius potestatem apostolis et ceteris predicatoribus, ut regant et ipsi gentes in uirga ferrea, et tamquam uas figuli conterant eas. Per uirgam igitur ferream Euangelium designatur,  sicut et per uirgam ligneam Lex. Nam uirga lignea, qua utebatur Moyses, ipsam legem, que ab eo data est pretendebat; ipsa namque uirga, sicut in Exodo legimus , percussit bis silicem, et egresse sunt aque largissime, ita ut populus biberet et iumenta. uirga igitur est uetus Testamentum: bina percussio Legem et prophetas: petra autem Christum figurabat. uirga ergo bis silicem percussit, quando uetus Testamentum per legem et prophetas Christum ad redemptionem generis humani uenturum esse predixit. Et quia impossibile erat, ut ea que per Legem et prophetas predicebantur, non implerentur, sicut Dominus dicit in Euangelio: Facilius est celum et terram transire, quam unum iota, aut unus apex pretereatur a Lege, qui non impleatur  . uirga bis silicem percussit, quando uaticinia prophetarum atque Legis quodammodo compulerunt, ut homo fieri Deus dignaretur. Percussa est igitur petra, et egresse sunt aque largissime; quia Christus secundum hoc quod dictum erat, ueniens, fluenta doctrine celestis, id est, Euangelium, de se produxit. Bibit populus et iumenta, id est, Iudei et gentes. Ipsa etiam uirga in tabernaculo floruit, nucesque produxit ; quia in tabernaculo Ecclesie postea uetus Testamentum flores spiritalium sensuum protulit, ipsique flores fructus bonorum operum ediderunt. Hoc  totum ideo diximus, ut demonstraremus per ligneam uirgam designatam fuisse Legem.

Et quia austeriora sunt precepta noui Testamenti quam ueteris, non incongrue per uirgam ferream Euangelium, per ligneam autem Lex figuratur. In illa dicitur: Comedetis, et saturabimini; bibetis, et inebriabimini; dormietis, et non erit qui exterreat ; et iterum: Comedetis uetustissima ueterum, et uetera nouis superuenientibus proiicietis ; et multa alia que ad delectationes carnales pertinent. Hic autem dicitur: uidete ne grauentur corda uestra in crapula et ebrietate, et curis eius seculi; et iterum: Arcta et angusta uia est, que ducit ad uitam ; et Paulus apostolus dicit: In omnibus exhibeamus nosmetipsos sicut Dei ministros,  in multa patientia, in uigiliis, in ieiuniis ; et alia innumerabilia, que in nouo Testamento de maceratione carnis inueniuntur. Nam et Dominus in Euangelio quam austeriora sint sua precepta preceptis Legis, manifestat cum dicit: Audistis quia dictum est antiquis: Non occides; qui autem occiderit, reus erit iudicio: ego autem dico uobis, quia omnis qui irascitur fratri suo, reus erit iudicio: qui autem dixerit fratri suo, racha, reus erit concilio: qui autem dixerit, fatue, reus erit gehenne ignis ; et iterum: Dictum est antiquis: Non 509 mechaberis: ego autem dico uobis quia qui uiderit mulierem ad concupiscendam eam, statim mechatus est eam in corde suo ; et iterum: Dictum est antiquis: Quicumque dimiserit uxorem  suam, det illi libellum repudii; ego autem dico uobis: Quicumque dimiserit uxorem suam, excepta causa fornicationis, mechatur; et qui dimissam duxerit, mechatur ; et iterum: [a 1Kb] Dictum est antiquis: Oculum pro oculo, dentem pro dente; ego autem dico uobis non resistere malo: sed si quis te percusserit in dexteram maxillam, prebe illi et alteram: et qui uoluerit tunicam tuam tollere, dimitte ei et pallium ; et iterum: Dictum est antiquis: Diliges amicum tuum, et odio habebis inimicum tuum; ego autem dico uobis: Diligite inimicos uestros, benefacite iis qui oderunt uos, et orate pro persequentibus et calumniantibus uos; ut sitis filii Patris uestri, qui in celis est . Hec igitur uerba Domini que protulimus, aperte demonstrant per uirgam ferream  Euangelium, per ligneam autem fragilem et mollem Legem figurari: per uasa autem figuli corda gentilium omnibus erroribus demonum repleta designantur, que a tactu uirge ferree confracta sunt; quia ueniente Euangelii gratia, omnis error gentilium destructus est, et que erant antea uasa fictilia, facta sunt uasa ferrea, contra omnia tentamenta demonum, et contra persecutiones hominum malorum fortissima.

Et dabo illi stellam matutinam: id est, meipsum dabo illi; ipse est enim stella matutina, de quo dicit Scriptura: Orietur stella ex Iacob, et exsurget  homo de Isrel, et percutiet duces Moab . Moab dicitur [a 1Kb] ex patre: et Dominus Iudeis dixit: uos ex patre diabolo estis. Duces ergo Moab Dominus percussit, quando omnes fabricatores errorum exinaniuit.



CAPUT III.---

 Et angelo Sardis Ecclesie scribe: Hec dicit, qui habet septem spiritus Dei, et septem stellas. Septem spiritus Dei septem sunt dona Spiritus sancti, que in Dominum descendisse propheta Esaias ostendit dicens: Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et replebit eum spiritus timoris Domini . De his septem spiritibus, quod Dominus dederit, in sequentibus dicemus: quid sint autem septem stelle, superius  dictum est. Sequitur, Scio opera tua, quia nomen habes quod uiuas, et mortuus es. Nomen habebat quod uiueret, id est, nomen christianum: sed mortuus erat; quia fidei opera, que est caritas, non habebat.

 Esto uigilans, et confirma cetera, que moritura erant. uigilat qui semper bona opera exercet: precipitur ergo huic, ut uigilet, id est, ut in caritatis operibus semetipsum exerceat; ne parua bona que adhuc uidebatur habere, deperirent. Quia sicut corpus mortuum est sine anima, ita et nos quelibet bona uideamur habere, mortua sunt, si caritas defuerit: Non enim inuenio opera tua plena coram Deo meo. Non erant plena, sed uacua; quia caritate non replebantur: unde et quinque uirgines fatue a  contubernio sponsi celestis repulse sunt, quia oleum caritatis in uasis suis habere noluerunt .

 In mente ergo habe qualiter acceperis et audieris, et serua, et penitentiam age: id est, recordare qualiter fidem Christi in baptismate perceperis, ubi promisisti renuntiaturum te diabolo, et omnibus operibus eius: recordare etiam quid a doctoribus fidei christiane qui te fidem Christi docuerunt, qualiter te uiuere oporteret, audisti: Et serua quod audisti, et penitentiam age; eo quod a bonis operibus tamdiu torpuisti. Si ergo non uigilaueris; id est, ad bona opera agenda temetipsum non excitaueris: ueniam tamquam fur, et nescies qua hora ueniam ad te. Illi Dominus tamquam fur superuenit, ut eum per  mortem ab hac mundana habitatione subtrahat; qui in prauitatibus suis requiescens, neque a uitiis uult abstinere, neque ipsam mortem ante oculos ponere, sicut Dominus dicit in Euangelio: Quia si sciret paterfamilias familias qua hora fur uenturus esset, uigilaret utique, et non sineret perfodi domum suam . Per patremfamilias mentem possumus intelligere; quia sicut paterfamilias omnibus qui in domo sunt, principatur: ita et mens omnibus actibus corporis et cogitationibus prefertur. Pater igitur familias dormit, furque ueniens domum eius perfodit, quando mens in delectationibus carnalibus requiescens,  mors dum non preuidetur, superuenit, atque domum corporis perfodiens, animam abstrahit. Si autem uigilauerit, id est, in bonis operibus perseuerauerit, mortem non ut furem, sed ut liberatricem perferet.

 Sed habes pauca nomina in Sardis, qui non inquinauerunt uestimenta sua. Ecce discipuli pastori negligenti preponuntur, ut saltem in eorum imitatione proficeret. Sed mirum, cur pauca nomina habere dicatur, et non paucos homines. Sed hoc ad excellentiam magnam alicuius sancti pertinet, cum eum Deus nominatim scire dicitur, sicut Moysi perfecto uiro dicitur: Noui te ex nomine; et Dominus dicit in Euangelio: Et proprias oues uocat nominatim, et educit eas . Isti ergo pauci, qui uoce  Dei laudari merentur, non inquinauerunt uestimenta sua, id est, munditiam quam in baptismo perceperunt, sordibus uitiorum non inquinauerunt. Et ambulauerunt mecum in albis, quia digni sunt; id est, in bonis operibus.

 Qui uicerit, sic uestietur uestimentis albis; id est, qui per penitentiam et lacrymas diabolum uicerit, et uitia omnia a se expulerit, eamdem munditiam quam baptizatus possidet, et ipse consequetur. Hec ideo dicit, ut et pastorem Sardis Ecclesie, et omnes etiam peccatores ad penitentiam prouocet. Et non delebo nomen eius de libro uite. Si librum uite predestinationem uocat, quomodo de libro uite aliquis deleri potest, cum Apostolus dicat: Quos autem predestinauit, hos et uocauit: et quos uocauit, hos  et iustificauit: et quos iustificauit, ipsos et glorificauit ? Nisi forte ita intelligamus: Sunt multi qui ab hominibus iusti putantur, sed in conspectu Dei iniusti exsistunt. Ergo homines qui eos iustos estimant, iam in libro Dei eos scriptos esse putant: sed in die iudicii, cum facta reproborum atque iustorum omnibus patebunt, hec inscriptio atque falsa suspicio a mentibus 510 eorum delebitur, cum eorum damnationem pro impietatibus suis conspexerint. Et confitebor nomen eius coram Patre meo, et coram angelis Dei. Confessio ista tunc fiet nominum iustorum, quando secundum qualitatem meritorum unusquisque mercedem recipiet.

 Et angelo Philadelphie Ecclesie scribe: Hec dicit sanctus et uerus, qui habet clauem Dauid.  Legimus in libro Regum, quod dixerit Dominus ad Dauid: Et erit cum dormieris cum patribus tuis, suscitabo semen tuum, quod egredietur ex te, et firmabo regnum eius in sempiternum. Ego ero illi in patrem, et ipse erit mihi in filium . Hoc de Christo esse dictum nullus est, nisi perfidus Iudeus, qui ambigat. Et in domum obseratam nullus nisi per clauem potest introire. Filius ergo Dei habet clauem Dauid, quia ipse hominem assumpsit ex genere Dauid, quem clauem Dauid uocat, per quem reserata sunt omnia, et que Deus ad Dauid, et que Dauid de eo locutus est. Qui aperit, et nemo claudit: claudit,  et nemo aperit. Aperuit Dominus iehsu Christus uetus Testamentum ad intelligenda diuina mysteria, que in eo latebant, quod nullus claudere poterit: clausit uero obseruantiam littere legalis superfluam, quam nullus aperire poterit. Aperuit etiam corda gentilium ad percipiendam doctrinam fidei, que nullus persecutor claudere potuit: clausit uero atque destruxit culturam idolorum, quam nullus persecutorum aperire potuit. Aperuit etiam aditum regni celestis suis electis, quod nulla uis demonum claudere potest: clausit uero eumdem aditum reprobis, quod nullus eis aperire poterit.

 Scio opera tua: ecce dedi coram te ostium apertum quod nemo potest claudere; quia modicam habes uirtutem, et seruasti uerbum meum, et non  negasti nomen meum. uidetur mihi quod iste angelus Ecclesie Philadelphie non satis in diuinis scripturis fuerit eruditus, et ideo dixerit eum modicam habuisse uirtutem ad reuincendos uidelicet inimicos fidei ueritatis. Id est sensus: Quia in persecutione constans fuisti, et seruasti uerbum meum, id est, a predicatione uerbi mei non cessasti, et nomen meum non negasti; ideo quia modicam habes uirtutem, dedi coram te ostium apertum in diuinis scripturis, ut intelligas mysteria diuinarum scripturarum: quod nemo poterit claudere, id est, sapientie que tibi dabitur, nullus poterit resistere inimicorum.

 Ecce dabo de synagoga satane, qui dicunt se Iudeos esse, et non sunt, sed mentiuntur. Ecce dabo de synagoga [a 1Kb] satane, subauditur quosdam,  id est, ex Iudeis, qui sunt synagoga satane, qui tibi aduersabantur, et quorum infestationem assidue tolerabas, ut credant per uerba tua in me.

 Ecce faciam illos ut ueniant, et adorent ante pedes tuos, et scient quia dilexi te; quoniam seruasti uerbum patientie mee: id est, cum crediderint per uerba tua in me, adorabunt ante pedes tuos, deprecantes ut per te uitam eternam consequantur. Et ego te seruabo ab hora tentationis, que uentura est in uniuersum orbem, tentare omnes qui inhabitant terram. Hora tentationis diem iudicii significat: tentationem autem pro manifestatione posuit, [b 1Kb] quia singulorum cause tunc manifestabuntur. Et in Exodo legimus: Tentat uos Deus, ut sciat si diligatis eum , id est, ut manifestum fiat et appareat omnibus, si  diligitis eum. Secundum hunc igitur sensum hora tentationis hora manifestationis designatur, quando singulorum facta omnibus manifestabuntur. A qua hora tentationis nos et omnes electos suos Dominus saluabit.

 Ecce uenio cito: tene quod habes, ut nemo accipiat coronam tuam. Tene quod habes, id est, bonum quod habes, usque in finem uite tue tene. Ut nemo accipiat coronam tuam, id est, ut gloriam que tibi debetur, nullus sine te possideat.

 Qui uicerit, faciam illum columnam in  templo Dei mei, et foras non egredietur amplius . Potest per templum Ecclesia designari: per columnas autem, que sustentant templum, predicatores. Nam et Paulus apostolus Petrum et Iacobum columnas Ecclesie uocat; eo quod super ipsos edificata sit Ecclesia, sicut Dominus dixit Petro: Tu es Petrus, et super hanc petram edificabo Ecclesiam meam . Sed uidetur propter hoc, quod sequitur: Et foras non egredietur amplius; non ad presentem Ecclesiam, sed ad celestem pertinere hanc sententiam. Nam multi fuerunt, qui columne Ecclesie dicebantur: sed propter prauam doctrinam eorum, ab ea exierunt, sicut fuit Origenes, et alii multi. Per templum ergo celestis habitatio, per columnam uero unusquisque electus potest designari. Ergo qui uicerit  omnia tentamenta diabolica, omnesque carnales uoluptates, columna in templo Dei efficitur, id est, in celesti beatitudine: et sicut columna in loco, in quo statuitur, [c 1Kb] firmissima stabilitate perseuerat, ita et unusquisque electus in celesti beatitudine tam firmissimam stabilitatem a creatore suo consequitur, ut numquam ab ea diuellatur; quemadmodum auulsus est diabolus, qui de celesti beatitudine superbiendo cecidit. Et scribam super eum nomen Dei mei. Nomen hoc Dei est eternum: nomen ergo Dei, quod est eternum, super unumquemque iustum scribitur, quando eternitas ei cum Domino permanendi largitur. Et nomen ciuitatis Dei mei noue Hierusalem, que descendit de celo a Deo meo. Noua Hierusalem illa est celestis, que non ex lapidibus, sicut uetus,  sed ex sanctis hominibus quotidie edificatur. Hierusalem autem interpretatur uisio pacis, id est, uisio Dei. Nomen ergo Hierusalem super unumquemque electum scribitur, dum hoc unicuique conceditur, ut Deum sine fine uidere mereatur. Aliter: Nomen Hierusalem super unumquemque electum scribitur, eo quod ipse Hierusalem, in quem Deus regnare dignetur, in societate uidelicet angelorum omniumque electorum, qui Hierusalem celestis uocantur. Sed mirum, cur Hierusalem de celis descendisse dicitur, cum sciamus electos omnes a terris ad celos conscendere quotidie, non de celestibus ad terrena relabi. Sed Domino de celis ad redemptionem generis humani descendente, simul etiam sancti descenderunt; quia iam per predestinationis gratiam  illi coniuncti erant, quos per misericordiam suam redimere 511 ueniebat. Et nomen meum nouum; uidelicet ut uocetur filius Dei, sicut et ego sum Filius Dei.

 Et angelo Laodicee Ecclesie scribe: Hec dicit: Amen, testis fidelis et uerus. Amen uere, siue fideliter interpretatur: quod est amen, hoc est testis fidelis et uerus. Qui est principium creature Dei. Non ideo se principium creature Dei dicit, quod ipse sit creatus, sed quod ab ipso omnia sint creata, ut puta architectus fecit domum: si interrogaueris  quis fuerit principium domus, dicetur tibi: Artifex, qui eam prius mente concepit, et postea edificauit; quia domus sibimet ipsi principium dare non potuit.

 Scio opera tua, quia neque frigidus es, neque calidus. Frigidus non erat; quia quamuis opera fidei non haberet, sola fide se iustum existimabat: calidus non erat; quia caritas illi deerat. Utinam frigidus esses, aut calidus: id est, utinam aut caritate ferueres; aut te peccatorem, sicut es, estimares; ut per timorem ignis eterni et penitentiam ad bona opera agenda impellereris.

 Sed quia tepidus es, incipiam te euomere ex ore meo. Aqua tepida si hausta fuecit, fastidium generat; ideoque facile reiicitur. In os uero Domini tunc ingredimur, quando per baptismum a uitiis  omnibus emundati, membra eius efficimur. Igitur si fidem que per caritatem operatur, et quam in baptismate promisimus, a caritate tepescentes operari neglexerimus, ab ore Domini, ueluti quoddam nociuum ac fastidiosum fetidumque reiicimur, sicut ipse dixit de se ipso discipulis suis: Ego sum uitis, et uos palmites; et Pater meus agricola est. Omnem palmitem non ferentem [a 1Kb] in me fructum, precidet eum, et omnem qui fert fructum, purgabit eum, ut fructus plus afferat .

 Quia dicis quod diues sum, et locupletatus, et nullius egeo. Diues et locupletatus recte dicitur qui omnibus uirtutibus plenus, usque ad culmen [b 1Kb] perfectionis excreuit. Iste autem presul Ecclesie Laodicee propter solam fidem omnibus uirtutibus diuitem  se et locupletem estimabat, et nichil se ad salutem eternam acquirendam aliud egere, non recogitans illud quod dicit apostolus: quia fides sine operibus otiosa est .

Et nescis quia tu es miser et miserabilis, et pauper, et cecus, et nudus. Miserum eum dicimus, qui cum paupertate et nuditate etiam aliqua infirmitate premitur. Similiter et iste miser et miserabilis ideo dicitur, quod pauper erat uirtutibus, [c 1Kb] mente cecus, operibus bonis nudus.

 Suadeo tibi emere a me aurum probatum, ignitum. Per aurum sapientia intelligitur, sicut scriptum est: Thesaurus desiderabilis requiescit in ore sapientis . Quod probatum dicitur, quia probatos et perfectos reddit omnes, quos possidet.  Ignitum uero ideo dicitur, quia eorum mentes in quibus habitat, in amorem Dei atque proximi accendit. Et quia uera sapientia ex diuinis scripturis accrescit, Psalmista manifestat, cum dicit: Eloquia Domini eloquia casta, argentum igne examinatum, probatum terre, purgatum septuplum . Eloquia Domini eloquia casta sunt; quia castas mentes a uitiis reddunt. Sed cum nichil purgari possit, nisi quod sordidum est, querendum nobis est, quomodo eloquia Domini purgari dicantur, in quibus nichil sordidum esse potest. Eloquia ergo Domini sicut argentum  igne examinata esse dicuntur; quia mentes [d 1Kb] fidelium aliquando igne penitentie, aliquando igne caritatis ab omnibus sordibus uitiorum examinant. Quod autem ait: Probatum terre, in Hebreo habet: Separatum a terra. Quod etiam septuplum purgatum dicitur, propter septem purgationes quas diuina Scriptura in se continet, septem uidelicet uirtutes, quibus omnia uitia purgantur: quemadmodum gule uitium purgatur per abstinentiam, superbia per humilitatem, libido per pudicitiam; odium, auaritia, inuidia, et multa alia, per caritatem. Similiter et cetera uitia habent hostes suos, a quibus aut uincuntur, aut uincunt. Et quia superius Dominus dicit, ut aurum, id est, sapientia, a se ematur; querendum nobis est, quo pretio sapientia ematur, cum Iob dicat: Non dabitur  aurum obrizum pro ea ; nec aliud quid, quod inter homines pretiosius habetur. Sed quo pretio ematur, ipse beatus Iob manifestat, cum dicit: Timor Domini ipsa est sapientia, et recedere a malo intelligentia . Non quod ille, qui timet, perfectus sit in sapientia, cum apostolus dicat: Qui autem timet, non est perfectus in caritate : sed quod sapientiam iam possidere incipit, qui pro ea pretium dare inchoat. Pretium autem eius est timor Domini, abrenuntiatio uitiorum, penitentia, lacryme, opera misericordie. Et ideo non inconuenienter sequitur: Ut locuples fias. Quia sine hoc pretio ad locupletationem uirtutum, quod est sapientia, nemo peruenire potest. Et uestimentis albis induaris. uestimenta alba sunt opera bona. Et  non appareat confusio nuditatis tue. Confusio nuditatis illa est, de qua dicit Psalmista: Ecce enim in iniquitatibus conceptus sum, et in peccatis peperit me mater mea . Hanc autem confusionem nuditatis bonis operibus operire debemus; nam quamuis iste episcopus fidem haberet, nudus tamen dicitur; eo quod ab operibus fidei uacaret. Et collyrio inunge oculos tuos, ut uideas. Per collyrium, quod caliginem ab oculis detergit, lacrymasque educit, penitentia atque compunctio cordis potest intelligi; ipsa est namque que ab oculis mentis caliginem cecitatis detergit, atque ad uidendum que sit retributio iustorum et pena peccatorum acuit.

 Ego quos amo, arguo et castigo. Sicut dicit Scriptura: Quem enim diligit, Dominus corripit:  flagellat autem omnem filium, quem recipit .

 Aemulare ergo, et penitentiam age: id est, emulare bonos, et penitentiam age; eo quod a bonis operibus usque modo torpueris. Ecce sto ad ostium, et pulso: si quis audierit uocem meam, et aperuerit ianuam, intrabo ad illum, et cenabo cum illo, et ipse mecum. Pulsat Dominus ad ostium nostrum, cum per scripturam diuinam quotidie nos admonet, ut uitia relinquentes, ad bona opera agenda conuertamur. uocem eius audimus, et ianuam aperimus;  cum mandata 512 eius tota mentis intentione suscipimus. [a 1Kb] Ad nos uero ipse intrat, cum caritatem suam in cordibus nostris plantat. Cenat uero nobiscum, cum de nostris profectibus gaudet. Cenamus nos cum illo, cum de spe celestis glorie exsultamus.

 Qui uicerit, dabo ei potestatem sedere mecum in throno meo; sicut et ego uici, et sedi cum Patre meo in throno eius. uicit Christus diabolum, uincunt et sancti eius: sed Christus per semetipsum, sancti uero eius non per semetipsos, sed per ipsum. Dedit Pater Filio potestatem secundum quod homo est; ut sedeat in throno eius: dedit et Filius potestatem sanctis suis, ut sedeant et ipsi in throno eius. Sed Christus ad dexteram Patris sedet, sicut  dicit Psalmista: Dixit Dominus Domino meo, sede a dextris meis ; quia equalis est Patri: sancti autem non ad dexteram Filii sedere dicuntur, sed in sedibus suis, sicut dixit Dominus in Euangelio: Sedebitis et uos super sedes duodecim, iudicantes duodecim tribus Isrel . Ipsi enim non naturaliter ut Christus, sed per adoptionem sunt filii; ideo diuersas sedes sortiuntur secundum meritorum diuersitatem. Prestet hoc nobis, de quo loquimur; ut in earum sedium distributione nos miseri partem habere mereamur, iehsu Christus Dominus noster, qui cum Patre et Spiritu sancto uiuit et regnat in secula seculorum, amen.



DE uISIONE SECUNDA.

 Ratio [b 1Kb] deposcit ut post septem epistolas, quas ad septem Ecclesias, que unam catholicam designant, Ioannes direxit, in quibus fideles instituuntur, qualiter ad uirtutum celsitudinem conscendere debeant, eiusdem Ecclesie status atque sublimitas manifestius describatur.



CAPUT Iu.---

 Post hec uidi ostium apertum in celo. Per ostium, Christus intelligitur, qui dicit: Ego sum ostium: per me si quis introierit, saluabitur . Quod ostium apertum esse dicitur; quia omnibus ad se uenire desiderantibus, quamuis multis sceleribus deprimantur, ostium misericordie sue aperire non dedignatur, sicut ipse dicit in Euangelio: uenite ad me, omnes qui laboratis et onerati estis; et ego reficiam uos .  Per celum autem Ecclesia designatur. Sed si omnis qui per ostium in ouile ouium, id est, in sanctam Ecclesiam introierit, saluabitur: reprobi, quorum innumerabiles intra sanctam Ecclesiam continentur, quo aditu introierunt? De hoc Dominum interrogemus; ait enim: Qui non intrat per ostium in ouile ouium, sed ascendit aliunde; ille fur est et latro . Quicumque ergo hoc quod in baptismo promiserunt, obseruare nolunt, non per ostium in ouile ouium, sed aliunde ascenderunt. Et uox prima, quam audiui, tamquam tube loquentis mecum,  dicens. uocem primam uetus Testamentum accipere possumus: sed melius mihi uidetur, ut per uocem primam Ioannem Baptistam intelligamus, de quo scriptum est: Et tu, puer, propheta Altissimi uocaberis; preibis enim ante Dominum parare uias eius ad dandam scientiam salutis plebi eius in remissionem peccatorum eorum . Sed et ipse Ioannes se uocem uocat, dicens: Ego uox clamantis in deserto, dirigite uiam Domini, sicut dixit Esaias propheta . Et quia predicatio eius circumquaque percrebuit, uox predicationis eius tube similis dicitur. Sed quid uox ista dicat, audiamus: [c 1Kb] Ascende huc, et ostendam tibi que oportet fieri posthec; id est, terrena desere, et ad celestia animum erige. Aliter: Ioannes euangelista personam  eorum in hoc loco gerit, qui per Ioannem Baptistam in Christum crediderunt, et multi eo tempore exstiterunt, qui Ioannem Christum estimabant: Ioannes uero sursum auditores suos mentes erigere suadebat, cum se non Christum esse dicebat, sed alterum qui post se uenturus erat, dicens: Non sum ego Christus: ueniet uero fortior me post me, cuius non sum dignus ut soluam corrigiam calceamenti. Ipse uos baptizabit in Spiritu sancto et igne ; et iterum: Illum oportet crescere, me autem minui . Sed et discipulos suos conscendere sursum monebat, cum se deserendum, et Christum esse sequendum manifesta ratione perdocebat. Deinde sequitur: Et ostendam tibi, que oportet fieri post hec; ac si diceret: Si sursum cor erexeris, id  est, si Christum fide secutus fueris, ea que doceo, et que uentura sunt, etiam ipso docente, facile cognoscere poteris.

 Et statim fui in spiritu; id est, cum in Christum credere cepi, ex carnali spiritalis effectus sum. Et ecce sedes posita erat in celo, et supra sedens. Per celum, ut supra diximus, Ecclesia designatur: sedes uero posita in celo, corda sanctorum in Ecclesia commorantium designat. Qui uero supra sedem uisus est sedere, Deus est, qui in cordibus sanctorum suorum inhabitat atque sedet, sicut Apostolus dicit: Templum enim Dei sanctum est, quod estis uos .

 Et qui sedebat, similis erat aspectui lapidis iaspidis, et sardii. Iaspis uiridis coloris est, sardius  autem rubei: per uiriditatem ergo iaspidis diuinitas nostri Saluatoris: per ruborem autem sardii eius humanitas designatur. Saluator igitur noster et uiriditatem iaspidis in se continet; quia secundum diuinitatem per omnia equalis est Patri: et ruborem sardii; quia secundum humanitatem homo perfectus exsistit, sicut scriptum est: Perfectus Deus, perfectus homo, ex anima rationali et humana carne subsistens .

Et iris erat in circuitu sedis, similis uisioni smaragdine. In Genesi legimus, quia dixit Deus ad Ne:  Arcum meum ponam in nubibus celi, et recordabor federis mei sempiterni, quod pactum est inter Deum et omnem animam uiuentem . Per arcum igitur, qui in signum clementie Dei hominibus in terra consistentibus apparet, misericordia Dei non inconuenienter accipitur. Iris ergo, id est arcus, sedem Dei, id est, Ecclesiam circumdabat; quia eius misericordia nos circumdando, protegit et gubernat, [a 1Kb] atque ab inuisibilibus hostibus defendit: In ipso enim, sicut dicit apostolus, uiuimus, mouemur et sumus . Qui arcus similitudinem smaragdi habuisse dictus est, qui nimie atque gratissime uiriditatis est: iaspis uero, de quo superius diximus, uiridis coloris 513 est, sicut smaragdus. Sed eius uiriditas obtusa est: uiriditas uero smaragdi perspicua  est, cuius pulchritudo oculos intuentium ad se mirandam pertrahit. Per uiriditatem ergo iaspidis, sicut diximus, diuinitas nostri Saluatoris accipitur; que obscura, et quibusdam nebulis obtecta est; quia diuinitatem Redemptoris nostri nulla mens, sicut est, comprehendere potest: et quanto altius se mens ad perscrutandum erexerit, tanto amplior caligo ei obiicitur. Per uiriditatem uero smaragdi, que perspicua est, misericordia Domini recte designatur; misericordia namque Domini tam perspicua est, ut nullus homo sanam mentem possidens, hanc ignorare ualeat. Quis enim immensam misericordiam Dei, quam erga humanum genus exhibuit, et exhibet quotidie, ignorare potest; quamuis uerbis perfecte explicari non possit? Sed et hoc quod uiriditas huius  lapidis hebetatos oculos, si inspicitur, ad uidendum acuit, potest misericordie Dei conuenire; quando enim in peccatis iacemus, et scelera nostra nos deprimunt, hebetatos oculos mentis habemus. Cum uero consideramus misericordiam Dei, qualiter meretrices et latrones, omniumque scelerum generibus depressos, etiam et persecutores suos per penitentiam ad salutem reduxit, ad spem uenie reformamur. Et quia iam in perditionis fouea detinebamur, misericordiam Domini intuentes, atque de ea presumentes, ad eum quem offenderamus, confugimus, ut eius misericordia a morte perpetua liberemur. Quam misericordiam Dei Psalmista intuens, nec eam uerbis explicare ualens, ipsum Deum misericordiam suam uocauit, dicens: Deus meus misericordia mea  .

 Et in circuitu sedis sedilia uigintiquatuor, et supra thronos uigintiquatuor seniores sedentes, circumamicti uestimentis albis, et in capitibus eorum corone auree. uigintiquatuor seniores in hoc libro aliquando Patres ueteris Testamenti, aliquando noui, aliquando simul utrosque significant; sed in hoc loco Patres ueteris Testamenti designant, qui uigintiquatuor sedilibus sedisse dicuntur; quando enim sedemus, a labore quiescimus. Per sedilia igitur uigintiquatuor libri ueteris Testamenti designantur. Super  uigintiquatuor igitur thronos, uigintiquatuor seniores sedisse uisi sunt; quia Patres ueteris Testamenti a laboribus et curis huius seculi, in lectione et meditatione diuinorum librorum quodammodo quiescebant. Sed querendum nobis est, cum sedes Ecclesiam significet, cur in circuitu sedis hec sedilia disposita esse dicantur. Nimirum quia quisquis paterfamilias domum suam tutam a latronibus et inimicis esse desiderat, hanc aut muro, aut sepe, aut pariete circumdat. Similiter Ecclesia et contra hereticos et contra paganos, qui fidem Christi in ea deiicere uolunt, ueteris Testamenti libris munitur; quia quando ea que colit, longe ante aduentum Christi fuisse predicta probat, iacula inimicorum fidem Christi euertere cupientium, longe a se repellit. Qui senes circumamicti  uestimentis albis fuisse dicuntur, et in capitibus eorum corone auree: per alba uestimenta uite puritas, per coronas autem aureas opera bona designantur.

 Et de throno  procedunt fulgura, et uoces, et tonitrua. Per fulgura miracula, que per sanctos suos operatur Deus: per uoces predicatio: per tonitrua uero terror gehenne ignis designatur; quia sancti predicatores eos, quos amore celestis patrie a uitiis reuocare nequeunt, eis tormenta eterna, que impiis preparata sunt, opponunt; ut quos blanditiis nequeunt, saltem terroribus a uitiis compescant. [b 1Kb] Et septem lampades ardentes ante thronum. Quid sint septem lampades, ipse exponit, cum dicit: Que sunt septem spiritus Dei. Per  septem spiritus Dei septem dona Spiritus sancti debemus intelligere, que in Dominum requieuisse propheta Esaias manifestat dicens: Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et replebit eum spiritus timoris Domini . He igitur septem lampades, id est, septem dona Spiritus sancti, ante sedem, id est, ante conspectum Ecclesie sue ardere dicuntur; quia sine lumine harum uirtutum in nocte huius seculi positi, per uite uias ad celestem patriam gradi non possumus. Quod autem Christum hec septem dona a Spiritu sancto accepisse dicit, ad humanitatis eius mysterium pertinet; nam secundum diuinitatem in nullo augeri potuit, sine quo nichil esse potuit.

 uerum queri potest, cur propheta cum hec septem dona in Christum descensura esse diceret, a maioribus cepit, et descendendo ad minora peruenit. Sed non abs re esse factum uidebitur, si diligenter inspiciatur. Nam quia Dominus noster iehsu Christus de illa celesti beatitudine, in qua equalis erat per omnia Patri, ad terras descendere, et homo fieri dignatus est, et ab angelis minorari uoluit, quos ipse creauerat; non inconuenienter hec septem dona descendendo accepit; quia uoluntatem Patris descendendo et humiliando se usque ad mortem adimpleuit,  sicut dicit Apostolus: Humiliauit semet ipsum usque ad mortem, mortem autem crucis . Nos autem qui ab ipsa perditionis fouea ad celestia subleuamur, a minoribus incipimus, ut ad maiora crescendo perueniamus.

Quomodo autem hec septem dona super Christum descenderint, prout Dominus dederit, breuiter dicamus. Spiritus sapientie super hominem Christum requieuit, quando Filius Dei secundum diuinitatem, qui sapientia Patris dicitur, in eum descendit.

Spiritus intelligentie in eum requieuit, quando omnibus uirtutibus est ditatus, sicut in Euangelio scriptum est: iehsu proficiebat sapientia, et etate, et gratia coram Deo et hominibus .

Post intellectum consilium sequitur. Consilium a consulendo dicitur; nam si aliquod periculum nobis  imminet, consilium a sapiente perquirimus, qualiter periculum euadamus. Similiter et cum ad aliquam dignitatem seculi conscendere cupimus, consilium querimus qualiter ad id quod desideramus, peruenire ualeamus. Christus igitur est consiliator noster, qui consilium dat qualiter pericula eterna euadamus; et consilium quod dat, ipse perficit, cum a periculis eternis nos liberat. Similiter et consilium dat qualiter ad hereditatem paradisi peruenire possimus, et ad ipsa gaudia ipse nos perducit. Spiritus itaque 514 consilii in homine Christo descendit, dum a Spiritu sancto percepit doctrinam Euangelii, in qua consilium consistit omnium hominum saluari cupientium.

 Spiritus etiam fortitudinis super Christum requieuit, quando ad debellandum hostem antiquum fortis inter homines apparuit. De hac sua fortitudine ipse dixit in Euangelio: Dum fortis armatus custodit atrium suum, in pace sunt ea, que possidet: si autem fortior illo superueniens uicerit eum, uniuersa arma eius auferet, in quibus confidebat, et spolia eius distribuet .

Post fortitudinem sequitur scientia. Apud homines multe scientie sunt; sunt namque diuersarum artium diuerse scientie. Est scientia in litteris, est in mundanis legibus, est in augendis rebus temporalibus, est etiam scientia in precauendis periculis; sunt etiam multi, qui per subtilitatem sensus quedam futura preuident. Sed has scientias aliquando boni,  aliquando mali possident: scientiam uero que in Christum descendit, nullus nisi bonus habere potest. Que tanta fuit, quantam nulla mens comprehendere potuit: In ipso enim sunt omnes thesauri sapientie et scientie absconditi . uidetur itaque mihi per spiritum scientie aliquod factum eius non debere intelligere; preuidens namque Saluator noster, si accessum hominum peccatorum deuitaret, multos sceleratos in desperationis foueam esse decidendos, peccatoribus per societatem corporis se conformari uoluit, manducans uidelicet et bibens cum eis, tactus etiam meretricum non respuens: qui etiam et latroni in initio confessionis eius paradisum repromisit , ut omnibus peccatoribus saluari  cupientibus spem uenie tribueret. Pharisei uero spiritum scientie non habentes, reprehendebant eum; eo quod cum publicanis et peccatoribus manducaret. Sed ipse spiritum scientie possidens, dixit eis: Non est opus sanis medicus, sed male habentibus: non ueni uocare iustos, sed peccatores ad penitentiam .

De spiritu uero pietatis non est necesse nobis quidquam dicere. Quid enim tam pium, quam ille qui peccatum non fecit, nec inuentus est dolus in ore eius ; et cum posset a morte potestate sua liberari, se pro salute generis humani et teneri, et ligari, et conspui, et alapis cedi, et flagellari, et crucifigi permisit?

Spiritus uero timoris Domini, qui ultimus ponitur,  ad passionem pertinet; non quod timore coactus sit, ut pro salute generis humani moreretur: sed timorem pro obedientia accipere debemus, de qua ipse dicit: Non ueni facere uoluntatem meam, sed uoluntatem eius, qui misit me, Patris . Nam et filium, qui patri carnali est per omnia obediens, patrem timere dicimus, cum illa obedientia non sit timoris, sed amoris. De quo timore Psalmista dicit: Timor Domini sanctus permanens in seculum seculi ; non autem timor, sed caritas Dei in seculum seculi permanebit.

Nunc qualiter hec septem dona Spiritus sancti unicuique fidelium conueniant, breuiter dicendum est. Et quia nos, qui per prime preuaricationis culpam in perditionis laqueo iacebamus, misericordia  Dei ad superna reducimur ab inferioribus, id est, a timore Dei incipimus, ut ad superiora, id est, ad sapientiam proficiendo crescamus. Et quibus gradibus Christus humiliando se ad nos descendit, salutemque nostram moriendo perfecit, eisdem gradibus et nos ad eum conscendere debemus; faciendo uidelicet precepta eius, que in donis septem Spiritus sancti continentur. Spiritus igitur timoris Domini super unumquemque peccatorem requiescit, cum considerans peccata sua, iustumque iudicium Dei pertimescens, penasque ignis eterni, que impiis preparate sunt, ad penitentiam lacrymasque conuertitur, et amarissime flere incipit, quod delectabiliter gessit.

 Spiritus uero pietatis super quemlibet peccatorum requiescit, dum audiens scripturam dicentem: Sicut aqua exstinguit ignem, ita eleemosyna exstinguit peccatum ; et Dominum dicentem: Date eleemosynam, et ecce omnia munda sunt uobis , alere egentes, uestire nudos, et cetera pietatis opera incipit exercere; ut Deum alios miserando propitium sibi faciat, quem peccando offenderat. Unde et Daniel propheta regem impiissimum, ut peccata sua eleemosynis redimeret, et misericordiis pauperum, admonere studuit.

A pietate ad scientie spiritum conscenditur; nam quamuis uideatur aliquis scientiam possidere, stultus est, si male uiuit. Quid enim stultius, quam timorem  Dei a mente abiicere, [a 1Kb] uitiis deseruire, rapidoque cursu ad interitum properare? Si igitur stultitia est uitiis deseruire, et scientia optima est uitia deserere, atque ad Deum tota mente conuerti; quicumque per timoris spiritum peccata sua plangere incipit, et per pietatis spiritum misericors erga indigentes esse studet, ut Deum alios miserando, misericordem sibi faciat, necesse est ut per donum sancti Spiritus scientie spiritum possideat. Quicumque enim conuerti ad Deum desiderat, necesse est [b 1Kb] ut uitia derelinquat: et quicumque uitia deserere cupit, necesse est ut per doctrinam diuinarum Scripturarum, siue per predicationem sanctorum uirorum, discat que sint genera uitiorum, qualiter homines illaqueent, et quibus modis exstingui possint; que sint etiam deceptiones  demonum, et qualiter contra eos pugnandum sit: hoc est igitur scientie spiritum possidere.

Et quia Salomon dicit quia qui addit scientiam, addit et laborem ; a scientia ad fortitudinis spiritum conscenditur. Nam sicut quilibet preliator non contra eum, quem in uinculis tenet, pugnat, sed potius contra eum, qui resistere ei uult: ita et diabolus non contra eum, quem uinculis peccatorum constrictum tenet dimicat; sed potius contra eum, qui peccare desistit, et ad Deum tota mente reuertitur. Quicumque ergo per penitentiam, pietatisque opera a diaboli uinculis absolui meretur, atque contra eum per scientie spiritum bellum cupit instruere; necesse habet ut a Spiritu sancto fortitudinis donum accipiat: quo instructus, et interiores  hostes, id est, uitia funditus possit exstinguere, et exteriores, uidelicet homines, per patientiam superare, omniaque iacula demonum scuto fidei a se repellere.

A fortitudine ad consilium conscenditur: consilium autem salutis nostre in preceptis consistit euangelicis. Quisquis igitur uitia in se exstinguere per fortitudinis spiritum potuit, necesse est [c 1Kb] ut ad mandata 515 Euangelii perscrutanda, atque in corde suo recondenda transeat; ubi consilium reperiet, qualiter ad perfectionis culmen conscendere ualeat.

Et quia mandata Euangelii sine uirtutibus custodiri non possunt, a spiritu consilii ad intellectum conscenditur, in quo perfectio uirtutum tota consistit. Intellectus uero donum a Spiritu sancto fideles  accipiunt, cum omnibus uirtutibus ditari merentur; ille enim uerum intellectum possidet, qui fide illuminatur, qui pudicitia mundatur, patientia decoratur, qui humilitate munitur, qui caritate refulget, ceterisque uirtutibus consummatur.

Et quia [d 1Kb] per operationem uirtutum ad culmen perfectionis conscenditur, sapientia intellectui preponitur, in qua tota perfectio consistit. De hac perfectione Dominus dicit in Euangelio: Si uis perfectus  esse, uade, uende omnia que habes, et da pauperibus, et habebis thesaurum in celo; et ueni, sequere me . Sunt namque multi, qui ad perfectionis culmen subito conscendere conantur: sed quia per gradus uirtutum non conscendunt, facile corruunt. Quid enim prodest substantiam relinquere, si iram, odium, ebrietatem, inuidiam, superbiam, uanam gloriam, ceteraque uitia, que occidunt animam, a mente sua non abiiciat? Non enim prodest arborem conscendere, ut leonem euadat; si serpentem in sinu gestet, cuius ueneno pereat. Nec dicit Dominus illum perfectum esse, qui substantiam tantummodo dimiserit; sed eum qui et substantiam dimiserit, et ipsum secutus fuerit. Sequimur autem illum, quando imitamur. Ad hoc igitur perfectionis  culmen ille competenti gradu conscendit, qui prius uitiis abrenuntiatis, per actualem uitam [e 1Kb] que uirtutibus perficitur, ad contemplatiuam conscendit, in qua soli Christo coniungitur, qui est sapientia Patris, Filiusque Dei, et ciuis Hierusalem celestis efficitur.

Nunc qualiter descensioni Christi per gradus septem donorum Spiritus sancti ascensio fidelium conueniat; breuiter demonstremus. Ultimus descensionis Christi gradus est timor Dei, per quem passionem et mortem eius diximus fuisse designatam, et primus ascensionis ad Deum conuertentium. Congruit autem mors Domini iis, qui per spiritum timoris Domini peccata sua deflent; quia in morte Domini remissio consistit omnium peccatorum: nec perfecta remissio  peccatorum esse posset, si ille pro nobis mortuus non fuisset.

Sextus descensionis Christi gradus est pietas, et secundus ascensionis penitentium. Congruit autem pietas fidelium cum pietate Domini; quia ille iis qui secundum animam erant miseri, misericordiam suam impendit, ab eterna morte sua morte eos liberans, [f 1Kb] et isti iis qui secundum corpus sunt miseri, misericordiam impendunt, largiendo eis corporum necessaria, quibus in iudicio ipse dicturus est: Quod uni ex minimis meis fecistis, mihi fecistis .

Quintus descensionis Christi gradus est scientia, et tertius ascensionis fidelium. Conuenit autem spiritus scientie qui fidelibus datur, cum spiritu scientie, qui homini Christo oblatus est; quia ille ut  peccatores saluos faceret, semetipsum illis conformare non est dedignatus: et isti ut peccata euadant, ad eum per spiritum scientie confugiunt, qui potestatem habet dimittendi peccata.

Quartus descensionis Christi gradus est fortitudo, et quartus similiter ascensionis fidelium. Congruit autem fortitudo fidelium fortitudini Christi; quia ea fortitudine isti uincunt diabolum, qua et Christus uicit, fortitudine uidelicet Christi, non sua; sicut  ipse dicit: Sine me nichil potestis facere .

Tertius descensionis Christi gradus est spiritus consilii, et quintus ascensionis fidelium. Coniungitur autem consilium fidelium consilio Christi, cum ad precepta Euangelii seruanda se transferunt, in quibus perfectum consilium consistit omnium sanctorum.

Secundus descensionis Christi gradus est intellectus, et sextus ascensionis fidelium. Congruit autem intellectus fidelium intellectui Christi, cum easdem uirtutes quas ipse a Spiritu suo percepit, easdem et sancti eius ab ipso percipere merentur.

Primus descensionis Christi gradus est sapientia, et septimus ascensionis fidelium; quia Christus est sapientia Patris, et ab ipso omnis sapientia oritur.  Sancti igitur qui per operationem uirtutum Domino copulantur, ab ipso sapientiam, in qua totius bonitatis summa consistit, percipiunt . Quibus ipse per Salomonem loquitur, dicens: Si quis diligit sapientiam, ad me declinet, et eam inueniet: et eam cum inuenerit, beatus est, si tenuerit eam.

 Sequitur: Et in conspectu sedis tamquam mare uitreum, simile crystallo. In templo Salomonis mare eneum fuisse legimus, in quo lauabantur sacerdotes, antequam accederent ad altare, ad hostias offerendas : eris uero splendor quadam nigredine cito obnubilatur. Per mare itaque eneum lex Moysi designatur, que fulgorem spiritalis intelligentie littere nigredine obscurat. Et  sicut es si lima teratur, splendor eius aperitur; ita et spiritalis intelligentia, que littere superficie obscuratur in Lege, si a fidelibus uiris diligenter discutiatur, per gratiam Dei manifestatur. In hoc igitur mari sacerdotes lauabantur; quia per sacrificia et per quasdam obseruationes legales, quedam peccata ueteris populi delebantur. Per mare ergo uitreum atque crystallum non inconuenienter nouum Testamentum intelligitur. In hoc autem mari tria inuenimus, mare, uitrum, atque crystallum: per mare igitur historia, per uitrum moralis intelligentia, per crystallum autem spiritalis intelligentia designatur. Per uitrum ergo, ex quo specula fiunt, non incongrue moralis intelligentia accipitur; quia sicut homo quidquid turpe in facie gerit, in speculo deprehendere  potest: ita et quidquid uitiosum in animabus hominum esse potest, moralis intelligentia patefacit. Per crystallum autem, que clarior est omnibus gemmis, et que flammas splendoris, sepe etiam et ignem de se emittere solet, spiritalis intelligentia exprimitur, que obscura queque in diuinis Scripturis elucidat, mentes spiritalium sensuum flammis illuminat, quosdam etiam in amorem Dei, amoremqe celestis patrie accendit.

Et in medio sedis et in circuitu sedis quatuor animalia plena oculis ante et retro. Hoc secundum historiam stare non potest; neque enim 516 tam paruus numerus et ambitum sedis, et medietatem obtinere poterat; sed spiritaliter intelligendum est. Quatuor igitur animalia non solum quatuor euangelistas, sed et omnes doctores Ecclesie, qui eorum doctrinam sequuntur, designant. In circuitu uero sedis quatuor animalia stant; quia doctores Ecclesie populum sibi commissum et a uisibilibus et ab inuisibilibus hostibus quanta uirtute possunt, defendunt. In medio sedis consistunt, quia unumquemque eorum ut in uirtutibus omnibusque bonis operibus proficiant, admonere non desinunt. Quatuor ergo hec animalia ante et retro oculos habuisse uisa sunt, quia predicatores sancti et futura et preterita inspiciunt. Ante oculos habent, quia diem iudicii, damnationemque impiorum, gloriamque iustorum dum inspiciunt,  auditoribus suis quid cauere, et quid appetere debeant, ostendunt. Retro oculos habent, quia uitam precedentium patrum dum intuentur, et ipsi in eorum imitatione proficiunt, eorumque uitam atque doctrinam auditoribus suis anteponunt; ut et ipsi in eorum [a 1Kb] imitatione proficiant.

 Et animal primum simile leoni, et secundum animal simile uitulo, et tertium animal habens faciem quasi hominis, et quartum animal simile aquile uolanti. Figuras quatuor animalium non omnes auctores uno modo exposuerunt; sed ab antiquioribus nobis traditum est, ut per leonem Marcum intelligeremus, per uitulum Lucam, per hominem Mattheum, per aquilam uolantem Ioannem; eo quod Marcus a desertis incipiat, Lucas a sacerdotio Iudeorum,  Mattheus ab homine, id est, a Christi generatione, Ioannes uero a diuinitate Christi. Quidam uero alium ordinem sequentes, per leonem Mattheum, per uitulum Marcum, per hominem Lucam, per aquilam uero Ioannem designatum fuisse putant. Nam per leonem, qui rex est bestiarum, ideo Mattheum designatum fuisse dicunt, eo quod ipse Christum secundum humanam naturam ex regia stirpe descendisse narrauerit : ipse etiam tempore natiuitatis eius stellam apparuisse dicit, que eum Regem celi et terre, angelorum, hominumque fuisse demonstrauit: Magos etiam ueluti Regem mundi ad adorandum eum ob Oriente perduxit: sed et regem terre, id est, Herodem, tempore natiuitatis eius cum omnibus ministris suis turbatum fuisse dicit; quia  sicut quilibet rex qui parue potentie est, si alterum regem qui magne potentie est, contra se, ut regnum eius inuadat, uenire cognouerit, contremiscit et conturbatur : ita et Christo in carne ueniente, qui Rex futurus erat mundi, Herodes turbatus est, et omnis Hierosolyma cum illo; nam et munera que Magos Christo obtulisse narrat, eum Regem, Deum, et Dominum esse omnium creaturarum demonstrant. Marcum uero propter simplicitatem eloquii per uitulum signatum fuisse dicunt: Lucam per hominem, eo quod ipse generationem Christi secundum humanitatem plenius quam ceteri prosecutus est; namque  ab ipso [a 1Kb] qualiter ab angelo annuntiatus sit, didicimus, qualiter natus, qualiter sit in presepio positus, qualiter circumcisus, qualiter in templo presentatus, qualiter usque ad maturam etatem crescendo peruenerit. Ioannem per aquilam designatum fuisse nullus est, qui neget.

 Et quatuor animalia, singula eorum habebant alas senas, et in circuitu et intus plena sunt oculis. Per senarium numerum qui perfectus est, perfectio sanctorum designatur, ad quam nullus nisi per doctrinam Euangelii ualet assurgere: Lex enim nullum ad perfectum adduxit . Senas uero alas quatuor animalium si simul iunxeris, uigintiquatuor inuenies. uidentur ergo mihi eamdem significationem habere, quam et uigintiquatuor sedilia,  que uigintiquatuor libros ueteris Testamenti significasse diximus. Sedilia autem cum semper terre hereant, eos qui in eis requiescunt, ad terram aliquantulum incuruant: ale uero eos quibus innexe sunt, ad excelsa subleuant. Libri igitur ueteris Testamenti antiquis patribus sedilia fuerunt; quia eos secundum litteram intelligentes, nequaquam ad eorum intelligentiam spiritalem se erigere perfecte potuerunt: sed hec sedilia patribus noui Testamenti in alas conuersa sunt; quia libros ueteris Testamenti spiritaliter intelligentes, per eorum doctrinam ad celestia quotidie subleuantur.

uerum quia hic numerus, id est, uiginti quatuor, in hoc libro sepe inuenitur; placuit ut de sacramentis huius numeri pauca dicamus. Partes namque  huius numeri sunt, unus, duo, tres, quatuor, sex, octo, duodecim. Unus qui in capite ponitur, unum Deum significat: duo uero qui sequuntur, duo testamenta indicant: tres ad Trinitatem pertinent: post tres non inconuenienter quatuor sequuntur, quia per doctrinam quatuor Euangeliorum fides nobis sancte Trinitatis manifestata est: post quatuor uero sex, qui perfectus est numerus, sequuntur; quia sine doctrina Euangelii nullus ad perfectionis culmen conscendere potuit; quia Lex, sicut dicit Apostolus, nullum ad perfectum adduxit : post sex octo sequuntur, quia octo sunt uirtutes, que dimicant contra uitia, sine quarum operatione nullus ad fastigium perfectionis ualet conscendere: post octo sequuntur duodecim, quia per doctrinam apostolorum  ad fidem peruenimus, que mater est omnium uirtutum.

Quatuor ergo animalia in circuitu et intus plena esse oculis dicuntur. Per circuitum totum corpus intelligere debemus; nam Ezechiel cum de iis animalibus loqueretur, dicit totum corpus eorum plenum fuisse oculis . Sancti igitur retro oculos habent, quando audientes comminationem Domini dicentis: Nemo mittens manum suam in aratrum, et aspiciens retro, aptus est regno Dei ; tota uirtute laborant, ne in mala que se aliquando egisse meminerunt, relabantur: quamuis ea  ante mentis oculos ad humilitatis sue custodiam ponere non desistunt. Ante se oculos habent, quando audientes uocem Domini dicentis: Beatus ille seruus, quem cum uenerit Dominus, inuenerit uigilantem ; bona quecumque possunt, operari non desinunt, ut tempore mortis sue, Domino ueniente, parati inueniantur. A sinistris oculos habent, cum omnia tentamenta demonum scuto fidei a mentibus suis repellunt: a dextris oculos habent, cum sollicite cauent, ne pro bonis operibus extollantur. Siue a dextris et a sinistris oculos habent, cum eos nec prospera erigere, nec aduersa possunt inclinare. Inferius 517 oculos habent, cum desideria carnalia exstinguendo calcant: superius oculos habent, cum ad celestem patriam toto mentis desiderio anhelant:  intus oculos habent, dum corda sua a sordidis cogitationibus custodiunt.

Et requiem non habebant die ac nocte dicentia: Sanctus, sanctus, sanctus Dominus Deus omnipotens, qui erat, et qui est, et qui uenturus est. Quia requies reproborum, uita presens est; sequitur eos tribulatio, que finem non habet: iusti autem in hoc seculo tribulantur, ut requiem eternam possideant, dicente Paulo apostolo: Per multas tribulationes oportet nos introire in regnum Dei.  Aliter: sancti requiem non habent, quia a laudibus Dei et orationibus non cessant, dicente Domino: Oportet semper orare, et non deficere ; et Paulus apostolus loquitur dicens: Sine intermissione orate, in omnibus gratias agite .  Sed querendum nobis est, quomodo sine intermissione orare possimus. Multi enim sunt, qui cum sint assidui in orationibus, in psalmodiis, in missarum celebrationibus, et eleemosynas multas largiantur; tamen superbia inflantur, auaritie estibus ardent, pecunias quacumque arte possunt, congregant; in tantum ut etiam ipsos pauperes, quorum misereri debuerant, quibusdam argumentis insectentur, ut ex eorum parua substantia opes suas augeant, dicentes hoc se legaliter facere, cum ista lex non sit Dei, sed stropha diaboli. Sed et in monasteriis multi inueniuntur, qui in uigiliis, in psalmis, in orationibus, et missarum celebrationibus sunt dediti, et tamen ira sepissime et facile inflammantur: quidam uero ebrietati et gule deseruiunt; quidam etiam odium  in corde longo tempore portant: quidam in bonis, que agere uidentur, fauores et laudes hominum querunt: quidam inuidia, quidam detractionibus, aut ceteris uitiis deprimuntur. Et quid plura? Omnem sanctitatem quam sermonibus usurpant, indignis moribus deturpant atque deuenustant.

Ad istorum ergo cecitatem demonstrandam quamdam similitudinem proponam. Homo quidam usque ad collum defixus in limo tenebatur; cumque uidisset quemdam pretereuntem, extendens manum, clamabat dicens; Miserere mei, et extrahe me ab hoc luto. Cumque manum extendisset, ut eum extraheret,  iste manum quam extenderat, sub luto demersit. Cumque ille qui ad extrahendum uenerat, recedere uellet, iste iterum ut erueretur, postulabat. Cumque ille secundo ad eruendum manum extenderet, iste sicut prius manum sub luto demersit. Cumque crebrius hoc faceret, ille iratus dixit: Cur petis ut eruaris, cum in tuo periculo persistere uelis? Et quia interitum tuum diligis, posside quod elegisti. Similiter et isti Deum deprecantur assidue, ut a uitiis eruantur; et tamen ipsa uitia ita amplectuntur, ut ab eis nullo modo diuelli possint. Ponamus ergo ante oculos, duos: unum doctum assidue orantem, psallentem, missas celebrantem: et tamen quibusdam uitiis subditum: alterum uero indoctum, idiotam, attamen fidelem, Deum timentem atque amantem,  proximum diligentem, patientem, humilem. Quis horum tibi uidetur Apostoli sententiam seruasse, qua dicit: Sine intermissione orate ; ille qui assidue orat, et quibusdam uitiis subiacet: an iste qui nescit orare, et tamen mundus est a uitiis, et operibus bonis deditus? Omnibus claret istius innocentiam atque bona opera magis exaudire Deum, quam illius uoces, cuius uita quibusdam uitiis sordescit. Ille igitur sine intermissione orat, qui congruis temporibus mente et lingua Deum deprecatur, et in bonis operibus assiduus est. Qui quando dormit, aut aliquibus operibus humane uite necessariis est occupatus, opera eius refulgent in conspectu Dei, et ipsa sunt intercessores eius apud Deum, sicut ad Cornelium loquitur angelus, dicens:  Orationes tue et eleemosyne tue commemorate sunt in conspectu Dei .

Quid autem quatuor animalia indesinenter dicant, audiamus: Sanctus, sanctus, sanctus, Dominus Deus omnipotens, qui erat, et qui est, et qui uenturus est. [a 1Kb] Ter sanctum Deum uocantes, demonstrant Patrem et Filium et Spiritum sanctum. Quod autem dicunt: Dominus Deus omnipotens, a pluralitate transeuntes ad singularitatem, ostendunt Patrem et Filium et Spiritum sanctum unius esse dominationis, unius deitatis, unius omnipotentie. Sed querendum nobis est, si quatuor animalia non solum quatuor euangelistas, sed et omnes doctores Ecclesie designant; cur sanctam Trinitatem indesinenter inuocare dicantur, cum sancti Dei aliquando in orationibus, aliquando  in lectione, aliquando in predicatione, aut diuersis necessitatibus occupentur. Predicatores ergo sancti dum fidem sancte Trinitatis et mente retinent, et ore profitentur, dum opera fidei adimplent, dum eamdem fidem et opera fidei quibuscumque possunt, predicant, dum etiam in orationibus et in gratiarum actionibus ipsum qui est trinus et unus Deus, exorant et laudant, dum secundum Apostolum, siue manducant, siue bibunt, omnia in nomine Domini Iesu Christi faciunt, Trinitatem sanctam indesinenter  inuocant . Quod autem sequitur: Qui erat, et qui est, et qui uenturus est; iam superius dictum est.

 Et cum darent illa animalia gloriam et honorem et benedictionem sedenti super thronum, uiuenti in secula seculorum; procedebant uiginti quatuor seniores ante sedentem in throno, et adorabant uiuentem in secula seculorum. In hoc loco per quatuor animalia, quatuor libri Euangeliorum designantur: per uiginti quatuor seniores, Patres noui Testamenti accipi possunt. Quatuor ergo animalia gloriam et honorem et benedictionem sedenti super thronum, uiuenti in secula seculorum dant; quia doctrina Euangelii in uniuerso orbe legitur et predicatur, per quam gloria et honor et benedictio Patri et Filio  et Spiritui sancto datur. Ad uocem igitur quatuor animalium, uiginti quatuor seniores ceciderunt ante sedentem in throno, et adorauerunt uiuentem in secula seculorum, quia sancti Dei per uniuersum orbem constituti audientes doctrinam Euangelii, humiliant se in conspectu Dei, ut cum ipso uiuant in secula seculorum. Et mittebant coronas 518 suas ante thronum, dicentes. Per coronas opera bona fuisse designata superius diximus: sancti ergo coronas suas ante thronum mittunt, dum quidquid boni agunt, Deo tribuunt, non sibi, secundum Apostoli preceptum: Qui gloriatur, in Domino glorietur .

 Quid autem dicant, audiamus: Dignus es, Domine Deus noster, accipere gloriam et honorem et  uirtutem. Superius dixit quatuor animalia gloriam et honorem [b 1Kb] et benedictionem Deo dedisse: hic autem uiginti quatuor seniores dicunt gloriam et honorem et uirtutem Deo accepisse, uirtutem pro benedictione commutantes. Quid uero aliquis Deo dare potest, aut quid Deus ab aliquo accipere potest; cum ipse creauerit omnia; et sine quo nichil esse potest, et qui dicit in Euangelio: Sine me nichil potestis facere ? Si enim sancti sine Deo nichil possunt facere, quid possunt dare illi? Igitur quia hominum talis est natura, ut nichil boni a se habere possint, nisi ab ipso accipiant, qui est summe bonus; dat Deus sanctis suis, [c 1Kb] unde ipsi eum remunerent. Regnum namque celorum Deus promisit sanctis suis, attamen si pretium bonorum operum pro eo  dederint: et quia electi hoc pretium non habent, nisi ab ipso accipiant; ipse dat pretium, unde ab ipso emant uitam eternam. Dant itaque sancti gloriam Deo quando quidquid boni faciunt, eo studio faciunt [d 1Kb] ut glorificetur Deus per ipsos, sicut ipse dicit in Euangelio: uideant uestra bona opera, et glorificent Patrem uestrum, qui in celis est . Nam et Ioannes Petrum dicit morte sua Deum clarificasse . Dant honorem, quando in omnibus que agunt, honorem Dei querunt, non suum. Superius  benedictio tertio loco ponitur, hic autem uirtus: et quia sancti, dum magna faciunt, benedicuntur ab hominibus, conuenit uirtus cum benedictione. Sed quantum sancti pro magnis operibus que faciunt, laudes hominum detestantur, liber Actuum apostolorum nobis indicat. Nam Petrus et Ioannes cum claudum sanassent, et omnium oculi essent intendentes in eos, quasi sua uirtute hoc fecerint, Petrus oculorum benedictiones deuitans, dixit ad eos: uiri fratres, quid nos intuemini, quasi in nostra [a 1Kb] uirtute aut pietate fecerimus hunc ambulare? Deus Abraham, et Deus Isaac, et Deus Iacob suscitauit Filium suum Iesum . Et in sequentibus: In cuius nomine astat hic coram uobis sanus. Similiter Paulus et Barnabas cum egrotum in Lystris sanassent, et populi  uellent eis sacrificare, sciderunt uestimenta sua, dicentes: uiri, quid hec facitis? et nos homines sumus, similes uobis . Possumus et hoc de Christo intelligere, quem secundum humanitatem et gloriam, et honorem, et uirtutem accepisse manifestum est.

[b 1Kb] Sequitur: Quia tu creasti omnia, et propter uoluntatem tuam erant, et creata sunt. Si hoc eo sensu intelligendum est, quo et illud: Qui fecit, que futura sunt; omnes ergo creature erant in potestate et uoluntate Dei, antequam crearentur: creata uero sunt eo tempore, quo disposuit Deus. Ipse igitur qui cuncta creauit ex nichilo, creare dignetur in nobis cor mundum, qui uiuit et regnat in secula seculorum, amen.



DE uISIONE TERTIA.


[c 1Kb] Non inconuenienter post descriptam Ecclesie formam apertio libri ponitur, per quam apertio diuinarum Scripturarum designatur; quia postquam a sanctis apostolis ceterisque predicatoribus Ecclesia in gentibus fundata est, libri ueteris ac noui Testamenti secundum apostolicam fidem a sanctis doctoribus expositi sunt.



CAPUT u.---

 Et uidi in dextera sedentis super thronum librum scriptum intus et foris, signatum sigillis septem. De dextera et sigillis quod Dominus dederit, in sequentibus dicemus: liber uero scriptus intus et foris non solum uetus Testamentum, sed et nouum significat, qui intus scriptus est secundum  allegoriam, foris secundum historiam. Hic igitur liber uetus et nouum Testamentum in se continet; quia spiritalis intelligentia in ueteri Testamento nichil est aliud, quam nouum Testamentum.

 Et uidi Angelum fortem, predicantem uoce magna. Angelus fortis Patres ueteris Testamenti significat, qui uoce magna predicauerunt; quia Christum ad redemptionem generis humani uenturum esse predixerunt. Quis est dignus aperire librum  et soluere signacula eius? Interrogatio angeli desiderium sanctorum significat; desiderabant enim sancti uidere Christum in carne, et audire sermones eius; eo quod scirent omnia mysteria ueteris Testamenti ab eo esse reuelanda, sicut ipse dixit discipulis suis; Amen dico uobis, quia multi prophete et reges uoluerunt uidere que uos uidetis, et non uiderunt; et audire que auditis, et non audierunt .

 Et nemo dignus inuentus est neque in celo, neque in terra, neque subtus terram aperire librum et soluere signacula eius. Nullus namque Angelus celum inhabitans, nullus iustus in terra consistens, nullus etiam ex iis qui mortis debitum soluerant, in mundo umquam apparuit, qui genus humanum de potestate diaboli redimeret, que redemptio apertio  est ueteris Testamenti.

 Et ego flebam multum, quoniam nemo dignus inuentus est aperire librum, nec uidere eum. Ioannes in hoc loco personam gerit eorum, de quibus modo diximus, id est, Patrum ueteris Testamenti; flebant enim sancti multum, eo quod mysteria Scripturarum sibi abscondita nullus esset qui eis manifestaret, nullusque esset qui genus humanum perditum de potestate diaboli erueret. Sed querendum nobis est, cur dicat hunc librum a nullo posse uideri, cum superius dicat, quod eum in dextera sedentis super thronum uiderit. uidebant namque antiqui Patres, quorum typum Ioannes in hoc loco tenet, [d 1Kb] ueteris Testamenti librum, et non uidebant: uidebant secundum litteram, et non uidebant secundum spiritalem  intelligentiam.

 Et unus de senioribus dixit mihi: Ne fleueris. uicit leo de tribu Iuda, 519 radix Dauid, aperire librum, et soluere septem signacula eius. uidetur mihi eamdem significationem habere seniorem, quam et Ioannem, quam etiam angelum fortem; significat enim Patres ueteris Testamenti. Angelus namque fortis interrogat quis esset dignus aperire librum: Ioannes flet, eo quod nullus dignus esset aperire librum: senior uero dicit, quod per Leonem, id est, per Christum, aperiendus esset liber. Per angelum igitur fortem hi designantur, qui desiderantes aduentum Christi, interrogabant quo tempore uenturus esset: Ioannes uero eos significat qui flebant, eo quod tanto tempore tardaret: senior autem prophetas designat,  qui dixerunt quo modo et quo tempore uenturus esset. Per Leonem igitur de tribu Iuda Christus intelligitur, qui ex tribu Iuda, et progenie Dauid ortus est. Leo autem propter fortitudinem uocatur; quia diabolum uicit, et electos suos ab eius potestate eripuit. uicit ergo Leo de tribu Iuda, radix Dauid, diabolum; ut aperiret librum et septem signacula eius; quia liber non posset aperiri, nisi prius uinceretur diabolus, que uictoria apertio fuit ueteris Testamenti.  Quomodo septem signacula aperuerit, in sequentibus dicemus.

 Et uidi in medio throni et quatuor animalium, et seniorum, agnum stantem quasi occisum, habentem cornua septem, et oculos septem, qui sunt septem spiritus Dei, missi in omnem terram. Per thronum et quatuor animalia et seniores una Ecclesia cum cunctis suis ordinibus designatur: Agnus uero non occisus, sed tamquam occisus uisus est; quia mortem in transitu gustauit, et paulo post resurgens, iam non moritur, mors illi ultra non dominabitur : qui cornua septem et oculos septem habuisse uisus est. Quid sint autem septem oculi, ipse exponit cum subiungit: Qui sunt septem spiritus Dei, missi in omnem terram. Per cornua uero sepe  regna designantur. uidentur ergo mihi aliam significationem habere cornua, aliam oculi; per septem namque cornua omnes electi designantur, qui regnum Dei uocantur, quorum omnem multitudinem superius in septem partes diuisimus. Ad primum igitur cornu electi qui ante diluuium fuerunt, pertinent: ad secundum uero ii qui post diluuium usque ad Legem fuerunt: ad tertium autem ii qui sub Lege fuerunt: ad quartum prophete: ad quintum ii qui ex Iudeis crediderunt in Christum: ad sextum populus gentilis: ad septimum uero ii qui in fine mundi nascituri sunt, et cum Antichristo pugnaturi.

 Et uenit, et accepit librum de dextera sedentis super thronum. Superius diximus per sedentem in throno Christum designatum fuisse: sed quia  ipse dixit: Ego in Patre, et Pater in me est et qui uidet me, uidet et Patrem ; in hoc loco sedens in throno Patrem designat: dextera uero Patris Filius est: Agnus autem hominem, quem Christus assumpsit, designat. Agnus ergo librum de dextera sedentis super thronum accepit; quia homo Christus a sua diuinitate accepit, ut sacramenta diuinarum Scripturarum reseraret.

 Et cum aperuisset librum, quatuor animalia et uiginti quatuor seniores ceciderunt coram Agno habentes singuli citharas, et phialas aureas plenas odoramentorum, que sunt orationes sanctorum. Querendum nobis est, quomodo ante reserationem sigillorum liber aperiri potuerit. Sed spiritualiter intelligendum est. Prophete namque aduentum Christi,  passionem, et resurrectionem eius aliquando per quasdam figuras; aliquando apertis uocibus predixerunt: sed et patriarche in suis actibus hec omnia prefigurauerunt. Christus uero quando ex uirgine natus est, quando passus est, et resurrexit, et in celum ascendit, librum ueteris Testamenti aperuit; quia que ibi significabantur, opere impleuit: postea uero ea que in ueteri Testamento obscura erant et in nouo, doctoribus Ecclesie per inspirationem Spiritus sancti aperuit. Que apertio reseratio est sigillorum. Quod autem sequitur, quod quatuor animalia et uiginti quatuor seniores ceciderunt coram Agno,  ad eosdem doctores Ecclesie pertinet; quoties enim natiuitatem, passionem, et resurrectionem Domini ad memoriam reducunt, et quibuscumque modis hec a sanctis patribus prefigurata, et a prophetis predicta sunt, recolunt: quotiescumque hec que in Euangelio obscure posita sunt, inuestigare non desinunt, toties eis liber signatus aperitur. Cadunt uero coram Agno, cum per meditationem diuinarum Scripturarum considerantes immensam clementiam Dei, humiliant se in conspectu creatoris sui: et quanto se per humilitatem deiiciunt, tanto amplius in amorem eius exardescunt; quia humilitas que fit in conspectu Dei, nutrit amorem Dei. Per citharas autem que animalia et seniores habuisse dicuntur, mortificatio carnis designatur, sicut dicit Apostolus:  Mortificate membra uestra que sunt super terram, fornicationem, immunditiam, auaritiam, et cetera . Phiale uero auree corda sunt sanctorum, spiritali sapientia repleta, que odoramentis plena fuisse dicuntur. Quid sint autem odoramenta ipse exponit, cum subiungit: Que sunt orationes sanctorum. Et ut hec odoramenta ad Deum ascendant, psalmista precatur, cum dicit: Dirigatur oratio mea, sicut incensum in conspectu tuo.

 Et cantabant canticum nouum dicentes. Populus nouus canticum nouum cantat: canticum nouum canticum est Euangelii. Dignus es, Domine Deus, accipere librum, et aperire signacula eius . Hoc quod dicit, ad humanitatem eius pertinet; nam secundum diuinitatem nichil accipere potuit,  quia omnia semper habuit. Cur autem dignus fuerit accipere librum, et soluere signacula eius, subdendo manifestat: Quoniam occisus es, et redemisti nos Deo in sanguine tuo ex omni tribu, et populo, et natione. Hic demonstrat ex omnibus gentibus Ecclesiam fuisse collectam; nam fuerunt quidam heretici, qui hoc negauerunt.

 Et fecisti nos Deo nostro regnum et sacerdotes, [a 1Kb] et regnabunt super terram. Si sancti Dei regnum Dei sunt, quomodo super terram, id est, sanctam Ecclesiam regnare dicuntur? Sancti ergo Dei regnum Dei sunt: quia in ipsis regnat Deus: et reges sunt; quia se et alios optime regere nouerunt: qui etiam et sacerdotes dicuntur; quia semetipsos quotidie igne caritatis succensi, per compunctionem  cordis et lacrymas Deo offerre consueuerunt, sicut dicit Psalmista: Sacrificium Deo spiritus contribulatus . Siue sacerdotes Dei dicuntur, eo 520 quod membra sint summi Sacerdotis de quo dicit Psalmista: Tu es Sacerdos in eternum, secundum ordinem Melchisedech .

 Et uidi et audiui uocem angelorum multorum in circuitu throni, et seniorum, et quatuor animalium: et erat numerus eorum millia millium, dicentium uoce magna: Dignus est Agnus, qui occisus est accipere uirtutem et diuinitatem, et sapientiam, et fortitudinem, et honorem, et gloriam, et benedictionem.  Per thronum, et quatuor animalia, et seniores uniuersa Ecclesia cum suis doctoribus designatur: angeli uero, qui thronum, id est, Ecclesiam cinxisse uisi sunt, angeli sunt qui ad custodiam Ecclesie a Deo destinati sunt, sicut Paulus apostolus loquitur, dicens: Nonne omnes administratorii sunt spiritus, in ministerium missi propter eos, qui hereditatem capiunt salutis ? Per maximum autem numerum eorum multitudo innumerabilis designatur qui Agnum magna uoce benedicere dicuntur; quia ad quecumque officia angeli explenda destinantur, a laudibus Dei numquam cessant: et sicut hic liber in septenario numero totus consistit, utique septem dona Spiritus sancti propheta in Christum requieuisse dicit; ita et septem benedictiones in hoc loco ponuntur,  quibus assidue Angeli Deum laudare dicuntur.

 Et omnem creaturam que in celo est, et que in terra, et que subtus terram, et que sunt in mari, et que in eo sunt, omnes audiui dicentes sedenti in throno et agno. Per creaturam que in celo erat, angeli: per eam uero que erat in terra, homines: per eam autem que erat subtus terram, ii qui iam debitum mortis soluerant, designantur. Quod uero dicit: Et que sunt in mari, aquas maris intelligere debemus: per mare autem locum in quo aque continentur. Quod uero subiungit: Et que in eo sunt; pisces qui in aquis morantur, intelligere possumus. Sed si per omnem creaturam, que in terra est, omnes homines intelligere possumus; quomodo omnes homines Deum laudant, cum pagani et Iudei blasphematores  Dei potius dicendi sint, quam laudatores? Inuenimus etiam et quosdam flagitiosos, qui christiani uocantur, qui quamuis Deum laudare uideantur, Deum non laudant; quia sicut dicit Scriptura: Non est speciosa laus in ore peccatoris . Et si per omnem creaturam, que in terra est, omnes animas debemus intelligere, quorum corpora in terra requiescunt; quomodo ii qui apud inferos cruciantur, Deum laudare credendi sunt? Sed per omnem creaturam, que in terra, et que subtus terram est, solos electos debemus intelligere: qui et in terra operibus et uerbis Deum laudare non desistunt, et in celis cum Domino positi, a laudibus eius numquam cessant. Per mare uero Ecclesiam, per aquas maris multitudinem fidelium, per pisces qui in  aquis commorantur, doctores Ecclesie possumus intelligere. Sequitur benedictio, qua fideles Deum assidue benedicere dicuntur: Benedictio, honor, gloria et potestas Deo nostro in secula seculorum; benedicunt namque electi assidue Deum, cum uerbis opera coniungunt.

 Et quatuor animalia dicebant: amen. Amen confirmatio sermonis est: quatuor igitur animalia dicunt, amen, cum sancti predicatores optant assidue, ut auditores eorum in bonis operibus magis ac magis proficiant. Et uiginti quatuor seniores ceciderunt et adorauerunt. uiginti quatuor seniores in  hoc loco eamdem habent significationem quam et quatuor animalia: seniores ergo cadunt et adorant, cum predicatores sancti, quanto amplius auditores suos uident in bonis operibus profecisse, tanto magis se humiliant in conspectu Dei, sicut dicit Scriptura: Quanto magnus es, humilia te in omnibus, et coram Deo inuenies gratiam . Sequitur sigillorum apertio, que nonnisi [a 1Kb] ad apertionem diuinarum Scripturarum pertinere credenda est. Nam et ea que sub sigillorum apertionibus facta esse dicuntur, ad apertionem ueteris ac noui Testamenti pertinent: et sicut omne corpus electorum ex septem partibus consistit, ita sunt et septem sigilla, que unicuique parti conueniunt, ad demonstranda ea que in diuinis Scripturis obscure posita sunt, uel quid sanctorum  patrum facta significent. Apertio igitur primi sigilli ad ea que ante diluuium facta sunt, pertinet: secundum uero sigillum ad patriarchas: tertium ad eos qui sub Lege fuerunt: quartum autem ad prophetas: tres uero apertiones, que residue sunt, ad nouum Testamentum pertinent. Quinta apertio pertinet ad martyres: sexta ad Iudeorum deiectionem, et gentium uocationem: septima ad aduentum Christi pertinet: et cur in septimo loco aduentus Domini ponatur, in sequentibus dicemus. Sed querendum nobis est, cur per uisionem quatuor equitum, apertio ueteris Testamenti figuretur; eques namque ex parte equi, irrationabilis: ex parte uero presidentis, rationabilis esse dignoscitur. Similiter et quedam precepta legalia ex parte littere,  irrationabilia: ex parte autem allegorie, ualde rationabilia esse comprobantur.



CAPUT uI.---

 Et uidi cum aperuisset Agnus unum de septem signaculis. Apertio primi signaculi, ut supra dictum est, ad ea que ante diluuium facta sunt, pertinet. Agnus igitur primum sigillum aperuit, quando ea que ante diluuium gesta sunt, doctoribus Ecclesie qualiter spiritualiter intelligerentur Spiritus sancti gratia patefecit. Et ut quid sit apertio sigillorum plenius manifestemus, de apertione singulorum sigillorum pauca dicamus. In Genesi scriptum est quod plantauerat Deus paradisum uoluptatis, in quo posuit hominem, quem formauerat: qui diuersis arboribus consitus esse describitur . Per paradisum igitur Ecclesia: per arbores  uero paradisi doctores Ecclesie designantur. Et sicut arbores paradisi uictum pomorum prebebant primis hominibus, ita et doctores Ecclesie uictum uerborum diuinorum animabus fidelium in Ecclesia constitutorum prebere non desistunt. De ligno autem uite, et de ligno scientie boni et mali superius diximus. Fons uero qui egrediebatur de medio paradisi, Euangelium significabat, qui in medio sancte Ecclesie exoritur. Qui inde in quatuor capita diuidebatur; quia doctrina Euangelii in quatuor libros diuiditur, et circuit omnes terminos terre.

 Nam et Adam Christum figurauit, Eua uero Ecclesiam: et sicut Eua ex latere uiri dormientis facta est, ita et Ecclesia ex latere Christi in cruce pendentis fabricata est; quia eius sanguine redempta et mundata est 521 a sordibus. Duo filii nati sunt Ade, Cain et Abel: Cain populum Iudeorum: Abel uero Christum significauit. Obtulit Cain de fructibus [a 1Kb] terre munera Domino; quia populus Iudeorum qui terrenus erat, terrena munera offerebat, id est, primitias, decimas, sacrificia, et cetera que in Lege iubebantur: Abel uero obtulit de primogenitis gregis sui, et de adipibus eorum. Primogeniti gregis sunt apostoli, quos primos genuit Ecclesia, et ex quibus Ecclesia nata est: adeps uero fides est apostolorum. Obtulit igitur Abel de primogenitis gregis  sui, et de adipibus eorum; quia Christus apostolos, quos de mundo elegerat, fidemque illorum Deo Patri obtulit. Cain inuidia ductus, eo quod respexisset Dominus ad Abel, et ad munera eius, interfecit eum: similiter et Iudei uidentes signa, que sua et Patris uirtute Christus operabatur, interfecerunt eum, qui frater illorum erat secundum carnem. Maledixit Deus Cain, eo quod interfecisset Abel fratrem suum: dixitque ei quod uagus et profugus esset super terram. Similiter et Iudei non solum a Deo, sed a semetipsis maledicti sunt, quando dixerunt de Christo: Sanguis eius super nos, et super filios nostros . Suntque uagi et profugi super terram; quia propriam sedem nullam habentes, per uniuersas gentes uagantur. De apertione igitur primi sigilli  tantum dixisse sufficiat.

Audiui unum ex quatuor animalibus, dicens: ueni, et uide. Eamdem significationem habet primum animal, quam et secundum, et tertium, et quartum; significant enim doctores Ecclesie. Quod autem dicit: ueni et uide, ad intelligentiam spiritualem nos prouocat, ac si diceret: ueni non passibus corporis, sed passibus mentis; et intellige spiritualiter ea, que primo tempore historialiter facta legisti.

 Et ecce equus albus, et qui sedebat super eum, habebat arcum et data est ei corona, et exiuit uincens, ut uinceret. Equus albus iustos qui ante diluuium fuerunt, designat, qui propter innocentiam albi dicuntur. Sessor uero equi Dominus est, qui sanctis suis eternaliter presidet. Per arcum autem,  qui procul sagittas a se mittit et uulnerat, uindicta Domini potest designari; qua et primos homines propter inobedientie culpam damnauit, et Cain propter fratricidii reatum septuplum puniuit. Per coronam nichilominus, sicut et per equum album iusti qui ante diluuium fuerunt, designantur. Exiuit uero uincens, ut uinceret, quando statuit ut per aquas diluuii omnis multitudo reproborum deleretur.

 Et cum aperuisset sigillum secundum. Secundi sigilli apertio ad arce fabricam, et ad iustos qui ante Legem fuerunt, pertinet. Ad demonstrandam ergo secundi sigilli apertionem pauca de his loquamur.  In Genesi scriptum est quia dixit Deus ad Ne: Fac tibi arcam de lignis leuigatis: mansiunculas in arca facies, et bitumine linies intrinsecus et extrinsecus, et sic facies eam. Trecentorum cubitorum erit longitudo arce, quinquaginta cubitorum latitudo, et triginta cubitorum altitudo illius . Arca Ecclesiam: Ne uero fabricator arce Christum fabricatorem Ecclesie figurabat. Que arca ex lignis leuigatis facta fuisse describitur: per ligna leuigata, que et aquas prohibuerunt, et uitam omnibus animalibus intra se constitutis seruauerunt, doctores Ecclesie designantur, qui et doctrina et scriptis suis aquas diuersorum errorum ab ingressu Ecclesie prohibent, et uitam iis qui intra Ecclesiam sunt, sua doctrina et exemplis seruant: que leuigata esse dicuntur, id  est, ab omni asperitate uitiorum emundata. Per mansiunculas uero, que in arca fieri iusse sunt, diuersi ordines in Ecclesia designantur; alius enim in coniugali ordine, alius in continenti, alius in monachico, alius in sacerdotali, dum Deo seruire student, quasi in diuersis mansionibus habitant. Per bitumen autem, quo lita fuisse dicitur, diuina Scriptura designatur. Tabule ergo ex quibus arca facta est, quas doctores Ecclesie significasse diximus, bitumine intrinsecus et extrinsecus lite sunt; quia doctores Ecclesie intrinsecus liti sunt per sapientiam, doctrinamque diuinarum Scripturarum, et extrinsecus per opera uirtutum.

Trecentorum autem cubitorum longitudino arce fuisse describitur, quinquaginta cubitorum latitudo,  et triginta cubitorum altitudo illius. Per longitudinem igitur arce fides, per latitudinem caritas, per altitudinem spes figuratur. Longitudo ergo arce in trecentos cubitos extenditur; quia fides nostra in confessione sancte Trinitatis consistit: centenarius uero perfectus est numerus. In trecentos ergo cubitos fides nostra presignata est; quia equam perfectionem habet Pater et Filius et Spiritus sanctus, sicut scriptum est: Qualis Pater, talis Filius, talis Spiritus sanctus .

Latitudo nichilominus eius in quinquaginta cubitos dilatatur; quia fides per dilectionem operatur. Sed non inconuenienter per quinquaginta cubitos latitudinis caritas figuratur; septies enim septem quadraginta nouem faciunt: quod si unum huic numero  addideris, quinquaginta inuenies. Dilectio ergo proximi non inconuenienter in septenario numero comprehenditur; quia sine septem uirtutibus perfici non potest. [b 1Kb] In septem uero septenos unusquisque fidelis dilectionem proximi extendit, dum quibuscumque modis necessitates aut aduersitates proximis euenire possunt, eisdem modis et ipse ad superueniendum paratus existit: uerbi gratia, dum esurienti, nudo, hospiti, egenti, in carcere posito, que sunt necessaria ministrat: dum dolentem consolatur, dum iracundum uerbo temperat, dum odium in corde gerentem pacificat, discordantesque ad pacem reducit:  dum eum qui in peccatis iacet, ad penitentiam prouocat: dum ad uitam eternam quoscumque potest, secum trahere studet: et ut breuiter dicam, quibus modis uult ut ei salubriter ab alio subueniatur, eisdem et ipse quibuscumque potest, subuenire paratus est. Ad septem autem septenos si unum adiungas, quinquaginta fiunt: similiter et ad dilectionem proximi, si unius Dei dilectionem adiungas, tota caritas integra atque perfecta in te efficitur.

Altitudo uero arce in triginta cubitos exaltata est, [a 1Kb] quia ille utilem spem possidet, qui a fide sancte Trinitatis, sicut nobis ab apostolis tradita est, atque ceteris documentis, neque opere, neque credulitate discordat. Qui enim spem sine recta fide de uita eterna possidenda sibi usurpat, sine dubio semet  ipsum decipit; quia sine fide impossibile est placere Deo . Altitudo itaque arce a magna longitudine 522 et latitudine exoriebatur, et in cubito sursum consummabatur; quia caritas que ex fide nascitur, in magna latitudine erga proximorum curam semet ipsam extendit. Sursum uero in cubito consummatur; quia omnis spes fidelium atque desiderium ad unius Dei uisionem tendit.

Quod autem Ne ad iussionem Domini ex omnibus animantibus mundis et immundis masculos et feminas introduxit in arcam , significat quod mali et boni in Ecclesiam introducerentur. Sed de mundis septena, et septena: de immundis uero bina et bina, masculus et femina in arcam introierunt; per munda namque animalia electi, per immunda  uero reprobi designantur. Munda itaque animalia in septimo numero ponuntur; quia illi soli electi sunt, qui per gratiam Spiritus sancti ab operatione donorum eiusdem Spiritus sancti alieni non sunt: reprobi uero in secundo numero ponuntur; quia solo corpore et anima in Ecclesia consistunt, mente uero extra Ecclesiam sunt.

In sequentibus quoque scriptum est: Quia aperiens Ne fenestram arce quam fecerat, dimisit coruum, qui egrediebatur et non regrediebatur, donec siccarentur aque super terram . Per coruum auem nigerrimam Iudei infidelitate tenebrosi designantur. Ne igitur de arca coruum emisit; quia Dominus noster iehsu Christus a consortio sancte Ecclesie populum Iudeorum separauit. Post coruum  emisit columbam, que cum non inuenisset, ubi requiesceret pes eius, reuersa est ad eum in arcam. Secundo emisit columbam ex arca, que uenit ad eum ad uesperam, portans ramum oliue uirentibus foliis in ore suo. Tertio emisit columbam, que non est reuersa ultra ad eum. Per columbam sepe Spiritus sanctus figuratur, eo quod in columbe specie super Dominum descenderit .

Sed querendum nobis est quid significet trina emissio columbe et bina reuersio. Tres emissiones tria tempora significant: primum ante Legem, secundum sub Lege, tertium sub gratia. In hoc uero  loco Ne Deum, arca autem celestem Dei habitationem designat. Ne primo columbam ex arca emisit; quia Deus omnipotens sanctis uiris, qui ante Legem fuerunt, gratiam Spiritus sancti dedit: et qui Legem non habebant, diuina precepta que postea data sunt, per donum Spiritus sancti impleuerunt. Sed columba non inuenit ubi pes eius requiesceret; quia non solum cetere gentes, sed et ipsi Iudei in Aegypto positi in tantum culturam Dei reliquerunt, ut eo tempore quo Moyses natus est, pene nullus inueniretur in quem Spiritus sanctus habitare dignaretur: et quodammodo gratia Spiritus sancti ad eum rediit, a quo missa est, cum homines peccatores deseruit.

Secundo emisit Ne columbam ex arca; quia Deus  gratiam Spiritus sancti hominibus Legem puro corde seruantibus dedit. uespere autem quo columba ad Ne rediit, tempus quo Christus natus est, designat. De hoc tempore Dominus dicit in Euangelio: Lex et prophete usque ad Ioannem ; quia postquam Euangelium cepit predicari, circumcisio et multe obseruationes legales nichil profuerunt. Quamdiu Legis obseruatio Deo placuit, tamdiu homines Legem seruantes Spiritus sancti gratia comitauit: et sicut columba ad uesperam ad Ne rediit, ita et Spiritus sancti gratia Iudeos infideles deserens, quodammodo ad eum a quo fuerat missa, reuersa est. Per ramum uero oliue Legem possumus intelligere, uel accipere: per folia autem uirentia, eos qui per Legem salui facti sunt. Columba igitur  ramum oliue cum uirentibus foliis in ore suo detulit, cum Spiritus sancti gratia eos, quos per Legem saluauerat, quodammodo Deo obtulit.

Tertio Ne columbam ex arca emisit, quando fidem Euangelii seruantibus gratiam Spiritus sancti dedit. Que non est reuersa ultra ad eum; quia fides Euangelii tamdiu cum electis manebit, usque dum ueniente Domino ad iudicium, electi qui in hoc mundo inuenientur, rapientur coram Domino in era, et sic semper cum Domino erunt .

Ad demonstrandam uero apertius secundi sigilli apertionem, de tribus patriarchis pauca dicamus. In Genesi scriptum est, quia tentauit Deus Abraham, et dixit ad eum: Tolle filium tuum, quem diligis,  Isaac, et uade in terram uisionis, et offeres eum ibi in holocaustum super unum montium, quem dixero tibi . Abraham uero de nocte consurgens, strauit asinum suum, ducens secum duos iuuenes, et Isaac filium suum. Abraham Christum secundum diuinitatem: Isaac autem hominem, quem Christus assumpsit, designat: per asinum uero apostoli designantur. Abraham igitur de nocte surrexit; quia Filius Dei, mundo in tenebris ignorantie posito, ex Maria uirgine nasci dignatus est: strauit asinum suum, quando apostolis suis mandata Euangelii [b 1Kb] tradidit: per duos uero iuuenes duo precepta caritatis  designantur. Duos iuuenes secum duxit; quia duo precepta caritatis discipulis suis arctius et frequentius tradidit: duxit et Filium suum, quia hominem quem assumpsit, ad moriendum pro genere humano tradidit, sicut ipse dixit in Euangelio discipulis suis: Ecce ascendimus Hierosolymam, et consummabuntur omnia, que scripta sunt per prophetas de Filio hominis. Tradetur enim gentibus, et illudetur, et flagellabitur, et conspuetur: et postquam flagellauerint, occident eum, et die tertia resurget .

Die autem tertia eleuatis oculis, uidit locum procul. Tres dies tres decades annorum, terque binos menses designant, quo spatio temporum Christus in mundo conuersatus dicitur. Locus uero Hierusalem  designabat, in qua passus est Christus. Sed cur locum se procul uidisse dixit, cum quotidie in templo predicaret; quia quamuis Iudei prope essent corpore, propter incredulitatem tamen longe ab illo recesserant.

Dixitque Abraham pueris suis: Exspectate hic cum asino: ego et puer illuc usque properantes, postquam adorauerimus, reuertemur ad uos . Similiter et Christus exspectare discipulos suos iussit, usque dum resurgens reuerteretur ad eos, cum diceret: Omnes uos scandalum patiemini in me in ista nocte, postquam autem resurrexero, precedam uos in Galileam . Et cum comprehenderetur, dixit Iudeis: Si ergo me queritis, sinite hos abire .

 Tulit igitur Abraham ligna holocausti, et imposuit super Isaac filium suum: ipse uero portabat in manibus ignem et gladium. Diximus superius per ligna peccata nostra fuisse designata: ligna ergo Isaac 523 portauit; quia peccata nostra Christus pertulit in corpore suo super lignum; ut peccatis mortui iustitie uiuamus. Per manus uero Abrahe potestas Domini nostri Iesu Christi intelligitur; in eius namque potestate fuit ut moreretur, et ut non moreretur, si uellet, sicut ipse ait: Potestatem habeo ponendi animam meam, et potestatem habeo iterum sumendi eam . Per ignem autem passio, per gladium eius mors intelligitur.

Cum uenisset ad locum, edificauit altare, et desuper ligna composuit. Cumque colligasset Isaac filium  suum, posuit eum in altari super struem lignorum. Per altare crux intelligitur: crucem ergo Filius Dei edificauit, in qua homo quem assumpserat, immolaretur; quia ipso permittente factum est. Super altare uero ligna composuit, et super ligna posuit Isaac filium suum colligatum; illud namque quod suffocare uolumus, nobismet ipsis supponimus, ut pondere nostro suffocetur, et pereat: similiter et Redemptor noster ligna, id est, peccata nostra in cruce pendens sibi supposuit; ut pondere suo atque uirtute suffocarentur ac delerentur. uincula autem Isaac afflictionem Domini in cruce designauerunt.  Ea uero que angelus ad Abraham locutus est, ad hanc expositionem non pertinent.

Leuauit Abraham oculos, uiditque arietem inter uepres herentem cornibus, quem assumens obtulit holocaustum pro filio. Aries Christum signauit: per duo cornua duo precepta caritatis designantur: per uepres Iudei. Christus igitur inter uepres herebat cornibus; quia Iudeos ut fratres diligens, et sciens quia gentium uocatio Iudeorum esset perditio; noluit primo fidem Euangelii gentibus tradere, sed mittens ad predicandum discipulos suos, precepit eis dicens: In uiam gentium ne abieritis, et in ciuitates Samaritanorum ne intraueritis: sed ite potius ad oues perditas domus Isrel . Et mulieri Chananee dixit: Non sum missus, nisi ad oues  que perierunt domus Isrel ; et iterum: Non est bonum sumere panem filiorum, et mittere canibus .

Abraham autem a uepribus arietem abstraxit, atque in holocaustum pro filio obtulit; quia Pater Filium, et ipse Filius semet ipsum ab amore impiorum Iudeorum separauit, atque hominem quem assumpsit, pro salute humani generis in holocaustum obtulit.

De eodem uero Isaac scriptum est, quia habuit duos filios, Esau et Iacob. Esau uenator fuit, et homo agricola: Iacob uero simplex habitabat in tabernaculis. Per Esau populus Hebraicus, per Iacob uero populus gentium designatur. Isaac autem utriusque genitor typum Domini tenuit, qui utrumque populum,  et illum per Legem, et istum per fidem filios sibi fecit. Esau agricola erat; quia Iudeorum populus pro terrenis commodis Deo seruiebat. Non enim dictum est ad illos: Si pauperes fueritis spiritu, si mites, si pacifici, si misericordes, si persecutiones pro nomine meo sustinueritis; beati eritis, et merces uestra copiosa erit in celis: sed dictum est ad illos: Si custodieritis mandata mea, et iudicia mea seruaueritis, dabo uobis pluuias temporibus suis, et terra proferet germen suum, et pomis arbores replebuntur, et cetera que ad delicias seculi pertinent . Fuit etiam Esau uenator, quia per effusionem sanguinum arietum, hircorum atque uitulorum Deum placare consueuerat: Iacob autem simplex habitabat in tabernaculis; quia electi [a 1Kb] ex  gentibus sola fide, bonaque uoluntate Deo placere studuerunt. Per tabernacula uero siue diuersas Ecclesias, in quibus per uniuersum orbem una Ecclesia catholica diuisa est, siue diuersos ordines possumus intelligere.

Isaac diligebat Esau, eo quod de uenationibus illius uesceretur: sed Rebecca diligebat Iacob. Isaac, sicut diximus, in hoc loco typum Domini tenet: per Rebeccam autem prescientiam Dei possumus intelligere. Isaac igitur diligebat Esau, eo quod de uenationibus illius uesceretur; quia Deus diligebat populum Iudeorum, eo quod assiduis eorum oblationibus  placaretur: mater uero diligebat Iacob, quia sciens Deus populum gentium multo meliorem fore, quam populum Iudeorum, per prescientie sue gratiam multo amplius eum diligebat. Esau cum in uenatione moraretur, ut de agrestibus animalibus cibos patri exhiberet, quatenus ab illo benediceretur, mater Iacob ad percipiendam benedictionem patri applicuit; quia cum populus Iudeorum obseruationibus legalibus deditus esset, atque ad fidem Christi percipiendam tardius occurreret; mater gratia populum gentium, eo quod fidem Christi cum auiditate suscepisset, ad percipiendam benedictionem, que Iudeis debebatur, Deo obtulit. Qualiter autem ipse populus gentium hoc benedictionis donum promeruit, testantur opera Iacob per significationem, que pro benedictione percipienda  egisse describitur.

Dixit igitur Rebecca filio suo Iacob: Affer mihi duos hedos optimos, et faciam ex eis escas patri tuo, quibus libenter uescitur; et benedicet tibi coram Domino, antequam moriatur . Abiit et attulit, deditque matri. Parauit illa cibos, sicut nouerat uelle patrem illius, et uestibus Esau, quas apud se habebat domi, induit eum, pelliculasque hedorum circumdedit manibus, et colli nuda protexit, deditque pulmentum, et panes quos coxerat, tradidit. Per duos hedos confessionem peccatorum populi gentilis, et penitentiam, possumus intelligere. Duos ergo hedos optimos Iacob matri obtulit; quia per confessionem peccatorum et penitentiam, que uia est ad fidem euntibus, populus gentilis ad  eamdem fidem percipiendam properauit. Qui hedi optimi dicuntur fuisse; quia ualde acceptabilis Deo est penitentia peccatoris cum abrenuntiatione uitiorum, sicut ipse Dominus noster dicit in Euangelio: Gaudium est in celo super uno peccatore penitentiam agente, quam super nonaginta nouem iustis, qui non indigent penitentia ; per unum peccatorem populum gentium, per nonaginta uero nouem iustos Iudeos intelligi uolens. Qui iusti ideo dicuntur, quia propter obseruationem Legis iustos se falso putabant; nam ad eosdem iustos Dominus loquitur, dicens: ue qui iustificatis uos coram hominibus, Deus autem nouit corda uestra . Qui in imperfecto numero ponuntur, quia nullum ad perfectum adduxit Lex .

 Per escas autem delectabiles, que Isaac ad sumendum ex duobus 524 hedis preparate sunt, penitentie opera debemus intelligere. De iis escis loquitur Ioannes Baptista, dicens: Facile fructus dignos penitentie . Per uestes uero ualde bonas, quas Esau, id est, Iudei domi reliquerant, optima precepta Legis possumus accipere, ut est illud, Diliges Dominum Deum tuum ex toto corde tuo, et ex tota anima tua, et proximum tuum sicut te ipsum ; et multa alia, sine quibus nullus iustus esse potest. He sunt optime uestes, quas Iudei domi, id est, in ueteri Testamento reliquerant, eo quod ea  obseruare nollent: iis populus gentilis indutus et ornatus, ad Deum Patrem cum cibis operum bonorum perrexit. Cum cibis autem et panes detulit. Per panem sepe uerbum Dei designatur, quia ille congruenter ad Deum Patrem cum cibis operum bonorum pergit, qui et alios quoscumque potest, ad bona opera agenda admonere non desinit.

Sed et illud nobis querendum est, cur mater pellibus hedinis manus Iacob et colli nuda protexerit. Pellis namque cum ab hedo subtrabitur, caro apparet; unde delectabiles cibi confici possunt: similiter et ab unoquoque peccatore cum uitia detrahuntur, bona nature cum ratione apparent, [a 1Kb] que si fide decoquantur, delectabiles cibi ex bono nature Deo preparantur. Per collum igitur, eo quod in collo  sepe superbia appareat, possumus elationem mentis intelligere: per manus uero opera designantur. Collum ergo unusquisque fidelis pellibus hedinis circumdat, cum ad mentis elationem deponendam, et humilitatis sue custodiam peccata preterita ante oculos mentis reuocare non desinit. Manus circumdat, cum ne in bonis operibus extollatur, peccata preterita ante oculos mentis sepe reducit.

Postquam Isaac cibum sumpsit, obtulit ei Iacob etiam uinum. Si per cibum actiue uite opera designantur, possumus per uinum, quod mentes hominum alienat, contemplatiuam uitam accipere, que ab amore seculi mentes quorumdam electorum insensibiles reddit. Cibo igitur potuque sumpto, Isaac Iacob benedixit; quia illi benedictionem celestis patrie  a Deo percipiunt, qui eum usque ad finem uite sue bonis operibus placare student.

Idem uero Iacob cum fugeret Esau fratrem suum, uenit ad quemdam locum: cumque supposuisset capiti suo lapidem, dormiuit illic; uiditque in somnis scalam ad caput suum a terra usque ad celum erectam, et Dominum innixum scale, angelos quoque Dei ascendentes et descendentes per eam . Per lapidem [b 1Kb] Christus intelligitur, fundamentum uero nostrum Christus est, de quo Apostolus dicit: Fundamentum enim aliud nemo potest ponere preter id quod positum est, quod est Christus iehsu . Caput igitur super lapidem ponimus, si ex bonis operibus parietem nostrum super Christum edificamus.

 Concordat huic sensui uisio scale; duo namque ligna scale maiora, que sunt ex utraque parte, atque ab inferioribus ad superiora eriguntur, duo precepta caritatis designant. Per gradus uero qui in transuersum ex utraque parte illis duobus lignis inseruntur, cetere uirtutes designantur. Et sicut duo ligna nisi a gradibus, et gradus nisi a duobus lignis contineri non possunt: ita et caritas sine ceteris uirtutibus, et cetere uirtutes sine caritate esse non possunt. Et quemadmodum diuersi gradus nisi in duobus lignis maioribus ex utraque parte inserantur, ascensum hominibus prebere non possunt:  [a 1Kb] ita et cetere uirtutes, nisi ex dilectione Dei et dilectione proximi nascantur, ad celum ire uolentibus ascensum prebere non possunt, sicut dicit Ioannes apostolus: Qui enim non diligit fratrem suum quem uidet, Deum quem non uidet, quomodo potest diligere ? Et sicut scala ex una parte terram, ex altera celum tangere uisa est: ita et caritas ab inferioribus proximis, a superioribus uero Deo coniungitur. Unde et angeli Dei per eam ascendentes et descendentes monstrati sunt; quia sanctos Dei, qui per angelos designantur, aliquando amor Dei per contemplationis gratiam ad excelsa subleuat, aliquando amor et cura proximorum ad inferiora reducit. Dominum autem innixum scale uidit; quia quicumque per iter uirtutum ad Dominum conscendere  satagunt, postquam uiam sui itineris finierunt, Dominum omnium bonorum auctorem, premiorumque largitorem inueniunt, cum quo sine fine gaudebunt.

Cum uero idem Iacob reuerteretur de Mesopotamia Syrie, uenissetque ad Iordanem, transductis omnibus que ad se pertinebant, remansit solus. Et ecce uir luctabatur cum eo usque mane. Cumque uideret quod eum superare non posset, tetigit neruum femoris eius, et statim emarcuit, dixitque ei: Dimitte me, iam enim ascendit aurora. At ille respondit: Non dimittam te, nisi benedixeris mihi. Et ait illi: Quo uocaris nomine? Respondit ei: Iacob. At ille dixit: Non uocaberis ultra Iacob, sed Isrel erit nomen tuum . Per Iacob hoc in loco  quilibet peccator et penitens designatur. Quod uero angelus cum Iacob [b 1Kb] in figura Domini luctabatur, et ille cum angelo, illud significat quod Dominus dicit in Euangelio: Regnum celorum uim patitur, et uiolenti rapiunt illud . Qui sunt autem uiolenti, nisi peccatores et penitentes? Qui cum se uident pro sceleribus suis mortis perpetue esse reos, tamdiu ianuam paradisi precibus pulsant, usque dum eis aditus regni celestis aperiatur. Iacob ergo cum Domino luctatur quando quilibet peccator pertimescens penas ignis eterni, tamdiu in precibus persistit, usque dum ei misericordia diuina succurrat, sicut sequentia manifestant.

Qui cum uideret quod eum superare non posset, tetigit neruum femoris eius, et statim emarcuit. Et  quia libido ex femore nascitur, per neruum femoris, uoluptates carnales intelligi possunt. Neruum igitur femoris peccatoris Dominus tetigit, cum omnia desideria carnalia, ex quibus peccata oriuntur, exstinxit; quia fieri non potest, ut a peccatis abstineamus, quamdiu in uoluptatibus carnalibus resoluti iacemus. Dixit igitur angelus ei, uidelicet ille qui in persona Domini cum eo luctabatur: Dimitte me, iam enim ascendit aurora ; ac si dixisset:  Desine iam pro timore ignis eterni flere; quia iam tranquillitas, uitiis exstinctis, rediit, que te in perditionis foueam demerserant.

Et quia non satis prodest mala deserere, nisi bona agere studeamus, sequitur: Dixitque Iacob: Non dimittam te, nisi benedixeris mihi, 525 id est, a precibus non cessabo, nisi me uirtutibus ditaueris; ut qui usque modo secundum carnem uixi, amodo secundum spiritum uiuam. [c 1Kb] Dixitque ei: Quod est nomen tuum? Respondit ei, Iacob; dixitque ei: Non uocaberis ultra Iacob, sed Isrel erit nomen tuum, id est: Non uocaberis ultra supplantator uitiorum, sed uocaberis uir uidens Deum: et qui ante flebas, ne in infernum demergereris, nunc flebis, eo quod aliquo tempore a uisione omnipotentis Dei elongeris, dicens cum  Psalmista: Heu mihi, quia incolatus meus prolongatus est !

Idem etiam Iacob post luctationem quam cum Angelo gessit, uno pede claudicasse dicitur: qui uero claudicat, super sanum pedem totus innititur, altero paulisper terram tangens. Duo igitur pedes duorum alimentorum genera designant; sunt namque alimenta corporis, sunt et anime. Alimenta corporis sunt cibi, potus, uestimenta: alimenta uero anime sunt Dei uerbum, opera bona. Unusquisque igitur fidelis si uno pede paulisper terram tangit, super alterum totus innititur; quia iis que sunt mundi tantummodo ad necessitates corporis subleuandas utitur, sicut dicit Apostolus: Habentes autem uictum et uestitum, iis contenti simus . In ea uero que ad salutem anime pertinent, totus incumbit; ne aliquando a uia Dei, que salus anime est, deuiet. Ad apertionem secundi sigilli demonstrandam pauca de multis diximus, nunc ordinem persequamur.

Sequitur: Audiui secundum animal dicens: ueni et uide; id est, intellige spiritualiter, que a patriarchis facta cognouisti. [d 1Kb] Et ecce equus rufus: et qui sedebat super illum, datum est ei ut sumeret pacem de terra, et ut inuicem se interficiant. Et datus est illi gladius magnus. Per equum rufum iusti, qui post diluuium usque ad Legem fuerunt, designantur. Et quia rufus color aureo colori parumper appropinquat, ueluti si aureo colori sanguineum admisceas; non incongrue sancti uiri, qui ante Legem fuerunt,  huic colori comparantur; eo quod et sapientia claruerint, que per aurum figuratur, et in persecutionibus et aduersis constantes fuerint, que per sanguinem figurantur. Sessor uero huius equi Dominus est, qui in sanctis suis habitat. Huic sessori datum est ut pacem sumeret de terra. Si pax bona est a Deo, de terra quomodo sumpta est? Sed est pax bona, et est pax mala. Pacem malam filii Dei ante diluuium cum filiis hominum habuerunt, quando  filias eorum acceperunt, et suas eis dederunt ; ideoque cum illis aquis diluuii deleti sunt. Sed et filiis Isrel precepit Dominus ut fedus non inirent cum Chananeis, neque filias eorum acciperent, nec filias suas illis darent . Nam de pace bona et mala Psalmista loquitur, dicens: Cum electo electus eris, et cum peruerso peruerteris . Hanc ergo pacem Deus de terra sumpsit, quando iustos homines ab impiis separauit mente, non corpore. Et ut inuicem se interficiant. A quibus pax ablata est, consequens est, ut alius ab alio interficiatur; nam sepe iusti iniustos, et iniusti iustos interficiunt, sicut Aram frater Abrahe secundum traditionem Iudeorum in igne Chaldeorum, eo quod ignem adorare noluerit, mortuus  est: sicut Abraham quatuor reges pro suis impietatibus cum exercitibus interfecit: sicut filii Iacob qui pro stupro sororis omnes Sichimitas interfecerunt. Per gladium autem magnum aquas diluuii accipere possumus, quibus omnis mundus deletus est. Possumus etiam per gladium magnum exterminium quinque ciuitatum intelligere, quarum habitatores igne et sulphure perierunt, eorumque terram, que cum ipsis in abyssum demersa est.

Et cum aperuisset sigillum tertium. Sigilli tertii apertio ad Legem et ad eos qui sub Lege fuerunt pertinet. Ad demonstrandum ergo tertii sigilli apertionem, placuit ut pauca de Moyse, et de iis que in Lege irrationabilia esse uidentur, dicamus. In Exodo scriptum est quod cum natus esset Moyses, absconditus  est mensibus tribus a parentibus suis; postea uero fecit ei mater fiscellam scirpeam, et liuit eam bitumine ac pice, et posito intus infante, posuit eum in carecto ripe fluminis . Moyses Christum figurabat: per menses autem tres quibus absconditus est Moyses, tria tempora designantur: unum ante diluuium: secundum post diluuium usque ad Moysen: tertium a Moyse usque ad aduentum Domini. [a 1Kb] In his tribus temporibus homines aduentus Christi secundum carnem latuit; a perfectis tamen predictus est. Per fiscellam uero scirpeam beata uirgo Maria designata est: mater ergo fiscellam scirpeam, in qua Moyses poneretur, preparauit; quia sapientia Dei, que est Filius Dei, beatam et gloriosam Mariam semper uirginem elegit, in cuius intemerato  utero hominem, cui per unitatem persone coniungeretur, formaret. Per bitumen uero quod ab aquis solui non potest, uirginitatem beate Marie, que nullo estu carnali uiolari potuit, intelligere possumus: per picem autem, que [b 1Kb] custos est uini, humilitatem custodem ceterarum uirtutum. De qua ipsa loquitur dicens: Quia respexit humilitatem ancille sue; ecce enim ex hoc beatam me dicent omnes generationes . Per flumen uero mundus: per carectum in quo Moyses positus est, Iudei designantur; nam in sequentibus in papyrione a filia  Pharaonis inuentus fuisse legitur. Eamdem significationem habet carectum in hoc loco, quam et papyrus; nam carectum manus attrectantium uulnerare solet, ex papyro autem antiquitus libri conficiebantur. Per carectum ergo Iudei designantur, qui prophetas, medicos uidelicet spiritales, qui uulnera eorum sanare cupiebant, interfecerunt. Iidem etiam et per papyrum designantur, eo quod in scripturis sibi a Deo traditis gloriarentur, quas legebant, et non custodiebant. [c 1Kb] Filia uero Pharaonis uidelicet diaboli populum ex gentibus figurauit. Filia ergo Pharaonis Moysen a papyrione sustulit ; quia Ecclesia ex gentibus fidem Christi suscipiens, eumdem Christum a Iudeis credere nolentibus abstulit.

Postea cum idem Moyses oues Iethro cognati sui  pasceret, apparuit ei Dominus in igne flamme rubi, et uidebat quod rubus arderet, et non combureretur . Possumus per rubum qui flammas ex se producebat, et non comburebatur, beatam uirginem Mariam intelligere, que Filium Dei ex suo utero protulit, et uirginitatem non amisit: sed propter ea que sequuntur, per rubum Christum esse intelligendum 526 existimo, secundum quod homo est. Flamma uero rubi eius diuinitatem figurauit. Rubus ergo ardebat, et non comburebatur; quia Filius Dei hominem assumens, sicut eius diuinitas non est mutata in humanitatem, ut amitteret quod erat; sic nec eius humanitas per diuinitatem ardens, non est absumpta ita a diuinitate, ut amitteret humanitatem: sed ex duabus substantiis humanitatis atque deitatis  unus Christus permansit et permanet, sicut scriptum est: perfectus Deus, perfectus homo, ex anima rationali et humana carne subsistens .

Locutusque est Dominus ad Moysen de medio flamme rubi: Ne appropies huc, solue calceamentum de pedibus tuis; locus enim in quo stas, terra sancta est. uidens uidi afflictionem populi mei, qui est in Aegypto, et gemitum eius audiui, et descendi liberare eum. Sed ueni, mittam te ad Pharaonem, ut educas filios Isrel de terra Aegypti . Et post pauca: Dixitque Moyses ad Dominum: Quis ego sum, ut uadam ad Pharaonem, et educam filios Isrel de Aegypto ? Et in sequentibus de filiis Isrel loquitur ad Dominum, dicens: Non audient uocem meam, sed dicent: Non  apparuit tibi Dominus ; et iterum: Obsecro, Domine, mitte quem missurus es . Hec uerba demonstrant Moysen inuitum obedisse mandatis Domini; ut educeret filios Isrel de terra Aegypti: sed querendum nobis est, cur tantus uir Domini preceptum inuitus exsecutus sit. uerum hanc eius pertinaciam spiritaliter intelligere debemus; dicit enim Apostolus: Hec autem omnia in figura contingebant illis: scripta sunt autem ad correptionem nostram, in quos fines seculorum deuenerunt . Per Moysen igitur in hoc loco apostoli designantur;  in initio namque predicationis euangelice apostoli scientes electionem gentium reprobationem esse Iudeorum, nolebant gentibus doctrinam Euangelii tradere, ut de potestate diaboli eruerentur. Unde et Dominus in uisione quadrupedum atque reptilium Petrum, [a 1Kb] cur gentes despiceret, reprehendit dicens: Quod Deus purificauit, tu commune ne dixeris . Ad hunc igitur sensum pertinet illud, quod Dominus dixit ad Moysen: Ne appropinques huc, solue calceamentum de pedibus tuis; locus enim in quo stas, terra sancta est , ac si alicui ex magnis apostolis Dominus dixisset: Quamuis mortuos suscites, quamuis umbra corporis tui egrotos sanes; in nullo tamen te mihi comparare audeas: quia magna que agis, non sunt de te, sed ego  operor per te. Calceamenta autem pedes muniunt, ne terram tangant: per terram uero gentes designantur. Solue, inquit, calceamentum de pedibus tuis; id est, aufer odium et despectionem gentium de corde tuo. Locus enim in quo stas, terra sancta est: id est, mundus in quo habitas, meo sanguine redemptus est.

Et in sequentibus dixit Dominus ad Moysen: Quid est quod tenes in manu tua? At ille dixit: uirga. Ait illi: Proiice eam in terram. Quam cum proiecisset, uersa est in colubrum, ita ut fugeret Moyses, dixitque ei Dominus: Apprehende caudam eius; quam cum apprehendisset, uersa est in uirgam . Per uirgam Iudei designantur. Moyses uirgam in manu tenebat, quia apostoli populum Iudeorum per amorem in corde tenebant, totaque uirtute laborabant  ut eos per doctrinam sue predicationis ad salutem perducerent. Proiecit Moyses uirgam de manu, quia apostoli uidentes Iudeos in Christum nullo modo uelle credere, amorem eorum a cordibus suis proiecerunt. Per colubrum uero diabolus designatur. uersa est igitur uirga in colubrum, quia Iudei ex predicatione apostolorum deteriores effecti, qui ante dicebantur populus Dei, facti sunt filii et membra diaboli. Fugit Moyses, quia apostoli, relictis Iudeis, transierunt ad gentes. Per caudam uero, que finis est corporis, Iudei qui in fine mundi nascituri sunt, designantur. Moyses igitur caudam serpentis apprehendit, atque in uirgam uersa est; quia predicatores sancti in fine mundi Iudeos quodammodo apprehendent; cum per eorum doctrinam ad  fidem Christi conuertentur, atque ex filiis diaboli efficientur filii Dei.

Nam et illud, quod precipiente Domino, Moyses manum in sinum misit, et leprosam retraxit, et iterum misit, et sana effecta est; eamdem significationem habet: per manum namque Moysi Iudei designantur. Manum Moyses in sinum misit; quia Apostoli Iudeorum salutem desiderantes, eis doctrinam fidei predicare non cessabant. Moyses manum retraxit, et leprosam inuenit; quia Iudei ex predicatione apostolorum multo peiores effecti, in pessimam lepram incredulitatis atque blasphemiarum delapsi  sunt. Moyses iterum manum in sinum misit, et sanam retraxit; quia predicatores sancti in fine mundi Iudeos in sinum recipient, cum eis fidem Christi predicabunt, eosque ad sanitatem, quam amiserant, reducent.

In sequentibus quoque scriptum est, quod cum reuerteretur Moyses in Aegyptum, occurrit ei Dominus, et uolebat interficere eum. Tulit illico Sephora acutissimam petram, et circumcidit carnem preputii filii sui, tetigitque pedes eius, et dixit: Sponsus sanguinum tu mihi es . Et dimisit eum, postquam dixerat: Sponsus sanguinum tu mihi es, ob circumcisionem. Si Dominus occidere uoluit Moysen, quare non fecit quod uoluit, cum Psalmista dicat: Omnia quecumque uoluit Dominus, fecit . Sed uoluntas sepe pro comminatione  ponitur: comminatus est igitur Dominus Moysi mortem, eo quod incircumcisum filium ferret, sicut ad Abraham loquitur, dicens: Omnis anima ex uobis que circumcisa non fuerit, peribit de populis suis . Sed ista pretermittentes, ad spiritalem intelligentiam recurramus. Moyses in hoc loco eos qui ex gentibus crediderunt, designat; in initio namque fidei apostoli et ceteri predicatores considerantes imbecillitatem gentium fidem Christi suscipientium, noluerunt eis austeriora Christi precepta primum tradere; ne forte territi non auderent ad fidem Christi suscipiendam accedere. Hec ita esse apostolus Paulus demonstrat, qui eis qui ex gentibus crediderant, per epistolam loquitur, dicens: Tamquam paruulis in Christo lac uobis potum dedi, et non  escam; nondum enim poteratis, sed nec adhuc quidem potestis; adhuc enim estis carnales . Sed et apostoli eis, qui apud Antiochiam in Christum crediderant, mandauerunt dicentes: Placuit Spiritui sancto et nobis nichil imponere uobis oneris, nisi ut 527 abstineatis uos ab escis, que idolis immolantur, et a fornicatione, et suffocato, et sanguine. Comminatus est igitur Dominus Moysi mortem, eo quod carnem preputii filii sui circumcidere dissimularet: quia credentibus ex gentibus, eo quod tepidi essent in caritate, Dominus mortem comminatus est; cum eis precepta Euangelii sui anteposuit, ubi scriptum est: Arcta et angusta uia est, que ducit ad uitam; [b 1Kb] et pauci sunt, qui uadunt per eam. Lata et spatiosa uia est, que ducit ad mortem; et multi sunt, qui uadunt  per eam ; et iterum: Qui non baiulat crucem suam, et sequitur me, non est me dignus ; et multa alia que de resecatione uitiorum in Euangelio, et in dictis apostolicis inueniuntur.

Per petram uero Christus intelligitur, acumen autem petre dura precepta Euangelii. Tulit igitur Sephora acutissimam petram, et circumcidit carnem preputii filii sui; quia Ecclesia cernens filios suos nullo modo posse perfectam consequi salutem, nisi omnia desideria carnalia ab eorum corporibus exstirparet, tulit austeriora precepta Euangelii, et amputauit a corporibus filiorum suorum omnium nutrimenta  uitiorum. In pedibus uero finis est corporis: Sephora igitur post circumcisionem pedes filii sui tetigit; quia ille circumcisionem salutiferam percipit, qui in bono quod cepit, usque in finem uite perseuerat. Postquam autem Sephora pedes filii sui tetigit, iam non filium, sed sponsum uocat: sponsus uero Ecclesie Christus est. Sed et ipsa eius sponsa uocatur, sicut dicit Ioannes Baptista: Qui habet sponsam, sponsus est . Quem et sponsum sanguinum uocat; quia Christi sanguine est redempta. Filii ergo Ecclesie post circumcisionem uitiorum, et in bonis [a 1Kb] operibus uite consummationem iam non filii, sed sponsi uocantur; quia illi coniuncti sunt in celis per copulationem membrorum, qui sponsus Ecclesie in terra uocatur, et est.

 Et quoniam non possumus omnia que per Moysen in Aegypto gesta sunt, commemorare, pauca de iis que post egressionem Isrelitici populi ex Aegypto ab eis gesta sunt, ponamus. Filii igitur Isrel ut Pharaonem et Aegyptios euaderent, per medium sicci maris transierunt, et aque eis erant quasi pro muro a dextris et a sinistris . Similiter et populus gentium, ut diabolum omnesque eius satellites euaderent, per aquam baptismatis transierunt. Et qui antea erant filii diaboli, ex aqua et Spiritu sancto, qui per columnam ignis designabatur, renati effecti sunt filii Dei. Aqua ergo maris filios Isrel saluauit, Pharaonem uero cum omnibus satellitibus suis necauit; quia aqua baptismatis [b 1Kb] imaginem Dei saluat, peccata quibus seruierat, exstinguit:  diabolus autem unicuique exstinguitur, qui eum fideliter cum omnibus pompis eius abrenuntiat. Aque uero que pro muro eis erant a dextris et a sinistris, fidem designabant nostram, quam in baptismate percepimus, que murus est noster, ex utraque parte defendens nos et ab inuisibilibus hostibus et a uisibilibus.

Post transitum maris Rubri uenerunt in Marath, ubi aquas amaras inuenerunt, quas bibere non poterant. Et ostendit Dominus Moysi lignum, quod cum misisset in aquas, in dulcedinem uerse sunt . Per aquas amaras lex Moysi designatur: per lignum autem passionem Christi, eo quod in ligno crucis completa fuerit, debemus intelligere. Populus igitur qui ex Aegypto egressus est, aquas amaras  inuenit; quia Legem acceperunt, quam implere non potuerunt: sed gentibus ad fidem Christi uenientibus amaritudo Legis per passionem et resurrectionem Christi in dulcedinem uersa est, quia ab eis spiritaliter, non carnaliter intellecta est. Illud etiam quod in Elim duodecim fontes repererunt, et castra metati sunt iuxta aquas , eamdem significationem habet; per aquas namque duodecim fontium doctrina noui Testamenti designatur, que a duodecim  fontibus, id est, a duodecim apostolis per uniuersum mundum emanauit: per septuaginta autem palmas uetus Testamentum designatur, [c 1Kb] eo quod per interpretationem Septuaginta interpretum ad notitiam gentium usque peruenerit.

Iis nichilominus intermissis, pauca de iis que in Lege irrationabilia esse uidentur, dicamus. Precepit Dominus filiis Isrel: Non coques hedum in lacte matris sue ; et iterum: Non arabis simul in boue et asino; et non indues uestem, que ex lana linoque contexta est . Quid enim peccat quis, si hedum in lacte matris coquat? aut quid agricola delinquit, si cum bobus et asinis terram uomere scindat? aut quid offendit aliquis, si uestem ex lana linoque contextam induat? Sed spiritaliter  hec omnia intelligenda sunt; per hedum namque unusquisque peccator designatur: mater autem nostra primi parentes fuerunt, ex quibus omnes procreati sumus: lac uero matris uitia sunt, que de originali peccato processerunt; nisi enim originale peccatum fuisset, uitium nullum esset. De hoc matris lacte Psalmista loquitur, dicens: Ecce enim in iniquitatibus conceptus sum, et in delictis peperit me mater mea . Hedus igitur in lacte matris coquitur, dum quilibet peccator igne uitiorum usque ad diem mortis sue exuritur. Precepit ergo Dominus, ne coquatur hedus in lacte matris sue, id est, ut peccator non sinatur usque in diem mortis sue in peccatis permanere: sed ante diem mortis sue ad bona opera agenda reuocetur,  ne pereat.

Non arabis simul in boue et asino . Per bouem apostolos, ceterosque predicatores: per asinum populum Iudeorum possumus intelligere. Aramus uero, quando secundum traditionem sanctorum nosmetipsos in bonis operibus exercemus. In boue igitur et asino simul arat, quicumque doctrinam apostolorum, traditionesque Iudeorum simul seruare nititur. A qua doctrina Paulus apostolus Galatas reuocare studuit, cum diceret: O insensati Galate! quis uos fascinauit ueritati non obedire? Dico enim uobis, quoniam si circumcidamini, Christus uobis nichil prodest . Possumus etiam per bouem quemlibet sapientem predicatorem, per asinum uero stultum intelligere. Precipitur ergo ut non aretur  simul in boue et asino, id est, ut non copuletur stultus sapienti in predicationis officio. Hoc autem quod dicit: Non induas uestem ex lana linoque contextam , secundum superiorem sensum possumus intelligere; 528 per lanam namque, que uestis est ouium, doctrinam apostolorum: per linum uero, quod ex terra oritur, doctrinam Iudeorum possumus intelligere. uestem ergo induimus, cum nosmetipsos bonis operibus circumdamus: ex  lana autem linoque contexta utitur ueste, qui cum traditionibus apostolorum etiam traditiones Iudeorum uult obseruare.

Precepit etiam Dominus Moysi, ut si quis leprosus mundatus esset, ueniret ad sacerdotem, et offerret duos passeres sacerdoti. Ex quibus ille unum immolans, decurrere faceret sanguinem eius in aquas uiuentes, et intingens passerem uiuum in aquas, in quibus sanguinem immolati passeris decurrere fecerat, cum ligno cedrino, lana coccinea, et hyssopo aspergeret septies leprosum, et tunc rite mundaretur . Per sacerdotem Christus intelligitur: duo uero passeres duorum Testamentorum doctores intelliguntur: per aquas autem uiuentes precepta Euangelii designantur, de  quibus Dominus dicit in Euangelio: Qui credit in me, sicut dicit Scriptura, flumina de uentre eius fluent aque uiue . Aquas uiuas uocat, eo quod uitam eternam prestent facientibus ea. Per passerem igitur immolatum, sicut diximus, doctores Iudeorum, sacerdotes uidelicet, scribe et pharisei designantur. Sanguis uero, qui uitam passeri prestabat, spiritalis est intelligentia, que in obseruationibus Iudeorum latebat. Et sicut passer sine sanguine mortuus efficitur, ita et multe obseruationes Iudeorum, si spiritalis intelligentia defuisset, uane esse uiderentur. Postquam ergo sanguis passeris apparuit, atque in aquas uiuas decurrit, passer mortuus est; quia postquam spiritalis intelligentia, que in obseruationibus Iudeorum latebat, per gratiam  Domini nostri Iesu Christi manifestata est, quedam obseruationes legales nichil profuerunt: sed et ipsi qui propter custodiam Legis fidem Christi spreuerunt, secundum animam mortui sunt. Sanguis igitur passeris aquis uiuentibus admixtus est; quia omnis Scriptura, que ad nouum Testamentum [a 1Kb] pertinet, exemplis ueteris Testamenti spiritaliter intellectis repleta est. Per lignum uero cedrinum Pater, per hyssopum Filius: per lanam autem coccineam, que fulgorem ignis habet, Spiritus sanctus designatur. Iis tribus qui rite mundari uolebat, aspergebatur; quia nullus per aquam baptismatis a lepra peccatorum mundari potest, nisi sub inuocatione Patris et Filii et Spiritus sancti.

Sed si per hec tria Pater et Filius et Spiritus  sanctus designantur, cur passer uiuus quartus adiungitur? Per passerem namque uiuum predicatores noui Testamenti designatos fuisse diximus. Sacerdos ergo ligno cedrino, cocco, et hyssopo passerem uiuum adiungebat; quia Dominus noster iehsu Christus in inuocatione sui nominis, et Patris et Spiritus sancti adiungit ministerium sacerdotum, nosque a peccatis nostris, qui per leprosum designamur, per eorum inuocationem, et per aquam baptismatis abluit. Qui passer in aquis uiuentibus intingi iubetur; quia qui alios docet, in diuinis Scripturis doctum  esse oportet: nam si cecus cecum ducere tentauerit, ambo in foueam cadunt . Qui leprosus septies aspergi precipitur, quia nullius munditia sine donis septem Spiritus sancti perfecta esse potest. Quis enim sine timore Dei, sine pietate ceterisque uirtutibus saluus esse potest? Sed cum unusquisque a predicatoribus fidei qualiter uiuere debeat secundum mandata Dei docetur, septies aqua uiua aspergitur. Post emundationem uero leprosi passer uiuus in agro auolare sinebatur; quia predicatores sancti post expletum officium predicationis sue in agro patrie celestis auolare promerentur.

In alio quoque loco scriptum est; quia precepit Dominus Moysi, ut offerrent filii Isrel sacerdoti caprum emissarium, poneretque sacerdos manus super  caput eius, et confiteretur super eum peccata filiorum Isrel, et mitteret eum per hominem paratum, in desertum; ut portaret peccata filiorum Isrel in desertum. Ille autem qui caprum emissarium in desertum ducebat, non permittebatur in castra ingredi, nisi prius lauaret uestimenta sua . Eamdem ergo significationem habet sacerdos, quam et caper emissarius; significant enim Dominum nostrum Iesum Christum. Sacerdos igitur super caprum emissarium peccata filiorum Isrel confessus est; quia Filius Dei peccata generis humani super hominem quem assumpsit, posuit, ut pro eis ipse moreretur. Per desertum uero, cuius habitationem omnes deliciosi perhorrescunt, crux designatur, cunctis reis ualde horribilis. Duxit ergo homo paratus caprum  emissarium in desertum, quia Iudei qui ad hoc scelus perpetrandum [b 1Kb] presciti fuerant, Dominum nostrum Iesum Christum crucifixerunt. Illi autem qui caprum emissarium in desertum duxerat, preceptum est ut lauaret prius uestimenta sua, et sic ingrederetur in castra; quia Iudei interfectores Christi in castra Ecclesie ingredi non potuerunt, nisi prius aqua baptismatis abluerentur.

Et in Deuteronomio precepit Moyses filiis Isrel, dicens: Si transieris per agrum, et inueneris auem incubantem super pullos suos; ne teneas auem cum pullis suis, sed dimitte auolare auem in campum, et captos tene filios; ut longo uiuas tempore in terra, quam Dominus Deus tuus dederit tibi . Numquid [c 1Kb] dimissio auicule dies alicuius augere poterat?  Non, sed spiritualiter intelligendum est. Per auem unaqueque sancta anima designatur: per pullos autem eius bona opera intelliguntur. Nam sicut auis pullos suos sub alas congregat, ut eos fouendo nutriat; ita unaqueque sancta anima opera sua intra cordis secreta recondit, et ea semper augendo multiplicat et nutrit, ut ex iis mercedem plenissimam recipiat. Auem itaque cum pullis suis inuenimus, cum aliquem iustum pro suis bonis operibus amando amplectimur. Auem in agro auolare permittimus, cum eum quem diligebamus, per mortem ad regna  celestia conscendisse gaudemus: filios uero eius captos tenemus, si eius bona opera in mente retinemus, atque in eorum imitatione proficimus. Et in hoc longitudinem uite nobis acquirimus, que non nisi in celesti beatitudine constitutis datur. De apertione tertii sigilli pauca de multis diximus, nunc ordinem prosequamur.

 Audiui tertium animal dicens: ueni et uide; id est, intellige spiritaliter 529 [a 1Kb] Scripturam Legis. Et ecce equus niger, et qui sedebat super eum, habebat stateram in manu sua. Per equum nigrum doctores Legis possumus intelligere; nigredo enim equi siue obscuritatem Legis, quam docuerunt, siue duritiam designat. Nam et Moyses uelamen habebat super faciem suam, eo quod splendor uultus eius, id  est, spiritalis intelligentia in Lege a lippientibus oculis non posset uideri. Sessor autem equi Dominus est: statera uero equitatem iudicii legalis demonstrat, ut est istud: Animam pro anima, oculum pro oculo, dentem pro dente, pedem pro pede , [b 1Kb] et qualem inflixerit quis maculam, talem et sustinere cogatur.

 Et audiui uocem in medio quatuor animalium dicentem. Potest per uocem que facta est in medio quatuor animalium, uox Ecclesie accipi, Domini misericordiam implorantis. Bilibris tritici denario, et tres bilibres hordei denario, et uinum et oleum ne leseris. Magna sunt que protulit, et ualde obscura. Per triticum ex quo panis optimus conficitur, diuinam Scripturam possumus accipere, que est panis  animarum: due uero libre tritici duo Testamenta designant, quibus diuina Scriptura diuiditur. Ex iis duabus libris tritici magnam ciborum copiam nobis sancti patres preparauerunt, qui eam multipliciter exposuerunt: denarius autem Dominum designat. Bine ergo libre tritici denario copulantur; quia quod sancta scriptura loquitur, ad unius Dei omnipotentiam, magnitudinem, bonitatem, atque seueritatem pertinet; quidquid enim boni erga proximos agimus, de illo est, non de nobis. Per asperitatem uero hordei opera sanctorum designantur: que aspera quidem uidentur per operationem, sed spes ea suauia facit, sicut dicit Dominus: Iugum enim meum suaue est, et onus meum leue . Tres autem bilibres hordei sunt: non inconuenienter  ergo [c 1Kb] per senarium numerum, qui perfectus est, opera sanctorum designantur, quia perfectio sanctorum ex bonis operibus accrescit. Tres bilibres ergo hordei denario coniunguntur; quia quidquid boni electi in hoc seculo operantur, quidquid aduersi patiuntur, pro amore unius Dei omnipotentis agunt et patiuntur.

Aliter: per equum ii qui per Legem salui facti sunt, designantur: per ascensorem eius ipse dator Legis: per stateram uero equitas iudicii eius. Consequens  est ut per binas libras tritici et per tres bilibres hordei uetus Testamentum intelligamus: per binas ergo libras tritici duo precepta caritatis, que in Lege et prophetis specialiter commendantur, designantur, sicut Dominus dicit in Euangelio: In iis duobus mandatis tota Lex pendet et prophete . Et per tres bilibres hordei uetus Testamentum possumus accipere; eo quod in tres partes ab Hebreis diuidatur, in Prophetas, in Legem, in Hagiographa. Nec inconuenienter per hordeum, quod asperum habet corticem, uetus Testamentum designatur, [d 1Kb] propter asperitatem uidelicet preceptorum legalium. Nam sicut hordeum infra asperitatem corticis sui medullam continet, ex qua panis conficitur, ita et infra litteram ueteris Testamenti spiritalis intelligentia  continetur, ex qua a magistris Ecclesie panis doctrine spiritalis conficitur, ad nutrimenta fidelium proficiens; scribit enim apostolus Paulus quia nullum ad perfectum adduxit Lex, nullum scilicet eorum qui eam carnaliter intelligunt et operantur: eos uero qui eam spiritaliter intelligunt et operantur, ad perfectionis culmen sine dubio erigit . Tres ergo libre hordei duplicantur, ut ad senarium, qui perfectus est numerus, perueniant; cum uetus Testamentum a doctoribus Ecclesie primo historialiter, postea spiritaliter intelligitur, eiusque spiritalis intelligentia operibus impletur. Per denarium autem eterna uita designatur, sicut Dominus docet in Euangelio . Precatur igitur Dominum Ecclesia, et dicit: Bilibris tritici  denario, et tres bilibres hordei denario, id est, ii qui duo precepta caritatis secundum doctrinam Legis atque Prophetarum, patribus uidelicet ueteris Testamenti: similiter et eis qui uetus Testamentum spiritaliter intelligunt et operantur, id est, fidelibus Ecclesie, denarium uite eterne dignare largiri. Per austeritatem uero uini actiuam uitam, per pinguedinem olei contemplatiuam possumus accipere. Quod ergo dicit: uinum et oleum ne leseris, tale est ac si diceret: Eos qui tibi per actiue uite opera siue contemplatiue seruire studuerunt, ne leseris, cum ad iudicium ueneris.

 Sequitur: Et cum aperuisset sigillum quartum. Apertio sigilli quarti ad prophetas pertinet, qui aduentum Christi, passionem, et resurrectionem  eius, uocationemque gentium et aperto sermone, et per uarias figuras predixerunt: Saluator igitur noster quartum sigillum aperuit, quando intelligentiam prophetarum doctoribus Ecclesie prebuit. Sed de dictis prophetarum non est nobis necesse quidquam dicere, eo quod ab eisdem doctoribus expositi sint. Et quia non solum que a prophetis scripta sunt, sed et que ab eis gesta sunt, spiritalem habent intelligentiam, pauca de iis que per Dauid, Eliam et Eliseum gesta sunt, dicamus.

 In Regum uolumine scriptum est, quia cum Dauid uellet pergere ad pugnam contra Philisteum, dixit ad Saul: Pascebat seruus tuus gregem patris sui, et ueniebat leo uel ursus, tollebatque arietem de medio gregis, et insequebar, percutiebamque eos, eruebamque eum de ore eorum. Et illi consurgebant aduersum me, et apprehendebam mentum eorum, et suffocabam, interficiebamque eos; nam et leonem et ursum interfeci ergo seruus tuus . Dauid Christum significat; per leonem autem et ursum persecutores Ecclesie designantur: per leonem imperatores et ceteri principes terre: per ursum Iudei designati sunt, qui Ecclesiam Dei persecuti sunt: per arietem uero martyres designantur. Leo igitur et ursus uenit, atque arietem de medio gregis abstulit;  quia persecutores quosdam de Ecclesia fideles tulerunt, atque pro Christi nomine interfecerunt. Et sicut Dauid leonem et ursum insecutus percussit, atque arietem de ore eorum eruit: similiter et Redemptor noster quosdam ex persecutoribus persecutus est, quando eis penam quam merebantur, in presenti seculo irrogauit, sicut primo 530 Herodi, et iterum secundo, et tertio, et multis aliis. Percussit quippe, quando eos eterna morte damnauit: arietem de ore eorum eruit, quia populum fidelium ab eorum laceratione liberauit. Et iterum illi consurgebant aduersum Dauid, quia temporibus persecutorum cum alii punirentur, alii contra Christum insurgebant, ut eius nomen atque culturam funditus exstinguerent. Sed Dauid apprehendebat mentum  eorum, et suffocabat, interficiebatque eos . Per mentum, quod ori est proximum, blasphemie Iudeorum atque paganorum designantur. Christus mentum persecutorum apprehendit, et suffocauit, interfecitque eos; quando imperatoribus in Christum credentibus, omnis cultura et error gentilium ita suffocatus est, ut nullus persecutorum auderet os ad blasphemandum Christum aperire; [a 1Kb] omnesque exstincti sunt, credentibus in Christum gentibus.

Idem autem Dauid cum ad bellum contra Philisteum iret, baculum suum tulit secum, quem semper habebat in manibus, elegitque sibi quinque limpidissimos lapides de torrente, et misit eos in peram, quam habebat secum, et fundam manu tulit, et processit  contra Philisteum. Per baculum quo homo sustentatur, apostoli designantur, qui Christum quasi sustinuerunt, cum opus propter quod in mundum uenerat, compleuerunt, sicut dicit apostolus Paulus: Dei enim adiutores sumus . Per peram autem eius humanitas designatur: per quinque lapides quinque libri Moysi, quos in peram misit; quia scientiam quinque librorum homini, quem assumpserat, dedit: per fundam autem eius linguam accipere possumus. Processio uero Dauid contra Philisteum duobus modis secundum allegoriam intelligi  potest; processit namque Saluator noster contra Philisteum, quando ductus est in desertum a Spiritu sancto; ut tentaretur a diabolo, uinceretque diabolum. Quinque lapides Dauid in peram misit, sed ex uno Goliam prostrauit; quia Saluator noster scientiam quinque librorum equaliter possedit, sed ex uno, id est Deuteronomio, trina testimonia assumpsit, ex quibus tres tentationes diaboli deuicit. Et sicut Dauid funda lapidem iecit, et Goliam interfecit; ita et Dominus noster iehsu Christus lingua sancte Scripture testimonia protulit, et diabolum superauit.

Aliter: perrexit Dauid ad pugnam contra Philisteum: similiter et Christus, ut diabolum uinceret, ad passionem properauit. Dauid lapide Goliam deiecit, similiter et Christus diabolum morte sua peremit.  Cumque gladium non haberet in manu Dauid, tulit gladium [b 1Kb] Philistei, et interfecit eum gladio suo, preciditque caput eius. Gladius diaboli mors est: Inuidia enim diaboli mors intrauit in orbem terrarum . Iste est gladius, quo primum hominem, deinde genus humanum usque dum a Christo redimeretur, interfecit. Hunc gladium incurrimus, cum peccamus: sed hunc gladium Christus non habebat; quia peccatum non fecerat, nec inuentus fuerat dolus in ore eius . Originali quoque peccato [c 1Kb] obnoxius non erat; quia ex concubitu uiri, qui sine peccato esse non potest, ortus non fuerat. Christus itaque qui mortem ex debito non habebat, a diabolo qui auctor eius erat, mortem mutuauit, et per eam eumdem principem mortis interfecit. Per caput autem  Philistei genus humanum in hoc loco designatur. Precidit Dauid caput Philistei, quia Christus a corpore diaboli electorum multitudinem separauit. Detulit illud in Hierusalem, quia multitudinem electorum in celesti beatitudine, que Hierusalem uocatur, collocauit.

De Elia uero et Eliseo quamuis eorum facta plena sint spiritalibus sensibus, ea tantummodo proferamus, que a Domino in Euangelio commemorata sunt. Nam cum uenisset Dominus in Nazareth, dixerunt ei conciues eius: Quanta audiuimus facta in Capharnaum, fac et hic in patria tua. Dixitque eis: Amen dico uobis, quia multe uidue erant in diebus Elie in Isrel, quando clausum est celum, et ad nullam illarum missus est Elias, nisi in Sareptam Sidonie ad  mulierem uiduam. Et multi leprosi erant in diebus Elisei in Isrel, et nemo eorum mundatus est, nisi Naaman Syrus . In Regum uolumine scriptum est quia cum cepisset Achab rex Isrel Eliam persequi, precipiente Domino, abiit in desertum, et sedit iuxta torrentem Charib: corui quoque deferebant ei panes et carnes mane, et panes et carnes uespere, et bibebat de torrente . Elias Christum figurabat: per torrentem autem Charib Legem debemus intelligere. Charib interpretatur mendacium, non quod lex mendacium  sit; solent namque prudentes proponere auditoribus suis parabolas, ut apertius intelligantur ea, que dicere uolunt, et introducunt bestias et aues loquentes. Quod si sola uerba parabolarum attendas, mendacium esse prospicies: sin uero sensum, ueritatem probabis. Similiter et quedam precepta legalia, si litteram tantummodo attendas, inutilia tibi uidebuntur: si spiritalem intelligentiam, ueritas tibi magna in littera refulget. Quedam igitur precepta legalia Iudeis mendacium sunt; quia ea carnaliter intelligunt: nobis autem ueritas; quia ea spiritaliter intelligere curamus. Per coruos uero sacerdotes Iudeorum designantur, uelamine cordium suorum tenebrosi: per carnes iuge sacrificium quod mane et uespere offerebatur. Panes autem panes propositionis demonstrant, qui assidue in conspectu Domini ponebantur: bibebat  uero de torrente, quia in obseruationibus legalibus Christus delectabatur. Post dies autem multos siccatus est torrens; quia ueniente Christo in carne, et Euangelium predicante, obseruatio legalis cessauit, atque ab illo tempore nichil profuit, sicut dicit Dominus: Lex et prophete usque ad Ioannem, etc. . Et iterum dicit ad Isrel per prophetam. Ne offeratis ultra sacrificium frustra. Incensum abominatio est mihi: neomenias et sabbata uestra non feram, iniqui sunt celus uestri .

Et dixit Dominus ad Eliam: uade in Sareptam Sidoniorum, et manebis ibi; precepi enim ibi mulieri uidue ut pascat te . Qui consurgens, abiit in Sareptam. Elias in Sareptam abiit; quia Iudeos  perfidos Christus derelinquens, per apostolos suos transiuit ad gentes: Sarepta uero succensa interpretatur, uel angustia panis; gentiles quippe, 531 qui erant ciuitas diaboli, et qui per Sareptam designantur, igne uitiorum succensi erant. De hoc igne Scriptura dicit: Omnes uos accendentes ignem, accincti flammis ambulate in lumine ignis uestri, et in flammis quas succendistis uobis . Illi namque flammis accincti sunt, qui igne uitiorum undique exuruntur, qui et angustia panis uocantur; quia nullus predicator umquam ad eos accesserat, qui pabulum uerbi Dei eis impertiret. Cumque uenisset ad portam ciuitatis, apparuit et mulier uidua, colligens ligna. Eamdem significationem habet mulier, quam et ciuitas; significat  enim Ecclesiam ex gentibus congregatam: uidua uero erat, quia Deum uirum suum, peccatis suis exigentibus, perdiderat. Et uocauit eam, dixitque ei: Affer mihi paululum aque in uase, ut bibam. Minora petiit, ut ad maiora perueniret; possumus namque per paululum aque, quod animum sitientis refrigerat, uoluntatem audientium intelligere; quia sicut sitientis linguam aqua refrigerat, ita et predicatorum mentes promptus animus auditorum. Cumque illa pergeret ut afferret, clamauit post tergum eius, dicens: Affer mihi et buccellam panis in manu tua. Quasi post tergum nobis est, quod ignoramus: Elias ergo post tergum mulieris clamauit, quia predicatores sancti gentibus Deum, quem ignorabant,  predicauerunt; unde et per buccellam panis initia fidei possumus intelligere.

Et quia illi competenter ad fidem ueniunt, qui student prius peccata sua confiteri, recte subditur: Dixitque ei mulier: uiuit Dominus Deus tuus, quia non habeo panem, nisi quantum potest pugillus capere farine in hydria, et paululum olei in lecytho. Lecythus uas erat, in quo oleum seruabatur. Possumus uero per farinam rationem, per oleum autem opera misericordie intelligere. Gentilis ergo populus cognoscens se grauiter errasse, confitebatur nichil in se boni esse; nisi tantummodo quod parum rationis, et parum ex operibus misericordie uideretur habere. Gentiles namque parum rationis habebant; quia ex parte rationabiles, ex maxima autem parte irrationabiles erant. Quid enim irrationabilius, quam  dicere ligno aut lapidi: Deus meus es tu? Habebant et parum misericordie; quia ipsa natura sepe eos ad hoc impellebat, ut miseris subuenirent. Per uasa uero in quibus farina et oleum continebatur, eorum corda designantur. En colligo duo ligna, ut ingrediar, et faciam illud mihi et filio meo, ut comedamus et moriamur. Ligna que in ciuitate colliguntur, nichil utilitatis habent, nisi ut igni comburantur. Per ligna igitur errores gentilium diabolica fraude inuenti designantur. Mulier ligna duo colligebat, quia gentilis populus ex doctrina philosophorum atque petarum diuersos errores colligebat, pro quibus perpetuo incendio traderetur. Sed quid est, quod dicit: Ut comedamus et moriamur? Nos enim ideo comedimus, ut uitam in corpore seruemus: hec autem ideo se  dicit comedere, ut moriatur; quia doctrina gentilium mortem magis infert, quam uitam.

Ad quam Elias: uade, et fac sicut dixisti, uerumtamen mihi fac ex ipsa farinula subcinericium panem paruulum, et affer ad me; tibi autem et filio tuo facies postea. Per panem fides, per cinerem uero sepe penitentia designatur, sicut dicit beatus Iob ad Dominum: Idcirco ipse me reprehendo, et ago penitentiam in fauilla et cinere . Panis igitur cinere cooperitur, cum quilibet infidelis ad fidem ueniens, primum studet deflere mala que fecit; ut conuenientius ad fidem Christi percipiendam, que in baptismate datur, accedat. Elias itaque precepit mulieri ut ex farina panem faceret, sibique deferret; quia  predicatores sancti gentes hortabantur, ut ex rationis bono quod a Deo perceperant, cibum fidei Deo prepararent, sibique deferrent; fidem namque unusquisque ad baptismum ueniens, predicatori defert, cum ad interrogationem sacerdotis qualiter credat, confitetur; Elias panem quem mulieri facere precepit, comedit, quia profectus filiorum merces est predicatorum. Quapropter Elias mulieri precepit ut sibi primum, postea sibi et filio suo panem prepararet; quia conuersio peccatoris predicatori primo imputatur: postea uero conuersus panem sibi preparat, cum in bonis operibus semetipsum exercens, ut heres celestis patrie fiat obtinet. Quod autem ait Elias: Hydria farine non deficiet, nec lecythus  olei minuetur usque in diem, in qua daturus est Dominus pluuiam super terram ; illud significat, quod fides ab electorum cordibus bonaque opera non deficient, usque dum Dominus ad iudicium cum omnibus sanctis suis ueniat.

Similiter et Eliseus Christum figurabat, Naaman uero populum gentium. Multi leprosi erant in Isrel, et nemo eorum mundatus est, nisi Naaman Syrus; quia ueniente Christo in carne, et Iudei et gentes lepra peccatorum suorum circumdati erant: sed Iudeis in iniquitate sua permanentibus, gentes a lepra peccatorum suorum mundate sunt. Precepit ergo Eliseus Naaman, dicens: uade et lauare septies in Iordane, et recipiet sanitatem caro tua, atque mundaberis . Abiit, et lauit in  Iordane septies, et restituta est caro eius sicut caro pueri paruuli, et mundatus est a lepra. Aqua Iordanis baptismum figurabat, eo quod in ea Christus baptizatus sit. Naaman aquis Iordanis ablutus est, et lepra mundatus; quia populus gentium aqua sacri baptismatis a lepra peccatorum suorum est expurgatus. Septena uero eius lauatio septiformem Spiritum sanctum figurabat, per cuius operationem remissio peccatorum in baptismo datur; quia sicut corpus uisibiliter aquis baptismatis, ita anima inuisibiliter per operationem Spiritus sancti a peccatis omnibus emundatur. Giezi autem qui pretium sanitatis a Naaman percepit, lepramque eius hereditauit, eos designat, qui doctrinam sue predicationis hominibus uendunt: quos Dominus in Euangelio  non pastores, sed mercenarios uocat . Eliseus igitur sanitatem contulit, et Giezi pretium accepit; quia ab eis quos diuina misericordia saluat, peruersi doctores pretium sanitatis exigunt. Et ideo heredes lepre eorum efficiuntur; quia in malis que isti per gratiam Dei contempserunt, permanentes damnationem sibi perpetuam acquirunt. De apertionibus quatuor sigillorum que ad uetus Testamentum pertinere certum est, pauca de multis diximus; ut demonstraremus nichil aliud esse sigillorum apertionem, nisi demonstrationem spiritalium sensuum in ueteri Testamento, que nobis per Christum facta est.

 Sequitur: Et ecce equus pallidus, et qui sedebat super eum, nomen 532 illi mors, et infernus sequebatur  eum. uidentur hec que de equite quarto dicuntur, ad Antichristum pertinere: sed quia superiores tres equites in bonam partem interpretati sumus, ut conuenirent cum apertionibus trium sigillorum; ordinis rectitudo cogit, ut et istum in bonam partem intelligamus, quatenus concordet cum apertione quarti sigilli, quam ad prophetas pertinere demonstrauimus. Equus igitur pallidus prophetas significat: pallor uero diuersis modis accidit hominibus; aliquando namque pauore, aliquando languore,  aliquando morte totum corpus occupante, multisque modis aliis pallescunt homines. Prophete itaque, qui populo peccanti predicebant quod in rapinam et gladium et perditionem darentur, non inconuenienter colorem pallidum habuisse dicuntur: sessor autem huius equi Dominus est, qui in prophetis suis inhabitauit. Sed ualde durum uidetur, quod nomen mortis habuisse dicitur; ipse enim uita est omnium electorum suorum, sicut ipse dicit: Ego sum uita . Sed si diligenter Scripturas diuinas inspexerimus, inueniemus Dominum nostrum Iesum Christum etiam mortem uocari. Nam sicut uita est omnium electorum, quibus quotidie uitam eternam largitur; ita et mors dici potest reproborum, quos pro sceleribus suis quotidie morti tradit perpetue;  ipse enim habet potestatem animam et corpus perdere in gehennam . Nomen ergo mortis habuisse dicitur, quia Isrelitico populo peccanti mortem intulit, sicut in cantico Deuteronomii ipse manifeste demonstrat, cum dicit: Ignis succensus est in furore meo, et ardebit usque ad inferni [a 1Kb] nouissima: deuorabitque terram cum germine suo, et montium fundamenta comburet. Congregabo super eos mala, et sagittas meas complebo in eis: consumentur fame; et deuorabunt eos aues morsu amarissimo. Dentes bestiarum immittam in eos cum furore trahentium super terram atque serpentium. Foris uastabit eos gladius, et intus pauor, et reliqua .

Hunc equitem infernus sequebatur, quia omnes qui comminationes prophetarum quas ex ore Domini  ad populum protulerant, contempserunt, infernus absorbuit. Unde et sequitur: Et data est ei potestas in quatuor partes terre occidere in gladio, et fame, et morte, et bestiis terre. Per quatuor partes terre [b 3Kb] omnis terra Isrel designatur. Qualiter autem in gladio, et fame, et morte, et bestiis terre consumpti fuerint, libri Prophetarum atque Regum aperte demonstrant. Querendum uero nobis est cur apertio quatuor sigillorum ad uetus Testamentum, trium uero ad nouum pertineat. Quatuor namque sunt elementa, quibus secundum corpus subsistimus; uetus igitur Testamentum in quaternario numero non inconuenienter ponitur; quia lex Moysi nichil aliud populo Hebraico, nisi ea que ad quatuor elementa pertinent, repromittit. Nouum uero Testamentum in ternario numero  ponitur; quia fides sancte Trinitatis, sine qua salui esse non possumus, in eo specialiter commendatur.

 Et cum aperuisset sigillum quintum. Quinti sigilli apertio, sexti et septimi, sicut iam diximus, ad apertionem noui Testamenti pertinet: et quamuis nouum Testamentum apertio sit ueteris Testamenti; tamen multa in eo obscure ponuntur, que necesse est ut exponantur. Igitur sigillum quintum sextum et septimum Saluator aperuit, quando ea que per parabolas ipse locutus est, et figuraliter  gessit, doctoribus Ecclesie patefecit. Sed de expositione noui Testamenti non est nobis necesse quidquam dicere, eo quod a sanctis patribus mirabiliter et multipliciter sit expositum. Quinti igitur sigilli apertio ad martyres pertinet: quintum uero sigillum tunc Christus aperuit, quando ea que per parabolas et quasdam figuras de persecutione martyrum, et glorificatione eorum dixit, doctoribus Ecclesie manifestauit. Aperuit etiam quintum sigillum, quando eis celestem gloriam quam promiserat, contulit, eosque in mundo apud homines clarificauit. uidi sub altare Dei animas interfectorum propter uerbum Dei, et testimonium Iesu, quod habebant. Altare Dei Christus est: anime igitur sanctorum sub altare quiescunt, quia sicut capiti supposita sunt membra, eique  coherent, ita et anime sanctorum in celesti gloria constitute, Christo saluatori subiecte sunt, eique per coniunctionem membrorum nectuntur.

 Et clamabant uoce magna, dicentes: Usquequo, Domine sanctus et uerus, non iudicas et non uindicas sanguinem nostrum de iis, qui habitant in terra? Cum scriptura precipiat malum pro malo non reddere , et Dominus dicat in Euangelio: Diligite inimicos uestros, et benefacite iis, qui oderunt uos ; quid est quod sancti in celestibus constituti ultionem de inimicis suis expetunt? Sed scimus sanctos Dei diem ultimum desiderare, in quo et corpora et mercedem plenam laborum suorum a Domino percipient. Nam hunc diem Dominus desiderandum esse discipulis suis manifestauit, cum  signa diei iudicii prediceret, dicens: Cum autem uideritis hec fieri, respicite et leuate capita uestra; quoniam appropinquauit redemptio uestra . Et in oratione Dominica assidue petimus, ut adueniat regnum tuum . uerum quia sanctorum resurrectio atque glorificatio in die iudicii fiet, et dies iudicii damnatio erit impiorum, sancti ultionem de inimicis suis postulant, quando petunt ut dies Domini ueniat; quia eo die damnatione perpetua damnabuntur. Sed hic questio oritur, cur sancti diem Domini desiderent, cum propheta dicat: ue desiderantibus diem Domini ? Scimus namque diem Domini damnationem esse impiorum, sicut iam diximus. Et quid necesse fuit prophete dicere: ue desiderantibus diem Domini! cum nullus impius reperiatur,  qui aut mortem suam, aut diem Domini desideret; eo quod in eo damnari metuit? Et quia uerum est quod propheta dixit, inuestigandum nobis est quid significet. Damnatio quippe impiorum sunt peccata: quicumque ergo cum scorto coire desiderat; damnationem suam desiderat: [a 1Kb] quicumque inebriari desiderat, damnationem suam desiderat: qui equum aut bouem aut aliquid huic rei simile furari desiderat, damantionem suam desiderat: qui damnum aliquod proximo inferre desiderat, damnationem suam desiderat. Igitur quia damnatio impiorum erit dies iudicii, quicumque ea scelera committere  desiderat, pro quibus in die iudicii damnabitur, diem Domini, id est, damnationem suam desiderat.

Et date sunt illis singule stole albe. Stole albe gloria est sanctarum animarum, singulas stolas albas sancti Dei nunc possident; quia corporibus 533 in terra quiescentibus, [b 1Kb] solius anime beatitudine eterna perfruuntur: binas stolas tunc percipient, cum post resurrectionem anime cum corporibus gloriam celestis patrie sine fine possidebunt. Et dictum est illis ut requiescerent adhuc tempus modicum, donec impleantur conserui eorum, et fratres eorum, qui interficiendi sunt, sicut et illi. Tempus modicum tempus est usque ad diem iudicii: quod modicum idcirco dicitur, quia in comparatione futuri temporis ualde modicum est. Sancti ergo qui hoc desiderant, ut dies  iudicii fiat, in qua et corpora et mercedem plenam laborum suorum recipiant, tempus modicum exspectare iubentur, donec impleatur numerus fratrum eorum; quia dies iudicii non ueniet, usque dum impleatur omnis numerus electorum. Sed querendum nobis est, cur sole anime pro Christi nomine interfectorum sub altare Dei quieuisse, et stolas singulas accepisse legantur; cum omnes electorum anime sub hoc altare quiescant, easdemque stolas et ipse possideant? Per animas igitur interfectorum non solum martyres, sed et omnes animas iustorum debemus accipere; eo quod et ipsi mundo sint mortui, ut Deo uiuerent, sicut dicit Apostolus: Mortui enim estis, et uita uestra abscondita est cum Christo in Deo . Et de semetipso dicit: Mihi mundus  crucifixus est, et ego mundo ; et: Omnes qui uolunt pie uiuere in Christo Iesu, persecutionem patiuntur ; et: Per multas tribulationes oportet nos intrare in regnum Dei . Sed et Ioannes auctor huius libri, calicem Domini bibisse describitur, cum sine gladii peremptione quieuerit.

 Et cum aperuisset sigillum sextum. Sigilli sexti apertio ad Iudeorum deiectionem, sicut diximus, et ad gentium uocationem pertinet. Et quia Christus de Iudeorum perditione et de gentium electione multa per parabolas est locutus, quedam etiam gessit, que hoc designauerunt; sextum sigillum aperuit, quando doctoribus Ecclesie ea que per figuras dixit et fecit, per inspirationis sue gratiam  patefecit. Aperuit etiam sextum sigillum, quando ea que predixit, opere impleuit. Terre motus factus est magnus. Per terram in hoc loco Iudei designantur: terre motus factus est magnus, quando a Romanis hec gens est deuastata. Et sol factus est niger, sicut saccus cilicinus. Per solem idem Iudeorum populus designatur: sol igitur factus est niger, tamquam saccus cilicinus; quia populus Iudeorum qui propter cognitionem unius Dei, et propter custodiam Legis, uelut sol in mundo, refulgebat inter ceteras gentes, factus est omnibus hominibus odiosus propter iniquitates suas; sacco namque penitentes uestiuntur,  ut indicent se esse peccatores. Sol ergo nigredinem sacci habuit, quia omnibus gentibus facinora Iudeorum patuerunt. Et luna facta est sicut sanguis. Eamdem significationem habet luna, quam sol; significat namque Synagogam. Luna ergo speciem sanguinis habuisse uisa est, quia omnibus claruit Iudeos propter effusionem sanguinis Christi sanctorumque eius esse deletos.

 Et stelle ceciderunt super terram, sicut ficus mittit grossos suos, cum a uento magno mouetur. Per stellas principes sacerdotum designantur, scribe et pharisei: per ficum autem terram Iudeorum possumus intelligere: grossi uero eiusdem arboris fructus inutiles uocantur, qui cito labuntur, cum arbor eadem uento concutitur. Ficus igitur uento  commota est, et inutiles fructus a se emisit; quia terra Iudeorum a Romanis inuasa est, et gentem inutilem, et Deo odibilem a se expulit, ut habitatio fieret fidelium. Stelle itaque grossorum more in terram ceciderunt; quia eos qui per doctrinam Legis uelut stelle in populo refulgebant, eadem pena conclusit, que et ceteram multitudinem.

 Et celum recessit, sicut liber inuolutus. Per celum uetus Testamentum designatur: liber uero quando inuoluitur, eius scriptura ab oculis intuentium absconditur. Liber ergo Iudeis inuolutus est, quia spiritalem intelligentiam in ueteri Testamento, que Christum demonstrabat, intelligere noluerunt. Celum itaque sicut liber inuolutus recessit, quia uetus Testamentum Iudeos dereliquit, et ad  gentes transiuit. Et omnis mons et insule de locis suis mote sunt. Et quia Iudeorum terra montuosa est, possumus per montes eos qui in ciuitatibus, per insulas autem eos qui in campestribus habitabant, intelligere. Qui de locis suis moti sunt, quia omnes aut exterminati, aut in captiuitatem ducti sunt.

 Et reges terre, et principes, et tribuni, et diuites, et fortes, et omnis seruus et liber absconderunt se in speluncis, et in petris montium, et dicunt montibus: Cadite super nos, et abscondite nos a facie Sedentis super thronum, et ab ira Agni; quoniam uenit dies magnus ire ipsorum, et quis poterit stare? Per reges terre principes et tribunos, eos qui hanc gentem regere uidebantur, possumus intelligere: per diuites et fortes, seruos et liberos, ceteram  multitudinem. Qualiter autem se in speluncis et petris montium absconderunt, Iosephus manifeste narrat, qui euersionem Hierusalem describit . Tanta enim fuit afflictio, ut cum fame diutina consumerentur, et ab hostibus exterius, et multo deterius a predonibus intrinsecus affligerentur; absconderint se in puteis et cloacis, et in quibusdam terre abditis locis, cupientes mori, ut prolixam miseriam mortis compendio terminarent. Qui etiam scientes se pro sceleribus suis ista pati, et post mortem se inferni penas esse passuros, cupiebant ut montibus, sub quibus  delitescebant, opprimerentur et absconderentur a facie Dei et a facie Christi eius, quem grauiter nouerant se offendisse. Nam et Dominus cum ad passionem duceretur, hoc eos esse passuros mulieribus se lamentantibus predixit, dicens: Filie Hierusalem, nolite flere super me, sed super uos ipsas flete, et super filios uestros; quia ecce uenient dies quando dicent: Beate steriles, que non genuerunt, et ubera que non lactauerunt! Tunc incipient dicere montibus: Cadite super nos; et collibus: Cooperite nos. Quia si in uiridi ligno hec faciunt, in arido quid fiet ? Se uiride lignum, illos uero lignum aridum uocat: ac si dixisset: Si in me qui lignum sum [a 1Kb] secundum humanitatem, uiride autem secundum diuinitatem, id est, qui Deus sum et homo, hec faciunt; in  illis qui lignum sunt aridum, 534 id est, qui uiriditatem fidei non habent, quid fiet? Subauditur, pessime peribunt. Sed et arbor fici quam Dominus ante passionem maledicendo aridam fecit, eo quod in ea fructum non reperisset ; eosdem Iudeos designauit, quos maledictione perpetua damnauit, eo quod in illis fructum fidei nullum reperisset.



CAPUT uII.---

 Post hec uidi quatuor angelos stantes super quatuor angulos terre. Iudeorum deiectione premissa, nunc qualiter Ecclesia ex gentibus congregata fuerit, narrare inchoat. Per quatuor quippe angelos quatuor regna designantur, Assyriorum scilicet, Persarum, Macedonum atque Romanorum. Sed quia potestas quatuor regnorum  ad solos Romanos transierat, per quatuor angelos soli Romani intelliguntur, qui potestatem sibi quatuor regnorum uindicauerant: per quatuor uero angulos uniuerse gentes, que intra quatuor mundi plagas continentur, designantur, quas sibi Romani subiecerant. Tenentes quatuor uentos terre, ne flarent super terram, neque super mare, neque in ullam arborem. Per uentos qui nubes excitant, ut terram irrigantes faciem eius hilarem reddant, ac fructiferam faciant, pax cunctis mortalibus optata designatur, que et mentes hominum letificat, et ut propriis utilitatibus deseruiant, facultatem tribuit: per terram et mare omnes gentes figurantur: per arbores autem, ii qui inter eos principatum tenebant. Quatuor ergo angeli quatuor uentos tenebant, ne flarent  super terram; quia Romani, qui per quatuor angelos designantur, omnem terram cedibus, et rapinis, et mortibus hominum replentes, non sinebant genus humanum pacatum esse ac quietum.

 Et uidi alterum angelum descendentem ab ortu solis, habentem signum Dei uiui. Alter angelus Christus est, de quo scriptum est: Et uocabitur nomen eius magni consilii Angelus . Ipse est sol, de quo scriptum est: uobis autem timentibus nomen meum orietur sol iustitie, et sanitas in pennis eius . Ab ortu solis Christus descendit, id est, a semetipso; quoniam non ex concubitu  uiri carnem assumpsit, sed a semetipso, qui utique sibi carnem immaculatam ex carne uirginis creauit. Signum autem Dei uiui est diuinitas: nam in carne positus, signum Dei uiui habuit; quia ea opera gessit, que demonstrabant eum unicum esse Filium Dei, sicut ipse dicit: Opera que ego facio, ipsa testimonium perhibent de me .

 Et clamauit uoce magna quatuor angelis, quibus datum est nocere terre et mari dicens: Nolite nocere terre et mari neque arboribus, quoadusque signemus seruos Dei nostri in frontibus eorum. Clamasse Dei fecisse est, etenim aduentu suo fecit ut Romani ab infestatione generis humani cessarent, fieretque pax per uniuersum orbem, sicut dicit Psalmista: Orietur in diebus eius iustitia, et abundantia pacis  , donec semina fidei per uniuersas gentes spargerentur, ac signaculo fidei ii qui preordinati erant ad uitam eternam, signarentur.

 Et audiui numerum signatorum, centum quadragintaquatuor millia signati ex omni tribu filiorum Isrel. Per centum quadragintaquatuor millia presentis Ecclesie electi designantur; duodecies namque duodeni fiunt centum quadragintaquatuor. Omnes igitur qui fidem duodecim apostolorum custodiunt, actusque imitantur, in hoc numero consistunt. Sed querendum nobis est, cur ex omni tribu filiorum Isrel congregati esse dicantur, cum multo plures ex gentibus quam ex Iudeis crediderint. uerum si interpretationes nominum attendimus, in nominibus [a 1Kb] duodecim tribuum omnes electos  reperiemus; nomina quippe duodecim tribuum ad omnes electos pertinent.

 Ex tribu Iuda duodecim millia signati: ex tribu Ruben duodecim millia signati: ex tribu Gad duodecim millia signati: ex tribu Aser duodecim millia signati: ex tribu Nephthalim duodecim millia signati: ex tribu Manasse duodecim millia signati: ex tribu Simeon duodecim millia signati: ex tribu Leui duodecim millia signati: ex tribu Issachar duodecim millia signati; ex tribu Zabulon duodecim millia signati: ex tribu Ioseph duodecim millia signati: ex tribu Beniamin duodecim millia signati. Iuda prior ponitur, Beniamin uero ultimus: quod si interpretationes nominum inspicere uoluerimus, [b 1Kb] Iudam inferiorem, Beniamin uero superiorem reperimus;  nam qui ad Deum conscendere desiderat, a minoribus incipit, ut gradatim crescendo ad maiora perueniat, sicut dicit Psalmista: Ibunt sancti de uirtute in uirtutem . Et quia sancti ad Deum per iter uirtutum conscendunt, subiungit: uidebitur Deus deorum in Sion . Iuda confessio interpretatur. Iuda ergo prior ponitur; quia quicumque post peccata ad Deum conuerti desiderat, necesse est ut prius confiteatur peccata sua, sicut dicit Iacobus apostolus: Confitemini alterutrum peccata uestra, et orate pro inuicem, ut saluemini ,  uidelicet ut per confessionem peccatorum et penitentiam Deum sibi placabilem faciat, quem offenderat. Et quia qui salubriter penitet, et deflet mala que fecit, gaudium in celo facit, oculos misericordie Dei ad se conuertit, sicut dicit Dominus: Conuertimini ad me, et ego reuertar ad uos . Ruben secundus ponitur, qui uisionis filius interpretatur; quia per penitentiam uisionis factus est filius, qui erat antea filius perditionis. Post Ruben Gad sequitur, qui accinctus interpretatur; quia necesse est, ut qui penitet se mala gessisse, et petit ne in eadem relabatur, contra omnia uitia armetur, uoluptalesque carnales a se precidat: quia non potest fieri ut a peccatis abstineat, qui in uoluptatibus carnalibus requiescit.

 Et quia qui contra uitia pugnat uiriliter, iam beatus esse incipit; Aser in ordine ponitur, [c 1Kb] qui beatus interpretatur. Post Aser Nephthalim ponitur, qui dilatatio mea interpretatur. Omnis enim qui scit se Deum offendisse, et uult ut ei misericordia diuina succurrat, debet et ipse misereri quibuscumque potest, et quomodo potest, sicut dicit Dominus: Beati misericordes, quoniam ipsi misericordiam consequentur . Illius quippe mens circumquaque dilatatur, qui per dilectionem quam proximis exhibere debet, omnibus quibuscumque potest, miseretur. Post Nephthalim Manasses sequitur, qui oblitus interpretatur; quia expedit ut qui peccata sua deflet, qui eleemosynas pauperibus largitur, 535 ut peccata eius dimittantur, eadem peccata ita deserat,  quatenus ea penitus oblitus esse uideatur.

Et ideo Simeon sequitur, qui exauditio interpretatur; ille enim pro malis que fecit, deprecans ut ei dimittantur, a Deo exauditur, qui omnia uitia ex toto deserit. Deinde Leui sequitur, qui additus siue assumptus interpretatur; quia qui de peccatis que fecit, iam penitentiam exercuit, qui contra uitia pugnauit, eaque deuicit, qui erga indigentes misericors exstitit, atque his operibus hoc promeruit, ut eius peccata dimitterentur, de uenia iam securus, timorem ignis eterni a mente abiicit, atque in amorem Dei ac celestis patrie totus assumitur, iisque additur, qui filii Dei nuncupantur et sunt. Sequitur Issachar, qui merces interpretatur: sed interpretationem huius nominis clarius uidebimus, si ea que  mater Lia, eo nascente, dixit, ponamus; ait enim: Reddidit Deus mercedem mihi, quia dedi ancillam meam uiro meo . Et idcirco appellauit nomen eius Issachar, id est, merces. Caro nostra ancilla nostra debet esse: uir noster Deus noster est. Ancillam uero nostram uiro nostro damus, si carnem nostram Dei seruitio mancipamus, si eam uigilare, ieiunare, et abstinere compellimus, atque uoluptates eius edomamus. Issachar igitur Lie in mercedem datus est a Deo; quia iis qui carnem domant, qui uitia exstinguunt, ea merces datur a Deo, ut uirtutibus ditentur.

 Et ideo post Issachar Zabulon ponitur, qui habitaculum fortitudinis interpretatur. Quis est autem fortis, nisi Deus? de quo Psalmista dicit: Dominus fortis et potens, Dominus potens in prelio . Et quod habitaculum fortitudinis, nisi habitatio Dei? In illo enim habitat Deus, in quo fides, patientia, castitas, humilitas, caritas cetereque uirtutes commorantur. Et quia per operationem uirtutum augentur premia meritorum, Ioseph subsequitur, qui augmentum interpretatur. Beniamin ultimus, immo et superior ponitur, qui filius dextere interpretatur. Dextera namque Patris Filius dicitur: et Euangelium loquitur, quia sancti Dei ad dexteram Dei ponentur. Electi itaque filii dextere efficiuntur, cum ab hac uita subtracti, in celestibus  sedibus collocantur; ubi nichil est sinistrum, sed totum dextera . Igitur quia interpretationes nominum duodecim tribuum usque ad eum finem perduximus, quo in celestibus sedibus collocantur, congruum est ut ea que sequuntur, ad glorificationem animarum sanctarum transferamus.

 Post hec uidi turbam magnam, quam dinumerare nemo poterat, ex omnibus gentibus, et tribubus, et populis, et linguis stantes ante thronum, [a 1Kb] et in conspectu Agni . . . Et clamabant uoce magna, dicentes: Salus Deo nostro, qui sedet super thronum, et Agno. Per turbam superiorem, que numero comprehenditur, electi qui in Ecclesia Dei singulis temporibus laborant, designantur, sicut iam diximus. Et quia multi sunt uocati, pauci uero electi , et in comparatione reproborum exigua est turba electorum, non immerito numero centum quadraginta quatuor millium, electi qui singulis temporibus in Ecclesia Dei laborant, designantur: in celesti uero beatitudine, ubi singulis temporibus ex omnibus gentibus, tribubus et linguis congregantur, tanta eorum efficitur multitudo, ut nullo numero comprehendi possit. Per stolas autem albas munditia animarum designatur: palme uero in signum uictorie ponuntur. Palmas igitur non solum sancti martyres quibus uictoria specialiter ascribitur, sed et omnes electi, qui in hoc seculo positi contra uisibiles et inuisibiles hostes fortiter dimicarunt, in celesti beatitudine possident. Palme autem premia sunt uictorie sanctorum; qui et uoce magna clamare  dicuntur: Salus Deo nostro, qui sedet super thronum, et Agno, sancti Dei numquam cessant a laudibus Dei, nec tamen labor est in laudando Deum; quia sicut dulcis est sanctis uisio Dei, sic et laus Dei.

 Et omnes angeli stabant in circuitu throni, et seniorum, et quatuor animalium, et ceciderunt in medio throni in facies suas, et adorauerunt Deum, dicentes: Amen, benedictio, et claritas, et sapientia, et gratiarum actio, honor, et uirtus, et fortitudo Deo nostro in secula seculorum, amen. Superius millia millium angelorum in circuitu throni  Deum laudare dicuntur: hic autem nullo numero comprehenduntur, sed omnes in circuitu throni stare dicuntur. Possumus per superiores angelos, qui numero comprehenduntur, eos intelligere qui ad diuersa officia in mundo destinantur: eos autem qui sine numero ponuntur, illos qui in celestibus cum Domino conuersantur. Sed et hic septem benedictiones ponuntur, sicut superius, ut demonstret eodem modo et istos benedicere Deum, qui mundum sua gubernatione tuentur, sicut et illos qui in celestibus cum Domino commorantur.

 Et respondens unus de senioribus dixit mihi: Ii qui amicti sunt stolis albis, qui sunt et unde uenerunt? Et dixi illi: Domine mi, tu scis. Interrogat, ut doceat; per seniorem namque doctores  Ecclesie: per Ioannem uero auditores intelliguntur. Nam predicatores sancti gloriam animarum sanctarum quibuscumque modis possunt, intimant auditoribus suis; ut mentes eorum ad amorem celestis patrie accendant. Et dixit mihi. Ii sunt qui uenerunt ex magna tribulatione; et lauerunt stolas suas, et dealbauerunt eas in sanguine Agni. Hic demonstrat non ad electos, qui in hac uita laborant; sed ad eos qui in celesti uita cum Domino requiescunt, hec pertinere. Non enim sancti de magna tribulatione, sed ad magnas tribulationes perferendas in mundum ueniunt, [b 1Kb] sicut dicit Salomon: Homo ad laborem nascitur, et auis ad uolatum . Et Dominus dicit in Euangelio: Beati qui persecutionem patiuntur propter iustitiam; quoniam ipsorum  est regnum celorum . Et Paulus dicit: Per multas tribulationes oportet nos intrare in regnum celorum ; hic enim tempus est tribulationis, illic tempus pacis. Sancti itaque de magna tribulatione ueniunt, quia ab hac uita subtracti, ubi tempus tribulationis est, in eterna quiete collocantur. Lauerunt autem stolas suas, quia animas suas in hac uita positi, ab omnibus sordibus peccatorum mundauerunt: primo quidem 536 per baptismum, postea uero per penitentiam et lacrymas, ac misericordie opera, et in ceteris bonis operibus. Que etiam in sanguine Agni dealbate fuisse dicuntur; quia anime electorum, que antea erant nigredine peccatorum inuolute, per redemptionem sanguinis Christi candorem munditie assumpserunt.

  Ideo sunt ante thronum Dei, et seruiunt ei die ac nocte in templo eius. In conspectu namque Dei sancti Dei assistunt, ac uisione eius indesinenter perfruuntur. Templum uero Dei celestem patriam, seruitium Dei amorem Dei uocat. Quod enim seruitium tam acceptabile Deo, quam ut diligatur ex toto corde, totaque uirtute? Et quis ita ardenter diligit Deum, sicut illi qui assidue contemplantur faciem eius? Et qui sedet super thronum, habitat super illos. Thronus Dei sancti Dei sunt, sicut superius diximus. Qui ergo designantur per thronum Dei, ipsi sunt  super quos habitat Deus: habitat uero super sanctos suos Deus, cum eos suo lumine illuminat, circumdat et tuetur.

 Non esurient, neque sitient amplius. Cum Dominus dicat in Euangelio: Beati qui esuriunt et sitiunt iustitiam; quoniam ipsi saturabuntur ; cur hic sancti Dei numquam esurire dicuntur? Sed sicut superius diximus, non ad electos, [a 1Kb] qui in hac uita commorantur: sed ad eos qui in celesti beatitudine cum Deo exsultant, hoc pertinere credendum est. Iusti namque in hac uita positi, uidentes hominum iniustitias, esuriunt et sitiunt iustitiam, cupientes omnes homines iustos esse, sicut ipsi sunt. Esuriunt et sitiunt etiam, ut sua iustitia quotidie crescat, esuriunt et sitiunt uitam eternam. Anime uero sanctorum non esurient neque sitient amplius;  [b 1Kb] quia quod esurierunt, iam percipere meruerunt. Et non cadet super eos sol, neque ullus estus. Per solem tribulationes quas sancti ab hominibus perferunt, possumus intelligere: per estum tentationes demonum, siue uoluptates carnales. Et quia sancti in hac uita positi persecutiones iniquorum hominum tolerando uicerunt, tentationes demonum superauerunt, desideria carnalia in se exstinxerunt, in celesti beatitudine positi, nullum laborem in perpetuum sentiunt.

 Quoniam Agnus, qui in medio throni est, reget illos. Regit Deus sanctos suos, cum uoluntates eorum ita disponit, ut nichil uelle possint, nisi quod Deus uult. Et deducet eos ad uite fontes aquarum.  uite fons Christus est, qui dicit: Ego sum uita . Quod enim sine illo est, mortuum est: quod uero in illo est, uita est. Ad uite fontem Christus sanctos suos ducit, quia ad semetipsum eos ducit; ut sint unum cum illo. Per aquas eosdem sanctos possumus intelligere; ipse est quippe et fons aquarum, quia ab ipso procedit omnis sanctitas electorum, sicut ipse dixit: Sine me nichil potestis facere .

Et absterget Deus omnem lacrymam ab oculis eorum. Quia tempus flendi hic fuit, tempus ridendi in illa beatitudine erit, sicut Dominus dicit: Beati qui nunc lugent, quoniam ipsi consolabuntur .



CAPUT uIII.---

 Et cum aperuisset sigillum septimum. Apertio septimi sigilli ad natiuitatem  Christi pertinet: sed querendum nobis est, cur in septimo, non in quinto loco ponatur. In Genesi scriptum est, quia sex diebus fecit Deus cuncta, que ex celo et terra originem sumpserunt, septimo autem requieuit; et idcirco uocauit diem septimum sabbatum, id est, requiem . Que est autem requies nostra, nisi Christus? Non inconuenienter ergo in septimi sigilli apertione natiuitas Christi ponitur; quia ipse est requies omnium sanctorum suorum, que per septimum diem figuratur.  Et quia ea que in natiuitate Christi gesta sunt, spiritalem intelligentiam obtinent; septimum sigillum Christus aperuit, cum ea que per significationem gesta sunt, doctoribus Ecclesie per inspirationem Spiritus sancti manifestauit. Factum est silentium in celo quasi media hora. Per silentium pax que ab Octauiano Augusto, Christo nascente, per uniuersum orbem facta est, designatur. Media autem hora silentium factum est, quia pax quam Ecclesia in initio fidei apud paganos habuit, pauco tempore mansit; nam a Nerone imperatore interrupta est, et Petro Pauloque interfectis, precepit omnes christianos persequi.

 Et uidi septem angelos stantes in conspectu Dei, et date sunt illi septem tube. Ordo istorum septem angelorum in sequentibus est; nam  sicut preco ante regem aut principem mittitur, qui eius aduentum annuntiet; ita et Ioannes, quia magna erant que per angelos designabantur, eorum memoriam facere uoluit, antequam ad eorum narrationem ueniret.

 Et alius angelus uenit, et stetit ante altare, habens thuribulum aureum [c 1Kb] in manu sua: et data sunt ei incensa multa, ut daret de orationibus sanctorum omnium super altare aureum, quod est ante Dominum. Iste angelus Christum significat: uenit autem, quia per incarnationis mysterium in mundo apparuit: per altare autem aureum Ecclesia designatur. Qui ante altare stetisse dicitur; iacebat namque Christus in incredulis, qui eum purum hominem estimabant: stabat uero cum fidelibus, qui eum Deum  uerum esse credebant. Ante altare ergo stetit, quia apostolis et ceteris credentibus, ex quibus Ecclesia tunc constabat, quod Deus esset, manifestauit. Per thuribulum uero quod in manu tenebat, corda apostolorum, ceterorumque fidelium demonstrantur. Quod aureum fuisse dicitur, quia corda discipulorum per fidem purificata, et per sapientiam quam a Christo didicerant, erant inaurata. Quod thuribulum in manu tenuisse dicitur, quia corda apostolorum in manu Dei erant, sicut dicit Salomon: Cor regis in manu Dei, quocumque uoluerit inclinabit illud . Numquid cor istius Salomonis in manu Dei erat, quando idola adorabat? Numquid cor Antiochi aut Herodis in manu Dei erat? Numquid corda regum sanctos Dei persequentium in  manu Dei erant? In manu diaboli erant, qui ad quecumque uolebat facinora, ea inclinabat: corda uero regum spiritalium, id est, sanctorum in manu Dei sunt; et ideo quocumque uoluerit, inclinabit ea.

535* Sequitur: Et data sunt ei incensa multa. Incensa multa precepta sunt Euangelii; incensa enim in thuribulo ponuntur, ut calore ignis accepto, flagrantiam odoris sui circumquaque spargant: similiter et Christus doctrinam Euangelii in cordibus discipulorum suorum posuit, qui igne caritatis succensi, odorem  fidei sue per omnes gentes sparserunt. Unde et sequitur: Ut daret de orationibus sanctorum omnium super altare aureum, quod est in conspectu Dei. Genera orationum plura sunt; orant namque fideles uerbis, Deum deprecantes, ut dimittantur eis omnia peccata eorum: orant et eleemosynas largiendo, sicut dicit Dominus in Euangelio: Date eleemosynam, et ecce omnia munda sunt uobis . Et in alio loco scriptum est: Sicut aqua exstinguit ignem, ita eleemosyna exstinguit peccatum . Orant etiam dimittendo proximis, que in eis deliquerunt, sicut Dominus dicit in Euangelio: Si remiseritis hominibus peccata eorum, et Pater uester celestis dimittet uobis peccata uestra . Orant nichilominus et precepta caritatis seruando, quemadmodum scriptum  est, quia uniuersa delicta operit caritas . Ille igitur salubriter orat Deum, qui seruat mandata Dei; nichil enim prodest nobis clementiam Dei uerbis implorare, et operibus irritare. Super altare ergo aureum de orationibus sanctorum dedit Deus, quando super corda credentium fidem, doctrinam, actusque apostolorum, ceterorumque predicatorum posuit; ut haberent unde erudirentur et quod imitarentur.

 Unde et sequitur: Et ascendit fumus aromatum de orationibus sanctorum, de manu angeli in conspectu Dei. Per fumum aromatum non solum orationes fidelium, sed et flagrantia bonorum operum designatur, que ab Ecclesia indesinenter ascendit in conspectu Dei. Qui fumus de manu angeli conscendere  dicitur: quia quidquid boni fideles faciunt, operante Deo faciunt, sicut dicit ipse: Sine me nichil potestis facere .

 Et accepit angelus thuribulum, et impleuit illud de igne altaris, et misit in terram. [a 1Kb] Et facta sunt fulgura, uoces, et tonitrua, et terre motus. Per ignem Spiritus sanctus designatur: angelus itaque, id est, Christus thuribulum, id est, corda discipulorum, de igne altaris, id est, de Spiritu sancto impleuit; quando post ascensionem suam in celum, decimo die Spiritu sancto misso de celo, corda discipulorum impleuit, ac scientiam omnium linguarum dedit. Et si per altare Ecclesia designatur, cur Spiritus sanctus antequam daretur, ignis altaris esse dicitur, sicut idem Ioannes dicit: Nondum erat Spiritus datus;  quia iehsu nondum fuerat glorificatus? Sed Spiritus sanctus antequam daretur, ignis altaris erat; quia per remissionis gratiam iam eum Ecclesia possidebat. Nam Dominus ante passionem suam promisit se Spiritum sanctum daturum discipulis suis; et idem Ioannes cum uerba Caiphe posuisset dicentis: Expedit uobis, ut unus moriatur homo pro populo, et non tota gens pereat, intulit dicens: Hoc autem a semetipso non dixit, sed cum esset pontifex anni illius, prophetauit quia iehsu moriturus erat pro gente; et non tantum pro gente, sed ut filios Dei qui dispersi erant,  congregaret in unum . Numquid ii qui in Christum credituri erant, qui per uniuersas gentes dispersi idolis seruiebant, filii Dei erant? Erant itaque iam filii Dei per predestinationem; quia iam predestinati erant ad uitam eternam. Congregati sunt uero postea in unum, quando per fidem, quam in baptismate susceperunt, corpori Ecclesie sunt sociati. Misit ergo angelus ignem, quem in thuribulo posuerat, in terram; quia doctrinam fidei, quam in cordibus apostolorum posuerat, per aduentum Spiritus sancti in cordibus Iudeorum, qui per incredulitatem terra erant, per ora apostolorum effudit.

Facta sunt fulgura, uoces, et tonitrua, et terre motus. Per fulgura uirtutes que per apostolos fiebant, per uoces predicatio, per tonitrua autem comminatio  ignis eterni designatur: per terre motus uero conuersionem Iudeorum possumus intelligere; conuersi sunt namque ad penitentiam per predicationem beati Petri, sicut liber Actuum apostolorum narrat: Iis, inquit, auditis, compuncti sunt corde, et dixerunt ad Petrum et ad reliquos apostolos: uiri fratres, quid faciemus? Ostendite nobis . Et in sequentibus scriptum est, quia ad hanc primam Petri predicationem crediderunt ex illis tria millia, postea uero innumerabiles. Hunc ignem, id est, Spiritum sanctum, super nos qui terra sumus, misericordia Domini nostri Iesu Christi effundere dignetur; ut ex carnalibus spiritales [b 1Kb] efficiamur, qui uiuit et regnat in secula seculorum, amen.



DE uISIONE QUARTA.


Gratia Domini nostri Iesu Christi largiente, de apertionibus septem sigillorum pauca diximus, nunc de cantu tubarum septem angelorum, qui sequitur, aliqua proferamus. Per septem angelos doctores, qui ad erudiendum populum Dei a Deo missi sunt, et mittentur usque ad finem, designantur. Et quia sacramenta diuinarum scripturarum doctoribus Ecclesie perspicacius, Deo inspirante, quam ceteris patuerunt, rationis ordo poscebat, ut post reserationem sigillorum que apertionem diuinarum Scripturarum significat, septem angeli ponerentur, per quos omnes doctores populi Dei designantur, qui scientiam diuinarum Scripturarum locupletius perceperunt. Et  sicut omne corpus electorum in septem partes diuisimus, ita et septem angeli tubis cecinisse uisi sunt: per quos omnes doctores populi Dei designantur, quamuis ab eo ordine parumper discrepent. Nam superius per poderem, [c 1Kb] que talaris est tunica, et prior in ornamentis Domini ponitur, ut et in sequentibus per primum cornu Agni, iustos qui ante diluuium fuerunt, diximus fuisse designatos: per zonam uero auream in corpore Christi, et per secundum cornu patriarchas et ceteros qui ante Legem fuerunt: hic autem per primum angelum doctores  qui ab initio mundi usque ad Legem fuerunt, per secundum doctores Legis designantur.

 Et septem angeli parauerunt se, ut tubis canerent. Per tube cantum 536* predicatio designatur; predicatores quippe sancti ad hoc semper parati existunt, ut quoscumque possunt, per doctrinam sue predicationis Deo acquirant.

 Et primus angelus tuba cecinit. Per primum angelum, sicut iam diximus, predicatores qui ante Legem fuerunt, designantur. Primus ergo angelus tuba cecinit, quia sancti uiri qui ante Legem fuerunt, quamuis nullam legem haberent, nisi naturalem, hoc quibuscumque poterant, [a 1Kb] suasisse credendi sunt, ut Deum creatorem suum timerent atque diligerent, et quod quis pati non uellet, alteri non faceret. Et  facta est grando et ignis, mixta sanguine, et missum est in terram. Ea que septem angelis tubis canentibus facta fuisse uisa sunt, in bonam partem, sicut mihi uidetur, accipienda sunt: sicut e contrario effusio phialarum septem angelorum, que sequitur, in malam. Per grandinem igitur que percutit, uerba sanctorum uirorum, que corda prauorum hominum arguendo percutiebant, designantur. Que ignem et sanguinem permixtum habuisse describitur: per ignem Spiritus sanctus designatur, qui in sanctis inhabitans suis, minister uerborum eorum exstitit: per sanguinem uero Christus intelligitur, qui et a Patribus sepe predictus est, et eorum actibus prefiguratus: terra autem seculi homines peccato subditos demonstrat.

 Et tertia pars terre combusta est . . . . et omne fenum uiride combustum est. Per tertiam partem terre eos, qui per doctrinam et exempla bonorum hominum salui facti sunt, debemus intelligere: qui igne timoris Dei atque amoris quidquid praui in se fuit, combusserunt atque deleuerunt. Arbores uero illos, qui principatum inter eos tenuerunt, significant: ex quibus multi per doctrinam et exempla bonorum hominum salui facti sunt , sicut Abimelech per Abraham et per Iob tres amici eius . Per fenum autem uiride, quod omne combustum esse dicitur, ii designantur, qui et superius per tertiam partem terre et arborum que combusta est, id est, electi, qui eo tempore fuerunt; fenum namque uiride difficile accenditur, aridum uero facile consumitur.  Per fenum uero uiride electi, per aridum autem reprobi designantur. De hoc arido feno propheta dicit: [b 1Kb] uere fenum est populus. Exsiccatum est fenum, et cecidit flos: uerbum autem Domini manet in eternum ; per fenum igitur uiride, ii qui fide erant uiridi designantur, qui omne quod in se reprobum fuit, igne caritatis combusserunt.

 Et secundus angelus tuba cecinit. Per secundum angelum Moyses et ceteri Legis doctores designantur. Et ecce tamquam mons magnus igne ardens, missus est in mare. Per montem magnum lex Moysi designatur, que propter grauitatem ponderis  sui monti assimilatur; et propter spiritalem intelligentiam, que in Lege refulgebat, igne ardere dicitur. Ipse uero Hebraicus populus propter magnitudinem scelerum per mare designatur.

 Et facta est tertia pars maris sanguis, et mortua est tertia pars creature, que habebat animas in mari, et tertia pars nauium interiit. Omnis remissio in Lege sanguinis effusione atque aspersione fiebat; unde et Moyses populum sanguine aspersit, dicens: His est sanguis Testamenti, quod mandauit ad uos Deus . Sed et Aaron et filios eius, ut mundi efficerentur ad offerendas hostias Deo, idem Moyses sanguine aspersit, nec sine sanguinis effusione remissio esse poterat . Per tertiam ergo partem maris electi qui eo tempore fuerunt, designantur:  per sanguinem uero in hoc loco remissionem peccatorum possumus accipere. Tertia igitur pars maris in sanguinem uersa est; quia electi qui eo tempore fuerunt per obseruationem Legis a peccatis suis mundari meruerunt. Tertia uero pars creature, que habebat animas in mari, et mortua fuisse dicitur, eamdem significationem habet, quam et tertia pars maris que in sanguinem uersa est. Per mare autem, sicut iam diximus, multitudo peccatorum designatur: pisces uero cum ab aquis subtrahuntur, animas amittunt. Electi ergo quamdiu in aquis uitiorum suorum uersantur, animas marinas habent, peccatorum uidelicet tenebris inuolutas; cum uero aut per baptismum, aut penitentiam ab aquis uitiorum extrahuntur, animas pristinas quasi amittunt, cum ex  malis boni efficiuntur, moriunturque diabolo, ut uiuant Deo. Tertia igitur pars piscium animas emiserunt, quia electi qui eo tempore fuerunt, per obseruationem Legis mortui sunt peccato, et ceperunt uiuere Deo. Per naues autem, que aquas sub se habent, illisque supereminent, principes gentis illius designantur. Tertia uero pars que interiit, eos designat, qui ex eis iusti fuerunt iuxta illum sensum, quem diximus; eo quod interierint et mortui sint peccato, et uixerint Deo.

 Et tertius angelus tuba cecinit, et cecidit de celo stella ardens tamquam facula. Eamdem significationem habet stella quam et angelus; significat namque prophetas: sed querendum nobis est, quomodo de celo in terram cecidisse dicatur. Sancti  in celum quodammodo conscendunt, cum eos amor diuinus ad celestia contemplanda eleuat: cadunt in terram, cum eos amor proximorum ad ima retrahit; ut predicatione sua peccantes ad uiam ueritatis reducant; facula uero accenditur, ut tenebras noctis depellat. uerba igitur prophetarum facule fuerunt, quia tenebras peccatorum a mentibus hominum fugauerunt. Possumus etiam per ignem facule Spiritum sanctum intelligere, quo inflammati prophete, et multos ab iniquitatibus correxerunt, et que uentura erant, predixerunt. Et cecidit in tertiam partem fluminum, et in fontes aquarum. Per flumina et fontes  duodecim tribus cum suis familiis designantur: per tertiam uero partem ii, qui ex eis ad uitam eternam prescripti erant, figurantur. Cecidit ergo stella in tertiam partem fluminum, quia illi doctrinam prophetarum acceperunt, et in cordibus suis plantauerunt, qui ad uitam eternam predestinati erant.

 Et nomen stelle dicitur absinthium. Absinthium ualde est amarum: per absinthium igitur comminationes prophetarum designantur, quas populo peccanti ingerebant, predicentes eis quod nisi penitentiam 537 agerent, in predam et in captiuitatem hostibus suis darentur; et quod si nec sic peniterent, morte perpetua damnarentur. Et facta est tertia pars aquarum in absinthium. Illi amaritudinem penitentie per comminationes prophetarum assumpserunt,  quos superius per tertiam partem aquarum diximus fuisse designatos, id est, electi. Et multi homines mortui sunt de aquis, quia amare facte sunt. Illis namque amaritudo penitentie mortem intulit, qui salui esse meruerunt; mortui sunt enim secundum id quod mali erant, et uixerunt secundum id quod boni esse ceperunt.

 Et quartus angelus tuba cecinit. Quartus angelus Christum et apostolos eius significat. Et percussa est tertia pars solis, et tertia pars lune, et tertia pars stellarum; ut obscuraretur tertia pars eorum, et diei non luceret tertia pars, et noctis similiter. Sol, luna, et stelle ad unam rem pertinent; nam per solem populus Iudeorum, per lunam uero Synagoga, per stellas autem principes sacerdotum et pharisei designantur.  Sed si obscurationem solis et lune atque stellarum ad eos, qui in Christum noluerunt credere, transferre uoluerimus, ordo superior perturbabitur. Superius enim combustionem terre tertie partis, que sub cantu tube primi angeli facta esse dicitur, conuersionem tertie partis maris in sanguinem, que sub cantu tube secundi angeli facta fuisse uisa est, conuersionem nichilominus tertie partis aquarum in absinthium, que sub cantu tube tertii angeli facta fuisse legitur, in bonam partem accipiendam esse demonstrauimus; ideoque ad electos pertinere. Consequens est ergo ut percussionem solis et lune atque stellarum in bonam partem interpretemur. Per tertiam itaque partem solis, que percussa, id est, obscurata est, ii qui ex populo Iudeorum in Christum  crediderunt, designantur; obscurati sunt namque impiis Iudeis, sed refulserunt in conspectu Dei. Similiter et per tertiam partem lune atque stellarum que obscurata est, ii qui ex archisynagogis atque sacerdotibus et ex phariseis in Christum crediderunt, designantur; quia et ipsi propter lumen uerum, id est, Christum, quem perceperunt, obscurati sunt eis, quorum mentis oculos diabolus obcecauerat, ne in Christum crederent; nam claritas solis lippientes oculos obcecat magis, quam illuminat. Possumus uero per tertiam partem diei apostolos, per tertiam autem partem noctis eos qui ex gentibus crediderunt,  intelligere. Obscurati sunt namque eis apostoli, qui eorum doctrinam non solum spreuerunt, sed etiam ipsos usquequaque persecuti sunt. De hac eorum obscuratione Dominus dicit: Trademini autem a parentibus et fratribus et cognatis et amicis, et morte afficient ex uobis. [a 1Kb] Et eritis odio omnibus hominibus propter nomen meum .

 Et uidi et audiui uocem unius aquile uolantis per medium celum, dicentis uoce magna: ue, ue, ue, habitantibus in terra a uocibus trium angelorum, qui erant tuba canituri. Per celum in hoc loco Ecclesia designatur: aquila uero Christum et apostolos eius demonstrat. Aquila ergo per medium celum uolabat et clamabat; quia Christus primum per  Iudeam, apostoli uero eius per uniuersas gentes Euangelium predicauerunt: quas etiam persecutiones ab aduersariis Ecclesiam esse passuram multis modis predixerunt. Ideoque tria ue posuit, ex quibus primum ad hereticos pertinet, qui Ecclesiam Dei multis modis impugnare eonati sunt: secundum ad paganos, qui eamdem Ecclesiam Dei persecuti sunt, maximamque fidelium multitudinem interfecerunt: tertium ad antichristum, qui populum Dei in fine mundi debellaturus est. Nec putare debemus quod tria ue ad electos pertineant, qui diuersas calamitates ab impiis pertulerunt: sed potius ad eosdem impios, qui easdem calamitates intulerunt. Unde et, ue, ue, ue, habitantibus in terra dicit; impii namque qui nichil aliud quam terram querunt, habitatores  terre iure uocantur: iusti autem qui celestia semper desiderant, celi habitatores recte uocantur, sicut dicit apostolus Paulus: Nostra autem conuersatio in celis est .




CAPUT IX.---

 Et quintus angelus tuba cecinit. Quintus angelus defensores Ecclesie orthodoxe fidei designat: tuba cecinerunt, quando pro defensione fidei omnibus modis laborauerunt. Et uidi stellam de celo cecidisse in terram. Per stellam heresiarche designantur; quia sicut stelle in celo refulgent, ita et isti antequam caderent, doctrina et sapientia refulgebant in Ecclesia. De celo in terram cecidit, quia ab Ecclesia precisi, corpori reproborum, qui per terram designantur, sociati sunt. Sed querendum nobis est, cur primum hereticos, qui  per stellam et locustas designati sunt, posuerit; et postea persecutores, qui designantur per equites loricatos, de quibus in sequentibus in cantu tube sexti angeli dicturus est. Quia antequam imperatores Romanorum Ecclesiam Dei persequi instituissent, heretici esse ceperunt, sicut Nicolaus, qui temporibus apostolorum exstitit, et multi alii. Et data est illi clauis putei abyssi . Per clauem liberum arbitrium hereticorum, quod habuerunt in malo, designatur; perabyssum uero corda eorum: per puteum autem eorum ora designantur. Data est igitur hereticis clauis putei abyssi, quia permisit Deus hereses  esse, sicut dicit apostolus Paulus: Oportet hereses esse, ut qui probati sunt, manifesti fiant inter uos .

 Et aperuit puteum abyssi. Stella que de celo cecidit, puteum abyssi aperuit; quia heretici ad proferenda mala, que in cordibus eorum latebant, ora sua aperuerunt. Et ascendit fumus putei, sicut fumus fornacis magne. Per fumum doctrina hereticorum designatur; quia sicut fumus uento impulsus cito euanescit, ita et doctrina hereticorum per doctrinam sanctorum Patrum uelut fumus euanuit: per fornacem uero sepe corda impiorum designantur, sicut dicit propheta: uelut clibanus ardens corda eorum .

Et obscuratus est sol et er de fumo putei. Per solem  sepe Christus intelligitur, in hoc autem loco membra eiusdem, id est, predicatores sancti designati sunt: per erem uero populus fidelis, qui eis subiectus erat. Sed quomodo electi obscurati sunt, quos prauitas heretica decipere non ualuit? Sed obscurati sunt eis, quos heretici decipere potuerunt, qui et in sequentibus per locustas designantur: uerum 538 claritas eorum ceteris fidelibus latere non potuit, sicuti nec lucerna sub modio abscondi potest.

 Et de fumo exierunt locuste in terram. De fumo, id est, de doctrina eorum qui heresiarche appellati sunt, magna multitudo hereticorum generata est. In terram exierunt, quia a societate electorum separati, eis qui terra uocantur, id est, infidelibus  coniuncti sunt. Et data est illis potestas, sicut habent potestatem scorpiones terre. Sepe Deus dicitur dedisse, quod permittit; permittit enim Deus impiis male agere, ut ex eorum malis bona operetur. Per scorpiones uero possumus demones accipere; quia sicut scorpiones dum non preuidentur, corpora hominum suo ueneno inficiunt et exstinguunt: ita et demones incautis hominibus uenena malarum persuasionum ingerunt, et dum ad perpetranda scelera pertrahunt, eorum animas ueneno sue malitie infectas occidunt. Potestas ergo locustarum, id est, hereticorum, similis est potestati scorpionum, id est, demonum; quia sicut demones in hoc semper insistunt, ut quoscumque possunt decipiant: ita et heretici tota uirtute laborabant, ut quoscumque possent,  in foueam sue perditionis demergerent.

 Et preceptum est illis, ne lederent fenum terre, neque omne uiride, neque omnem arborem. Quod significat fenum terre, hoc et omne uiride; nam sicut superius  sub cantu tube primi angeli per omne fenum uiride, quod combustum esse dicitur, electi qui primis temporibus fuerunt, designantur: ita et hic per fenum terre, et omne uiride fidelis populus est designatus: per arbores uero doctores Ecclesie designantur. Prohibiti sunt ergo heretici, ne lederent fenum terre, neque omne uiride, neque omnem arborem; quia non permisit Deus, ut  eos qui uiriditatem fidei habebant, id est, qui fidem quam profitebantur, operibus implebant, neque sanctos predicatores, qui non erant spine uel tribuli, ex quibus neque uue, neque ficus colliguntur; sed potius arbores bonorum operum fructus ferentes, ex quibus fideles populi reficiebantur, heretici deciperent; unde et sequitur: Nisi homines, qui non habent signum Dei in frontibus suis. Quid est autem signum Dei, nisi caritas, de qua idem Ioannes loquitur, dicens: Deus caritas est ? Possumus uero per frontes, que qualitates mentium sepissime demonstrant, corda reproborum intelligere. Illi ergo facile ab hereticis decipiebantur, qui signum Dei uiui, id est, caritatem in cordibus suis non habebant.

  Et preceptum est illis, ne occiderent eos. Quod dicit, preceptum est illis, uidetur mihi ad demones pertinere; tanta est enim nequitia demonum, ut si hoc Deus permisisset, statim ut homo mortale facinus admisisset, eum interficerent: sed exspectat Deus homines impios, ut aliquando per penitentiam ad eum redeant et saluentur, siue ut iusti per eos probentur. Nam et Psalmista, cum de impiis loqueretur, precabatur dicens: Ne occidas eos, ne quando obliuiscantur populi mei . Et in Iudicum libro scriptum est, quia dimisit Deus Chananeos et Philisteos; ut in eis experiretur Isrel, et haberent scientiam certandi cum hostibus . Precepit ergo Deus, id est, non permisit ut exterminarentur, siue omnes heretici, siue omnes impii; ut  haberent iusti per quos probarentur, sicut aurum quod probatur per ignem.

Unde et sequitur: Sed ut cruciarentur mensibus quinque. Per menses quinque omne tempus uite presentis, quod in quinque etatibus consistit, possumus intelligere. Prima namque etas est infantia, secunda pueritia, tertia adolescentia, quarta iuuentus, quinta senectus; quamuis beatus Gregorius, ut cum sex etatibus mundi etates hominum conformaret, senectutem in duas partes diuiserit [a 1Kb] . In quinque ergo mensibus, id est, in omni tempore uite presentis non solum heretici, sed et omnes impii cruciantur. Nam uelint nolint, cum ad memoriam mortem penamque que mortem sequitur, reducunt; quamuis de prosperitatibus seculi uideantur exsultare, cruciantur tamen  intrinsecus, eo quod sciant se pro sceleribus suis eternaliter esse cruciandos. E contrario iusti, quamuis extrinsecus diuersis modis affligantur; intrinsecus tamen de spe celestis glorie, ad quam se peruenturos credunt, exsultant. Possumus etiam per quinque menses omne tempus huius mundi intelligere; primus namque mensis est ab origine mundi usque ad diluuium, secundus a diluuio usque ad Moysen, tertius a Moyse usque ad Dauid, quartus a Dauid usque ad Christum, quintus a Christo usque ad consummationem seculi. In iis ergo quinque mensibus omnes fabricatores errorum cruciantur, siue eo modo quo  superius diximus, siue quod falsas adinuentiones suas uident a ueritate superari.

Et cruciatus eorum ut cruciatus scorpii, cum percutit hominem. Diximus superius per scorpiones demones esse designatos; nam sicut scorpio corpus aculeo uulnerat, ut per uulnus uenenum intromittat, per quod hominem interficiat; [a 1Kb] ita et diabolus aut ira, aut superbia, aut libidine, aut aliqua delectatione carnali mentem uulnerat, ut per hoc uenenum sue malitie infundat, animamque interficiat. Cruciatus ergo locustarum similis esse cruciatui scorpii dicitur; quia heretici imitantes patrem suum diabolum, per lenia uerba atque composita mentes hominum imperitorum uulnerabant, uenenumque sui erroris infundentes, eorum animas necabant. Possumus quippe  per cruciatum animarum interfectionem intelligere.

 Et in diebus illis querent homines mortem, et non inuenient eam: et cupient mori, et fugiet mors ab eis. Hec sententia ad electos pertinet. In diebus illis, id est, in diebus quibus Euangelii gratia per uniuersum mundum refulget, querent homines mortem. Querebat Paulus mortem persequendo Ecclesiam Dei, et non inuenit eam; quia Christus qui est murus impenetrabilis, se illi obiiciens, a morte quam querebat, ad uitam, que est ipse, uiolenter reduxit. Fuerunt et alii multi, qui quesierunt mortem aut Ecclesiam Dei persequendo, aut cetera mala exercendo: sed fugit mors ab ipsis, quia per predicationem sanctorum ad uitam sunt reuocati. Nos etiam quosdam uidimus, qui quesierunt  mortem, et non inuenerunt eam; et cupierunt mori, et fugit mors ab eis. Scimus enim quosdam fuisse, qui amplius quam oportebat seculum diligentes, multo tempore, multisque modis laborassent, ut diuites fierent, cupientes delitiose uiuere, et carnis 539 sue desideria perficere [b 1Kb] : sed cum ad id quod optabant, peruenire non possent, respuentes seculi falsa promissa, ad diuitias celestes acquirendas se contulerunt, atque ad earum perceptionem, sicut credimus, bonis operibus insistendo, peruenire meruerunt. uidimus nichilominus quosdam monasteria reliquisse, et ad seculum transisse, et in seruitio quorumdam hominum potentium se tradidisse; ut terrenas diuitas atque possessiones, quas per se habere non poterant, eorum suffragiis obtinerent: sed  cum ad id quod desiderabant, peruenire non possent, seculum reliquisse, et ad monasteria sua rediisse, atque in bonis operibus uitam terminasse. Ii ergo quesierunt mortem, et non inuenerunt eam; et cupierunt mori, et fugit mors ab eis. De talibus Dominus sub specie Hierusalem ad prophetam loquitur, dicens: Ecce ego sepiam uiam tuam spinis, et sepiam eam maceria, et semitas suas non inueniet. Et sequetur amatores suos, et non apprehendet eos: queret, et non inueniet eos . Amatores nostri sunt desideria carnalia: amatores nostros sequimur,  quando in hoc laboramus, ut diuitiarum possessores efficiamur, ut habeamus unde desideria carnalia expleamus. Amatores nostros sequimur, et non apprehendimus, quando misericordia Dei impediente, ad hoc quod inutiliter desideramus, peruenire non possumus.

 Et similitudines locustarum similes equis paratis in prelium. Per equos sepe predicatores sancti designantur, sicut Habacuc propheta in cantico suo loquitur, dicens: uiam fecisti in mari equis tuis, in luto aquarum multarum . uiam fecit Deus in mari equis suis, in luto aquarum multarum, quando initio fidei pacem mundo largitus est; ut apostoli eius per uniuersas gentes, que per mare et lutum designate sunt possent discurrere, et semina  fidei spargere. Equi ergo Dei ad prelium parabantur, quando predicatores sancti et uerbo et uirtutibus ad hoc armabantur; ut genus humanum de potestate diaboli eruerent. Locuste uero similes equis paratis in prelium esse dicuntur; quia sicut predicatores sancti tota uirtute laborabant, ut quoscumque possent, de laqueis diaboli eriperent: ita et heretici ad hoc semper armabantur, ut quoscumque possent decipere, in baratrum sue damnationis inuoluerent. Et super capita earum tamquam corone similes auro. Sepe per aurum sapientia designatur, sicut superius iam diximus: per coronas locustarum sapientia secularis ostenditur. Corone igitur locustarum aurum ipse non erant, sed similitudinem auri habebant; quia sapientia secularis, in qua heretici maxime confidebant,  aurum non erat, id est, sapientia; sed potius stultitia, sicut dicit apostolus Paulus: Sapientia huius seculi stultitia est apud Deum .

Et facies earum, sicut facies hominum. Homo rationale est animal: per faciem uero hominum diuinarum Scripturarum scientiam intelligere possumus, quam heretici habere studebant, ut per eam facilius simplices quosque deciperent. Locuste igitur facies hominum habere uidebantur, sed similitudo erat non ueritas; quia heretici uidebantur quidem scientiam habere diuinarum Scripturarum: sed procul a ueritate distabant, quia eam non recte intelligebant.

 Et habebant capillos sicut capillos mulierum. Per capillos qui sine sensu preciduntur, possumus maximam multitudinem stultorum intelligere,  qui ab hereticis facile decipiebantur; quia sicut capilli absque iniuria preciduntur, ita et isti ab Ecclesia sine aliquo dispendio precisi sunt. Per mulieres uero diuersas Ecclesias possumus intelligere. Habebant igitur locuste capillos sicut capillos mulierum; quia sicut sancte Ecclesie Dei habebant turmas suas, que certis temporibus ad diuina officia celebranda confluebant: ita et heretici habebant populos insanos, qui in diuersis locis conueniebant, non [c 1Kb] ad mysteria diuina, sed ad diabolica celebranda. Et dentes earum sicut leonum erant. Officium dentium est, ut quidquid  intra se ceperint, terendo consumant, et in foueam uentris demergant. Possumus ergo per leones et dentes persecutores Ecclesie intelligere: per leones quidem principes: per dentes autem eos, qui eorum imperio sanctos Dei laniabant. Dentes igitur hereticorum sicut leonum erant; quia sicut pagani Ecclesiam Dei persequebantur, et quoscumque poterant, terroribus atque cruciatibus in perditionis uoraginem implicabant; ita et heretici quosdam potentes homines sibi sociantes, Ecclesiam Dei persecuti sunt, multosque more dentium minis et impressionibus afflictos, in uentrem sue malitie demerserunt.

 Et uox alarum earum, sicut uox equorum multorum currentium in bellum. Possumus per alas uerba hereticorum intelligere; quia sicut ale a terra  aues subleuant, ita heretici suis eloquiis extollebantur: per equos uero predicatores designantur, sicut superius iam diximus. uox igitur alarum locustarum erat sicut uox equorum multorum currentium in bellum; quia sicut predicatores sancti uoces predicationum emittebant, cum pergerent ad bellum contra diabolum, ut genus humanum de potestate eius liberarent: ita et heretici circumquaque discurrebant, falsam doctrinam spargendo; ut quoscumque possent, deciperent, et diabolo subiugarent.

 Et habebant caudas similes scorpionum, et aculei erant in caudis earum. Isaias propheta dicit quia propheta docens mendacium, cauda est . Heretici ergo qui propter notitiam diuinarum Scripturarum prophetas se esse estimant, non inconuenienter  caudis scorpionum assimilantur, quia eorum doctrina falsa erat, et uenenosa, unde et aculeos in caudis habuisse dicuntur. Per aculeos namque blasphemie, quas in diuinis Scripturis intermiscebant, designantur. Et sicut scorpio innoxius esset, si aculeus deesset; ita et doctrina hereticorum bona esset, si hanc blasphemiis non fedarent. Potestas earum nocere hominibus mensibus quinque. Quid sint menses quinque superius dictum est.

 Et habebant super se regem angelum abyssi, cui nomen Hebraice Abaddon, Grece Apollyon, et Latine habet nomen Exterminans. Certum est omnibus hereticorum principem esse diabolum, sicut Dominus dicit ad Iob: Ipse est enim rex super omnes filios superbie ; unde et exterminator  uocatur, eo quod exterminator sit totius bonitatis.

 ue unum abiit, et ecce ueniunt adhuc duo ue. Et sextus angelus tuba cecinit. Per sextum angelum martyres designantur: sextus angelus tuba cecinit, quia martyres Christi doctrinam fidei infidelibus propinauerunt. 540 Et audiui uocem unam ex cornibus altaris aurei, quod est in conspectu Domini, dicentem sexto angelo. Per altare aureum, sicut superius iam diximus, Ecclesia designatur. Quatuor ergo cornua altaris quatuor euangelistas demonstrant: uocem ergo unam ex quatuor cornibus altaris aurei audisse se dicit; quia una est fides, una doctrina quam  quatuor libri Euangeliorum docent.

 Quid autem hec uox sexto angelo dicat, manifestat subdendo: uade, et solue quatuor angelos, qui alligati sunt in flumine magno Euphrate. Primum dicamus quid sint quatuor angeli, quid uincula, quid Euphrates; et postea cur sexto angelo precipiat Euangelium, ut soluat quatuor angelos, diligentius inuestigabimus. Nam sicut superius  in apertione sexti sigilli quatuor angeli super quatuor angulos terre stetisse uisi sunt, tenentes quatuor uentos terre; ne flarent super terram, neque in ullam arborem: ita et hic sub cantu tube sexti angeli quatuor angeli in flumine magno Euphrate alligati esse referuntur. Eamdem ergo significationem habent quatuor angeli isti, quam et illi;  significant enim quatuor regna, Assyriorum uidelicet, Persarum, Macedonum, atque Romanorum. Et quia potestas quatuor regnorum, sicut superius diximus, ad Romanos secesserat, per quatuor angelos in hoc loco Romani designantur: per Euphraten uero hic mundus intelligitur. Quid sint ergo uincula quatuor angelorum, superius manifestat; nam supra scriptum est, quia uidit Ioannes angelum descendisse de celo, habentem signum Dei uiui: et clamauit uoce magna quatuor angelis, quibus datum est nocere terre et mari, dicens: Nolite nocere terre, et mari, neque arboribus, quoadusque signemus seruos Dei nostri in frontibus eorum . Per angelum qui habebat signum Dei uiui Christum diximus fuisse designatum: uincula igitur quatuor angelorum uerba sunt Domini,  non quod Dominus preceperit persecutoribus, ut a persecutione cessarent, donec semina fidei per omnes gentes spargerentur: sed quod potestate fecit, hoc dicitur uerbis precepisse. Romani namque ante aduentum Christi a cedibus et rapinis atque effusione sanguinus generis humani [a 1Kb] nullo modo satiari poterant. ueniens uero Christus in carne pacem mundo largitus est, et Romani qui ab effusione sanguinis generis humani manus cohibere non poterant, pace ligati sunt, atque ab effusione sanguinis prohibiti sunt. Precepit ergo uox, que processit a quatuor cornibus altaris aurei, sexto angelo qui habebat tubam, ut solueret quatuor angelos; quia doctrina Euangelii hoc precepit predicatoribus uerbi Dei, ut nullis minis, nullis terroribus hominum impiorum  terreantur; ut cessent ab officio predicationis, sicut Dominus dicit in Euangelio: Nolite timere eos, qui occidunt corpus, animam autem non possunt occidere . Imperatores quippe Romanorum et ceteri principes terre, cum uiderent religionem christianam quotidie augeri, et culturam idolorum euacuari, interminati sunt mortem omnibus qui Christum colerent aut predicarent. Sextus ergo angelus, id est, martyres, quatuor angelos, [b 1Kb] id est, persecutores suos quasi soluerunt; cum propter insuperabilem euangelizandi constantiam ad persequendos eos se armauerunt.

  Unde et sequitur: Et soluti sunt quatuor angeli, qui parati erant in horam, et diem, et mensem, et annum, ut interficerent tertiam partem hominum. Soluti sunt quatuor angeli, quia impii homines, pace abiecta, manibusque solutis, quas pax alligauerat, persecuti sunt populum Dei. Quod autem dicit: Parati erant, impiorum hominum uoluntatem demonstrat; quia antequam tempus persecutionis ueniret, uoto parati erant, ut populum Dei interficerent. Sane tertia pars hominum, ut superius dictum est, electos significat. Porro quod in horam et diem, et mensem, et annum, quatuor angeli, ut interficerent tertiam partem hominum, parati esse dicuntur, possumus ad omnes impios, qui ab initio mundi fuerunt, et erunt usque in finem, referre. Per horam  quippe tempus ab initio mundi usque ad diluuium, per diem autem tempus a diluuio usque ad Legem, per mensem uero tempus sub Lege, per annum autem tempus sub gratia designatur. In iis ergo quatuor temporibus semper reprobi persequuntur electos.

 Et numerus equestris exercitus uicies millies dena millia, audiui numerum eorum. Qui designantur per quatuor angelos, ipsi et per equestrem exercitum, uidelicet persecutores Ecclesie. Exercitus autem persecutorum equestris esse dicitur; quia sicut habet Deus equos suos, id est, sanctos predicatores, qui eum per uniuersum mundum deportauerunt; ita habet diabolus equos suos, id est, omnes impios, super quos sedet, et ad perpetranda diuersa scelera impellit. Qui uicies millies dena millia  esse dicuntur; [a 1Kb] per finitum namque numerum persecutorum innumerabilis multitudo exprimitur.

 Et ita uidi equos in uisione: et qui sedebant super eos, habebant loricas igneas, et hyacinthinas, et sulphureas. In hoc loco per equos insani populi, per sessores autem equorum principes terre designantur: per loricas uero, que ictus gladiorum a se repellunt, duritia cordium reproborum designatur, que ad corda eorum gladium spiritus, quod est uerbum Dei, accedere non sinit. Que lorice ignee, hyacinthine, et sulphuree esse dicuntur. Per ignem plane crudelitas mentis persecutorum: per hyacinthum qui celi figuram habet, honor deitatis quem diis suis deferebant, designatur: per sulphur uero quod fetet, blasphemie quas in Christum proferebant,  designantur. Persecutores igitur loricas igneas et hyacinthinas atque sulphureas habuisse dicuntur; quia partim propter incredulitatem mentis corda sua indurauerant, ut non solum in Christum non crederent, sed etiam seruos eius persequerentur: partim propter defensionem falsorum deorum, partim propter blasphemias quas in Christum proferebant, dicentes eum magum fuisse et seductorem. Et capita equorum erant tamquam capita leonum. Per capita equorum imperatores Romanorum designantur quia capita esse uidebantur omnium persecutorum, qui etiam propter insatiabilem rabiem leonibus acsimilantur.  Et de ore eorum procedit ignis et fumus et sulphur. Per ignem impia precepta imperatorum designantur, quibus populus Dei interfici iubebatur: per fumum uero honor deitatis, quem diis suis deferre iubebant. Et recte per fumum idololatrie falsitas designantur, 541 quia sicut fumus a facie uenti euanescit, ita et cultura idolorum in conspectu predicationis euangelice deperiit: per sulphur autem, sicut supra dictum est, blasphemie, quas Christo ingerebant, designantur.

 Ab his tribus plagis interfecta est tertia pars hominum; id est, multitudo martyrum: per ignem uidelicet, fumum, ac sulphur, que procedebant de ore ipsorum. Procedebat quippe ignis de ore ipsorum, id est, iussio impiissima, qua precipiebant  ut sancti Dei martyres interficerentur: procedebat et fumus, quia precipiebant ut honor deitatis ab omnibus hominibus diis suis impenderetur: procedebat et sulphur, id est, blasphemie in Christum, precipientes ut religio christiana funditus de mundo exstingueretur.

 Potestas enim equorum in ore ipsorum est, et in caudis eorum. Superius capita equorum, ut leonum esse dicuntur: in ore uero leonum dentes consistunt, quibus conterunt et dilaniant omnia, que ceperint. Possumus itaque per dentes carnifices intelligere, qui in ore leonum, id est, in potestate persecutorum positi, eorum imperio diuersis cruciatibus corpora sanctorum cruciabant. Corpora igitur sanctorum persecutores in ore, id est, in potestate  habebant, sed animas non habebant, sicut Dominus dicit in Euangelio: Nolite timere eos, qui occidunt corpus, animam autem non possunt occidere . Et ideo potestas persecutorum tantummodo in ore erat; quia corpora sanctorum in potestate habebant, sed animas non habebant: occidere poterant, quos uincere non ualebant. Per caudas uero philosophorum atque petarum doctrina designatur. Nam caude eorum similes serpentibus, habentes capita, et in iis nocent. Recte doctrina philosophorum serpentibus assimilatur, quia plena erat uenenis mendaciorum. Qui serpentes capita habere dicuntur, quia omnes errores gentilium proprios habebant auctores. Potestas ergo equorum in caudis eorum erat, quia persecutores Ecclesie per doctrinam philosophorum  uolebant euertere religionem christianam.

 Et ceteri homines qui non sunt occisi in iis plagis, neque egerunt penitentiam ab operibus manuum suarum; [b 1Kb] ut non adorarent demonia et simulacra aurea et argentea, et erea, et lapidea, et lignea; que neque uidere possunt, neque audire, neque ambulare: et non egerunt penitentiam ab homicidiis suis, neque a ueneficiis suis, neque a fornicatione sua, neque a furtis suis; subauditur, perierunt. Tertia igitur pars, que interfecta est, salua facta est, id est, electi, ex quibus multi pro Christi nomine interfecti sunt: reliqui libentissime occumberent, si necessitas  exegisset. Ceteri uero, id est, pagani, qui in Christum credere noluerunt, ut agerent penitentiam ab iniquitatibus suis, perierunt.



CAPUT X.---

 Et uidi alium angelum fortem descendentem de celo, amictum nube, et iris in capite eius. Quia superius aduersitates Ecclesie narra uerat, que ab hereticis et paganis passa est; restat ut de prosperitate eius, qualiter inter persecutiones creuerit, narret. Constat namque Ecclesiam in persecutionibus creuisse, et quanto amplius opprimebatur, tanto amplius confortabatur, et crescebat: sicut de filiis Isrel in figura eiusdem Ecclesie scriptum legimus, qui quanto amplius ab Aegyptiis opprimebantur, tanto amplius multiplicabantur. Angelus fortis Dominum nostrum Iesum Christum  designat, de quo dicit Psalmista: Dominus fortis et potens, Dominus potens in prelio . Qui descendens de celo amictus nube esse dicitur; quia Dominus noster ueniens in mundum, carnem que per nubem designata est, induit; ut per carnis assumptionem se hominibus conformaret, quos redimere ueniebat. Per irim uero eius misericordia designatur, sicut superius diximus: per caput autem eius diuinitas in hoc loco intelligitur. Irim in capite habebat, quia eius diuinitas ante incarnationem suam tantam misericordiam assumpserat, ut homo fieri pro hominibus non dedignaretur, et ad ultimum pessima morte damnari. Et facies eius erat sicut sol. Sepe per solem Dominus designatur; quia sol omnes creaturas uisibiles suo splendore atque  pulchritudine antecedit: sed que creatura poterit comparari suo creatori? uerum per figuras uisibiles sepe inuisibilia demonstrantur. In corde igitur electorum Christus sol est, quem cernere per spem nullo modo desistunt, et ad huius pulchritudinem intuendam peruenturos esse se credunt. Et pedes eius tamquam columna ignis. Per columnam ignis Ecclesiam possumus accipere; [a 1Kb] siue quia Spiritu sancto ignita resplendet, siue quia amore Dei atque proximi indesinenter ardet. Per duos uero pedes duos populos intelligere debemus. Ex duobus ergo pedibus una columna efficitur; quia ex duobus populis, ex Iudeis uidelicet atque gentibus, una Ecclesia Dei fabricatur. Possumus etiam per duos pedes duo Testamenta intelligere, sicut in sequentibus plenius  demonstrabimus. Nec discordat a sensu superiori, eo quod uetus Testamentum Iudeis, nouum autem gentibus specialiter traditum sit.

 Et habebat in manu sua libellum apertum. Hic Liber superius septem sigillis signatus fuisse describitur; sed de eius apertione, Domino largiente, aliqua diximus. Libellum igitur apertum in manu sua Dominus noster iehsu Christus tenere uisus est; quia sensus diuinarum Scripturarum doctoribus Ecclesie ipse aperuit. Et posuit pedem suum dexterum super mare; sinistrum autem super terram. Per pedem dextrum, sicut diximus, nouum Testamentum: per  sinistrum uetus designatur. Possumus autem per mare populum gentium intelligere propter profunditatem ignorantie atque errorem: per terram uero que excolitur, ut fructum ferat, Iudeos qui excolebantur per disciplinam Legis, et fructum ferebant, cum precepta legalia, quamuis carnaliter, implebant. Pedem ergo suum dextrum Dominus super mare posuit, quando specialius gentibus doctrinam Euangelii, quam Iudeis tradidit, sicut Paulus eisdem Iudeis loquitur, dicens: uobis oportebat primum loqui uerbum Dei, sed quia repellitis illud, et indignos uos iudicastis eterne uite, ecce conuertimur ad gentes . Pedem sinistrum super terram posuit, quando Legem Iudeis specialiter tradidit. Sed nullum moueat, quod posteriora prius commemorauerit,  et priora posterius; eo quod in diuinis Scripturis hoc sepe contingat. Ad quod comprobandum unum tantummodo exemplum proferamus. In psalmo centesimo quinto , cum dixisset: Aperta est terra, et deglutiuit Dathan, 542 et operuit super congregationem Abiron: et exarsit ignis in synagoga eorum, flamma combussit peccatores; retro reuertitur, et dicit: Et fecerunt uitulum in Oreb, et adorauerunt sculptile: nec inconuenienter per dextrum pedem nouum Testamentum, per sinistrum autem uetus designatur; eo quod uetus Testamentum umbra fuerit noui Testamenti.

 Et clamauit, quemadmodum cum leo rugit. Clamauit Christus per legem, sed non quemadmodum cum leo rugit; quia in una domo Isrel uox  eius tantummodo audita est: clamauit postea per Euangelium, quemadmodum cum leo rugit; quia in omnem mundum uox eius intonuit. Et cum clamasset, locuta sunt septem tonitrua uoces suas. Per septem tonitrua septem uirtutes possumus accipere. Clamauit Christus per Legem, sed septem tonitrua non sonuerunt: clamauit per Euangelium, et locuta sunt septem tonitrua uoces suas. Nam illis quibus Lex dicebat: Maledictus qui non reliquerit semen suum in Isrel; et quibus ob hoc plures uxores atque concubinas habere licitum erat, pudicitie tonitruum necdum sonuerat. Similiter et illi, quibus Lex dicebat: Oculum pro oculo, dentem pro dente; et qualem inflixerit quis maculam, talem et sustinere cogatur ; necdum tonitruum patientie audierant.  Et illi tonitruum caritatis necdum perfecte audierant, quibus Lex dicebat: Diliges amicum tuum, et odio habebis inimicum tuum . Idem et de ceteris uirtutibus intelligendum est. Septem ergo tonitrua locuta sunt; quando per doctrinam Euangelii sublimitas uirtutum cepit demonstrari.

 Et audiui uocem de celo dicentem mihi: Signa que locuta sunt septem tonitrua, et noli ea scribere. uox de celo uox est de Ecclesia: scribere uero est predicare; quia sicut scriptor atramento in uolumine scribit, unde legentes exercitentur; ita et  quilibet doctor uerba Dei scribit, cum ea predicando in cordibus audientium plantat. Cur ergo per uocem que de celo sonuit, prohibitum est ne septem tonitrua scriberentur, in Actibus apostolorum, et in epistolis Pauli inuenire possumus. In initio namque fidei predicatores sancti uidentes infirmitatem gentium ad fidem uenientium, non sunt ausi eis austeriora Christi precepta committere; ne forte duritia preceptorum territi, non auderent ad fidem Christi suscipiendam accedere, sicut Paulus apostolus discipulis suis scripsit, dicens: Tamquam paruulis in Christo lac uobis potum dedi, non escam; nondum enim poteratis, sed nec adhuc quidem potestis; adhuc enim estis carnales . Sed et apostoli qui erant Hierosolymis, eis qui ex gentibus crediderant,  mandauerunt, dicentes: Placuit Spiritui sancto et nobis nichil imponere uobis oneris, nisi ut abstineatis uos ab escis, que idolis immolantur, et a fornicatione, et suffocato, et sanguine . uox ergo de celo Ioanni loquitur, ne septem tonitrua scriberet; quia apostoli qui per celum designantur, primis predicatoribus preceperunt; ne nouiter ad fidem uenientes, subito ad celsitudinem uirtutum conscendere cogerent, donec in fide confortati, iam ad operationem uirtutum transire possent.

 Et angelus quem uidi stantem supra mare et super terram, cum leuasset manum suam, et iurasset per uiuentem in eternum qui creauit celum, et ea que in eo sunt; et terram, et ea que in ea sunt:  mare, et ea que in eo sunt; quia tempus amplius non erit, sed in diebus septimi angeli, cum ceperit tuba canere, consummabitur mysterium Dei, quod euangelizauit per seruos suos prophetas. Nos quando iuramus, uolumus ut firmum sit, quod loquimur. Dixisse ergo Domini iurasse est; quia fieri non potest ut quod loquitur Deus, irritum fiat, sicut ipse dicit in Euangelio: Celum et terra transibunt, uerba autem mea non transibunt . Cum igitur Christus per uiuentem in eternum, et per eum qui fecit omnes creaturas iurauit, per semetipsum iurauit: Quia omnia per ipsum facta sunt, et sine ipso factum est nichil . Iurauit autem non quibusdam uerbis semetipsum obligando; sed dicendo ea que uentura erant. Per septimum uero angelum predicatores,  qui in fine mundi futuri sunt, designantur, de quibus in sequentibus dicemus. Iurauit ergo Christus, quod in diebus septimi angeli consummabitur mysterium Dei, quod euangelizauit per suos prophetas; quia predixit quia tunc ueniet finis, cum omnis electorum numerus fuerit completus.

 Et uocemquam audiui de celo iterum loquentem mecum, et dicentem: uade, et accipe librum de manu angeli stantis supra mare et supra terram. uocem primam eam dicit, quando de celo ei dictum est: Signa que locuta sunt septem tonitrua, et noli ea scribere. Eamdem itaque uocem se iterum audisse  dicit; quia eiusdem Spiritus sancti uox fuit illa, cuius et ista. Per Ioannem in hoc loco omnes apostolos intelligere debemus. uox ergo diuina Ioanni locuta est, ut iret ad angelum, et acciperet ab eo librum; quia Spiritus sancti gratia apostolis inspirauit, ut relictis omnibus, Christum sequerentur; ut doctrinam Euangelii ab eo perciperent.

 Et abii ad angelum, dicens ei ut daret mihi librum. Abierunt apostoli ad Christum, ut ab eo doctrina diuinarum Scripturarum instruerentur. Et dixit mihi: Accipe, et deuora illum, et faciet amaricare uentrem tuum, sed in ore tuo erit dulce tamquam mel. Et cum deuorassem eum, amaricatus est uenter meus. Per os in quo sapores discernuntur corda apostolorum intelligere possumus: per uentrem  autem in quo omnes spurcitie commorantur corporis, memoriam peccatorum intelligere debemus. Liber igitur dum deuoraretur, ut mel dulce fuisse dicitur; quia diuina Scriptura dum in mente reuoluitur, uitamque eternam mandata Dei custodientibus repromittit, dulcis ut mel in corde efficitur: cum uero mentem a superioribus ad inferiora, id est, a contemplatione celestis patrie ad peccata sua intuenda deducit, penasque quas impii pro peccatis suis passuri sunt, ostendit, que antea fuerat dulcis in demonstratione celestis glorie, amara efficitur in peccatorum ostensione. Possumus etiam hoc de Ioanne proprie intelligere, qui antequam Euangelium scriberet, Pathmos in exsilium ductus est: sed quia propter absentiam eius heretici Ecclesiam  Dei inuaserant, post reuersionem suam de exsilio ad eorum blasphemias destruendas compulsus est Euangelium scribere. Precepit igitur uox diuina Ioanni, ut iret ad angelum, et acciperet ab eo librum; quia 543 Spiritus sanctus hoc Ioanni inspirando suasit, ut iret ad Christum non passibus corporis, sed passibus mentis, ad considerandam diuinitatis eius potentiam atque cum Patre equalitatem, ut de diuinitate eius libellum omnibus fidelibus salutiferum posset conscribere. Deuorauit uero Ioannes librum, cum scientiam Euangelii quod postea scripsit, plenissime accepit. Liber itaque dum deuoraretur, dulcedinem mellis ori exhibuit; quia diuina Scriptura quanto amplius in corde ruminatur, tanto salubriorem dulcedinem menti exhibet. Possumus  autem per uentrem, in quo esce putrescunt, carnem hanc mortalem intelligere. Liber igitur qui in ore dulcis fuit, amaritudinem uentri generauit; quia sancti uiri quanto amplius in meditatione diuinarum Scripturarum dediti sunt, quantoque eorum meditatio dulcior fit in mente, tanto maiorem amaritudinem carni sue exhibent, affligendo uidelicet eam ieiuniis, uigiliis, [a 1Kb] abstinentia, ceterisque cruciatibus, quibus caro atteritur.

 Et dixit mihi: Oportet te prophetare iterum populis, et gentibus, et linguis, et regibus multis. Predicitur ei quod ab exsilio ad predicandum rediturus  sit. Sed cum sancti Patres tradant quod post reuersionem suam de exsilio tantummodo in Epheso, et circa adiacentia loca eius predicauerit, ibique mortuus sit, et corpore requiescat; quomodo populis, et gentibus, et linguis, et regibus multis prophetasse dicitur? Sed prophetauit, id est, predicauit per Euangelium suum, quod postea scripsit omnibus gentibus, et linguis, et regibus multis; quia per omnes gentes dispersum est, et in meditatione eius omnes terrarum populi, regesque multi proficiunt.



CAPUT XI.---

 Et datus est mihi calamus mensure similis uirge, dicens: Surge, et metire templum Dei, et altare, et adorantes in eo. Per calamum quo antiqui scribere solebant, Euangelium quod ei datum est a Domino, et quod postea scripsit, designatur:  per uirgam uero sepe disciplina accipitur. Calamus igitur qui Ioanni datus est, similitudinem uirge habuit; quia disciplina christianorum est Euangelium. Unde et templum et altare et adorantes in eo metiri precipitur; per templum namque Ecclesia: per altare sancti et perfecti uiri, qui in Ecclesia consistunt: per adorantes autem in eo cetera multitudo, que eorum doctrina instruitur, designatur. Templum nempe Dei et altare, atque adorantes in eo unusquisque predicator metitur, dum unicuique secundum propriam capacitatem spiritualis gratie doctrinam [a 1Kb] administrat; aliter enim docendus est sapiens, aliter insipiens: aliter litteratus, aliter illitteratus: aliter paganus, aliter christianus: aliter hereticus, aliter catholicus. Nam et Dominus dicit  in Euangelio, quia paterfamilias peregre proficiscens, uocauit seruos suos, et tradidit illis bona sua. Et uni dedit quinque talenta, alii autem duo, alii uero unum; unicuique secundum propriam uirtutem .

 Sequitur: Atrium autem quod est foris, eiice foras, et ne metiaris illud; quoniam datum est gentibus. Si foris erat, quomodo foras eiici poterat? Per atrium ergo Iudei designantur: Iudei igitur foris erant per incredulitatem: sed Ioannes et ceteri apostoli adhuc eos per amorem in cordibus suis tenebant, sicut dicit apostolus Paulus: Optabam ego ipse anathema esse a Christo pro fratribus meis, qui sunt cognati mei secundum carnem, qui sunt Isrelite . Unde precipitur ei,  ne illud metiatur, id est, uerba predicationis non eis ministret, sicut in Euangelio ipse precipit, dicens: Nolite mittere margaritas uestras ante porcos; ne conculcent eas pedibus suis, et conuersi elidant uos . Et ad prophetam Ezechielem Dominus loquitur, dicens: Ecce ego adherescere faciam linguam tuam palato tuo, nec eris quasi uir obiurgans; quia domus exasperans est . Hocque atrium datum esse gentibus dicitur;  quia Iudei propter incredulitatem suam paganis gentibus erant coniuncti: siue traditi erant gentibus, id est, Romanis, ut ab eis delerentur atque exterminarentur. Et ciuitatem sanctam calcabunt mensibus quadraginta duobus. Subito saltum facit ad Eliam atque Enoch, qui temporibus Antichristi uenturi sunt: et pulchro satis ordine, uidelicet, ut qui Iudeorum deiectionem per figuram atrii protulerat, eorum restaurationem tacite subnecteret; constat enim Iudeos in fine mundi per predicationem Elie et Enoch ad fidem Christi esse reuersuros. Ciuitatem itaque sanctam, id est, Ecclesiam, Antichristus et ministri eius calcabunt, id est, persequentur mensibus quadraginta duobus, qui faciunt tres annos et dimidium.

  Et dabo duobus testibus meis, et prophetabunt diebus mille ducentis sexaginta, amicti saccis. Testes duos Dominus Eliam et Enoch uocat, qui aduentum eius secundum precurrent, sicut Ioannes precurrit primum. Ii sunt due oliue, et duo candelabra in conspectu Domini terre stantes . Oliua oleum fert, quod supra candelabrum postea ponitur, ut luceat omnibus, qui in domo sunt. Per oleum in hoc loco sapientiem spiritalem possumus accipere; unusquisque enim oliua tunc est, quando apud se quiescens, per contemplationis gratiam Deo deseruire studet; quando illud implere studet, quod Dominus dicit in Euangelio: Nesciat sinistra tua, quid faciat dextera tua; ut sit eleemosyna tua in abscondito: et Pater tuus qui uidet in abscondito,  reddet tibi . Candelabrum uero tunc fit, quando illud implet quod Dominus dicit in Euangelio: uideant opera uestra bona, et glorificent Patrem uestrum, qui in celis est . Duo igitur isti sancti modo oliue sunt cum in aliquo loco terre positi, ubi eos maiestas diuina commorari precepit, per contemplationis gratiam Deo deseruiunt: candelabra tunc fient, cum ad explendum predicationis sue [b 1Kb] officium uenerint, quando omnibus, et fidelibus uidelicet et reprobis uerbum Dei annuntiabunt. De hoc candelabro Dominus dicit in Euangelio: Neque accendunt lucernam, et ponunt eam sub modio, sed super candelabrum, ut luceat omnibus, qui in domo sunt . Lucerna quippe super candelabrum ponitur, quando  officium predicationis sancto uiro traditur, qui bonum quod predicat, flammis bonorum operum illustrat: lucerna uero sub modio ponitur, 544 quando officium predicationis alicui reprobo committitur, qui bonum quod predicat, prauis operibus regit; ne lumen prebeat eis, qui in domo sunt, [c 1Kb] sicut dicit sanctus Gregorius, quia cuius uita despicitur, restat ut et predicatio eius contemnatur. Due ergo oliue et duo candelabra in conspectu  Domini stare dicuntur; quia in terra positi, illud tempus prestolantur, quo officium predicationis sue expleant, et mortis debitum soluant, sicut sequentia manifestant.

 Et si quis uoluerit eis nocere, ignis exiet de ore eorum, et deuorabit inimicos eorum: et si quis uoluerit eos ledere sic oportet eum occidi. Quia Spiritus sanctus loquitur per ora sanctorum, sicut Dominus dicit in Euangelio: Non enim uos estis, qui loquimini: sed Spiritus Patris uestri, qui loquitur in uobis ; non incongue uerba sanctorum ignis uocantur, sicut Psalmista dicit de Domino: Ignitum eloquium tuum uehementer, et seruus tuus dilexit illud . Ignis igitur exiet de ore sanctorum istorum, et deuorabit inimicos eorum;  quia doctrina eorum ita errores Antichristi destruet, ut omnibus sanam mentem possidentibus, nichil uideatur esse, quod asserere conabuntur Antichristus et ministri eius. Quod autem sequitur. Et si quis uoluerit eos ledere, sic oportet eum occidi, ad eamdem rem pertinet.

 Ii habent potestatem claudendi celum, ut non pluat diebus prophetie eorum: et habent potestatem super aquas, conuertendi eas in sanguinem, et percutere terram omni plaga quotiescumque uoluerint. Legimus Eliam oratione clausisse celum, et iterum aperuisse: sed et Moysen aquas in sanguinem conuertisse. Non ergo putandum est Eliam minorem uirtutem habere, cum ad explendum officium sue predicationis uenerit, quam habuit eo tempore,  quo inter homines conuersatus est, sed potiorem. Possumus etiam per celum Ecclesiam, per pluuiam uerba sanctorum spiritaliter intelligere; clauditur namque celum impiis, cum Deus suo iudicio corda eorum ita obdurari sinit, ut nullo modo uerbo Dei aditum accedendi ad cor suum tribuant, ut saluentur. Nam et propheta Esaias celum Iudeis clausit, cum ei a Domino dictum est: Exceca cor populi huius, et aures eius aggraua, et oculos eius claude; ne forte uideant oculis, et auribus audiant, et corde suo intelligant: et conuertantur, et sanem eos . Clausit et celum [a 1Kb] Hieremias inimicis suis, cum dicebat ad Dominum: Ne propitieris iniquitati eorum, et peccatum eorum a facie tua non deleatur. Fiant corruentes in conspectu tuo: in tempore  uisitationis tue peribunt . Numquid Moyses non habebat potestatem claudendi celum et aperiendi, cui dicebat Dominus, cum populus peccasset: Dimitte me, ut irascatur furor meus contra eos, et deleam eos, faciamque te in gentem magnam ? Sancti itaque illi quibusdam claudent celum, ut non descendat super eos imber misericordie Dei, eis uidelicet, quos ab erroribus Antichristi reuocare non potuerint: quibusdam uero aperient, eis uidelicet quos ab erroribus Antichristi reuocauerint; imbremque super eos pluent, quando suis precibus Deum illis propitium efficient.  Per aquas quas in sanguinem conuertere dicuntur, populi designantur: sanguis autem ultionem diuinam demonstrat. Aquas igitur in sanguinem conuertent, quando gentes que a fide Christi discesserint, perpetua morte esse damnandas suo iudicio decernent.

 Et cum finierint testimonium suum, bestia que ascendit de abysso, faciet contra eos bellum, et uincet illos, et occidet eos. Bestia hec Antichristum significat. Faciet contra eos bellum, quando eos persequetur: uincet uero illos non superando uerbis, sed interficiendo.

 Unde et sequitur: Et occidet eos, et iacebunt corpora eorum in platea ciuitatis magne, que uocatur spiritaliter Sodoma et Aegyptus; ubi et  Dominus eorum crucifixus est. Si per ciuitatem magnam Hierusalem terrestrem uoluerimus intelligere propter hoc quod dicit: Ubi et Dominus eorum crucifixus est, [b 1Kb] a ueritate oberrabimus; eo quod illa Hierusalem usque ad solum destructa sit, et ista que pro ea edificata est, non in eo loco, sed in alio sita esse dicatur: neque Sodoma et Aegyptus dicenda est, eo quod a christianis incolatur. Simulque considerandum quia ubicumque in hoc libro ciuitas magna ponitur, Babylonem que est ciuitas diaboli, et ex omnibus reprobis constat, significat. Quod autem in platea ciuitatis magne corpora eorum proiicienda esse dicuntur, possumus simpliciter intelligere, ut in quacumque platea, que ad ius alicuius reprobi pertineat, iaceant. Sed melius mihi uidetur,  ut sicut per ciuitatem magnam omnes reprobos intelligendos esse diximus, ita et per plateam corda reproborum intelligamus: iacebunt itaque corpora sanctorum in platea ciuitatis magne; quia sancti illis iacent, a quibus nullius esse momenti existimantur: e contrario fidelibus stant, qui quanta sit eorum uirtus atque gloria, cordis oculis intuentur. Ciuitas uero diaboli non inconuenienter Sodoma et Aegyptus nominatur; eo quod Sodoma cecitas, Aegyptus tenchre interpretentur. Quis enim deteriorem cecitatem atque tenebras patitur, quam impii, qui precipiti gradu, ut in cloacam inferni demergantur, mala operando properare non desistunt? In platea uero ciuitatis magne, ubi Dominus crucifixus est, corpora sanctorum proiicienda esse  describuntur; quia sicut a membris diaboli Christus crucifixus est, ita ab eisdem ii duo prophete occidentur.

 Et uidebunt de populis, et tribubus, et linguis, et gentibus corpora eorum per tres dies et dimidium, et corpora eorum non sinent poni in monumentis: et inhabitantes terram gaudebunt super eos, et iucundabuntur, et munera mittent inuicem; quoniam ii duo prophete cruciauerunt eos, qui habitabant terram. Et post dies tres et dimidium spiritus uite a Deo intrauit in eos: et steterunt super pedes suos, et timor magnus cecidit super omnes qui uiderunt eos.  Et audierunt uocem magnam de celo dicentem illis: Ascendite huc. Et ascenderunt in celum in nube, et uiderunt illos inimici eorum. Hoc si secundum historiam impleatur, hominibus quidem incognitum, Deo autem nota sunt omnia. Possumus autem et nos huic historie spiritalem intelligentiam adiungere: sed temerarium uidetur illam historiam, quam 545 intelligimus, spiritalibus sensibus uelle adornare. Nullam quippe domum extra positi, interius ornare ualemus: sed ne omnino tacuisse uideamur, pauca dicamus. Possumus per tres dies et dimidium tres annos et semis intelligere, quibus ii duo prophete predicaturi sunt: per monumenta uero mentes reproborum intelligere possumus. De iis monumentis Dominus loquitur, dicens: ue uobis,  scribe et pharisei, quia estis sicut sepulcra dealbata, que a foris quidem uidentur candida, intrinsecus autem plena sunt omni immunditia et ossibus mortuorum . Sic et uos a foris quidem paretis hominibus iusti, intus autem pleni estis rapina et iniquitate. In monumentis igitur reprobi corpora sanctorum non sinent poni; quia doctrinam illorum a mentibus suis abiicient. Quod autem post dies tres et dimidium spiritus uite a Deo intrare in eos dicitur, et stare super pedes suos, resurrectionis tempus accipere possumus, quod post tria tempora et dimidium, quamuis non statim, in proximo tamen fiet. Stabunt quippe super pedes suos, quando post resurrectionis tempus, quanta sit eorum uirtus atque magnificentia omnibus impiis  manifestabitur. Timor uero magnus cadet super inimicos eorum, cum uiderint eos; quia in die iudicii cum uiderint eos, gloriamque illorum, turbabuntur timore horribili, dicentes: Ii sunt quos aliquando habuimus in derisum, et in similitudinem improperii. Nos insensati uitam illorum estimabamus insaniam, et finem illorum sine honore. Quomodo computati sunt inter filios Dei, et inter sanctos sors illorum est ? Et quia Malachias propheta ex persona Domini loquitur, dicens: Ecce ego mittam uobis Eliam prophetam, qui conuertat corda patrum ad filios ; et cetera que sequuntur: credimus Iudeos per predicationem Elie, sicut [a 1Kb] superius, prout potuimus, demonstrauimus, ad fidem Christi esse conuertendos.  Possumus autem per duos testes duorum populorum predicatores intelligere, Iudeorum uidelicet atque gentium. Qui diebus mille ducentis sexaginta prophetaturi esse dicuntur; quia omni tempore quo Antichristi persecutio atque deceptio per uniuersum orbem deseuiet, quoscumque poterunt, ad uiam ueritatis reducere studebunt.

 Et in illa hora factus est terre motus magnus. Nunc ad initium predicationis Elie et Enoch reuertitur. Terre motus, sicut superius iam diximus, motionem cordium solet designare: terre motus tunc fiet, cum per predicationem Elie et  Enoch multi ad penitentiam, multi ad fidem conuertentur. Et decima pars ciuitatis cecidit. Non sanus sensus mihi uidetur esse, ut per ciuitatem, cuius decima pars cecidit, Ecclesiam intelligamus; eo quod hic sermo ad ciuitatem magis diaboli, quam ad ciuitatem Dei respiciat. Illius ergo ciuitatis in hoc loco decimam partem corruisse dicit, quam superius ciuitatem magnam, Sodomamque et Aegyptum uocauit, et in cuius platea corpora sanctorum per tres dies et dimidium insepulta iacere dicuntur. Et quia per denarium numerum sepe Lex designatur, eo quod Lex per decalogum sit accepta; possumus per decimam partem que corruit, Iudeos obseruatores Legis intelligere, qui per predicationem Elie fidem Christi suscipientes a ciuitate diaboli corruent et  precidentur. Et occisa sunt terre motu hominum septem millia: et reliqui in timorem sunt missi, et dederunt gloriam Deo celi. Sicut per denarium numerum Lex, ita et per septenarium sepe gratia Euangelii accipitur. Ecce decima pars ciuitatis, quam non ex lapidibus, sed ex hominibus constare docuimus, cecidit; et non decem millia, sed septem millia mortua esse perhibentur. Denarius igitur numerus in septenarium commutatus est; quia Iudei obseruationes legales respuentes, doctrinam Euangelii suscipient: que propter septem dona Spiritus sancti per septenarium numerum designatur. Septem ergo millia mortua esse describuntur; quia morientur diabolo, ut uiuant Deo: reliqui uero qui in timore sunt missi, electos ceteros designant, qui uidentes  conuersionem Iudeorum atque diuinam Scripturam in illis esse completam, in timore Dei atque amore proficient, Deumque pro eorum conuersione laudare non desistent.

 ue secundum abiit, et ecce ue tertium ueniet cito. ue tertium ad ea mala, que per Antichristum facturus est diabolus, ad diem iudicii pertinet. Et quia superius angelum quem uidit stare supra mare et supra terram, iurasse dicit per uiuentem in eternum; quia in diebus septimi angeli, cum ceperit tuba canere, consummabitur mysterium Dei, quod euangelizauit per seruos suos prophetas, diem iudicii breuiter ponere uoluit, et ad mala Antichristi postea narranda reuertitur. Quod si diligenter inspicimus, uidebimus eum hoc ordinate fecisse;  scimus namque quia predicatores sancti, qui in fine mundi nascituri sunt, hoc predicabunt, quod dies Domini in proximo sit; ut quos exhortationibus ad uiam ueritatis reducere non potuerint, saltem terroribus ad penitentiam prouocent. Et quia ante persecutiones Antichristi, dies iudicii incipiet predicari, eumdem diem iudicii Ioannes antea ponere uoluit, quam ad persecutiones ipsius Antichristi narrando ueniret.

 Et septimus angelus tuba cecinit. Per septimum angelum, sicut diximus, predicatores sancti qui in fine mundi nascituri sunt, designantur.  Tuba canent, cum uerbum Dei annuntiabunt. Et facte sunt uoces magne in celo, dicentes. Possumus per celum Ecclesiam, per uoces uero magnas sanctorum uerba intelligere, qui in aduentu Domini ad iudicium uenientes exsultabunt, sicut Dominus dicit in Euangelio: Respicite et leuate capita uestra; quia appropinquat redemptio uestra .

Factum est regnum huius mundi Domini et Christi eius, et regnabit in secula seculorum. Numquid antea non erat Domini et Christi eius regnum huius mundi? Sed regnum huius mundi homines uocauit, in quorum mentibus aut regnat Deus, aut regnat diabolus. Regnat Deus in sanctis suis: regnat diabolus in eis qui sunt ex parte eius; ipse est enim rex super omnes filios superbie . Regnum igitur  huius mundi Domini et Christi eius tunc fiet, cum diabolus cum omnibus quos decepit, in infernum demersus fuerit: cum illud implebitur, quod Angelus ad Danielem loquitur, dicens: Regnum autem et potestas, que est subter omne celum, tradetur populo sanctorum, qui et obtinebunt illud usque in seculum, et in seculum seculorum .

 Et uiginti quatuor seniores qui in conspectu Dei sedent in sedibus suis, 546 ceciderunt in facies suas, et adorauerunt Deum, dicentes. Per uiginti quatuor seniores in hoc loco animas sanctorum, que in celesti beatitudine cum Domino commorantur, possumus intelligere: sedes uero requiem sempiternam designant. uiginti quatuor seniores in conspectu Dei sedent in sedibus suis; quia sanctorum  anime sine corporibus in celesti beatitudine modo cum Domino requiescunt. In facies suas ceciderunt et adorauerunt; quia sancti Dei cum uiderint iustissimum Dei iudicium peragi, inenarrabilemque eius potentiam, deiicient se per humilitatis subiectionem in conspectu Creatoris sui, scientes nichil esse quidquid est, in comparatione illius, qui Deus est.

 Gratias agimus tibi, Domine Deus omnipotens, qui es, et qui eras sanctus, et qui accepisti uirtutem tuam magnam, et regnasti. Et irate sunt gentes, et aduenit ira tua, et tempus mortuorum iudicari; [a 1Kb] et reddere mercedem seruis tuis prophetis, et sanctis, et timentibus nomen tuum, pusillis et magnis; et exterminandi eos qui corruperunt terram. Est Christus modo,  postquam hominem assumpsit, eiusdem sanctitatis qua et Pater, eiusdem eternitatis, eiusdem potentie: erat et antequam hominem assumeret, equalis per omnia Patri. Accepit autem uirtutem suam magnam, quando per passionem suam diabolum uicit: regnauit uero, quando genus humanum sibi subiecit: irate sunt gentes, quia impii homines Ecclesiam Dei persecuti sunt, ut nomen Christi de mundo exstinguerent: adueniet autem ira Dei, cum dies iudicii aduenerit: adueniet tempus mortuorum iudicari, uidelicet ut mortui iudicentur. Illi scilicet  mortui, qui in hac uita positi, animas suas male uiuendo interficere non timuerunt. Et reddere mercedem seruis tuis prophetis et sanctis, et timentibus nomen tuum, pusillis et magnis. Hoc tunc implebitur, quando in die iudicii dicturus est: uenite, benedicti Patris mei, percipite regnum, quod uobis paratum est ab origine mundi . Pusillos illos uocat, qui minoris sunt meriti: magnos, qui maiorem gratiam obtinent apud Deum. Et exterminandi eos, qui corruperunt terram. Corruptores terre impios uocat: hoc tunc implebitur, quando dicet: Ite, maledicti, in ignem eternum, [b 1Kb] qui paratus est diabolo, et angelis eius . Sed querendum nobis est, quam terram corruperunt impii. Semetipsos utique male uiuendo corruperunt, quando in luxuriis, ceterisque  uitiis corpora sua enutrierunt. Corruperunt et aliorum terram, eorum uidelicet, quos et uerbis et exemplis ad mala opera agenda pertraxerunt. Nunc ad ea que pretermiserat, id est, ad mala Antichristi narranda reuertitur. Et ut commodius ad ea exprimenda perueniat, ab aduentu Christi incipit, atque mala que Ecclesia a diabolo passa est, commemorans, qualiter idem diabolus eamdem Ecclesiam per Antichristum euertere conetur, annectit.

 Et apertum est templum Dei in celo, et uisa est Arca Testamenti eius in templo eius. Possumus per templum Dei beatam Mariam intelligere: per arcam uero Testamenti Christum, qui ex ea carnem assumpsit. Templum autem Dei non ideo  apertum dicitur, quod uterus beate uirginis Marie in pariendo Dominum apertus sit, que fuit uirgo ante partum, uirgo in partu, uirgo post partum: sed ideo apertum dicitur, quia per ipsam uisibilis nobis factus est Dominus noster iehsu Christus. Possumus etiam per templum uetus Testamentum intelligere: per arcam sacramenta que de Christo in ueteri Testamento continentur. ueniente quippe Christo in carne, apertum est uetus Testamentum, atque spiritalis intelligentia, que in eo latebat, fidelibus est reuelata: Et facta sunt fulgura, et uoces, et terre motus, et grando magna. Per fulgura miracula que per Christum facta sunt: per uoces uero eius predicatio designatur. Terre motus autem motionem cordium designat; moti sunt namque multi  per predicationem Christi ad penitentiam de peccatis suis peragendam: [c 1Kb] moti sunt de infidelitate ad fidelitatem: moti sunt de malo ad bonum. Et quia grando terram solet percutere, possumus per grandinem comminationes ignis eterni, que in Euangeliis sepe inueniuntur, intelligere; quibus corda prauorum percutiuntur, ut resipiscant ab iniquitatibus suis.



CAPUT XII.---

 Et signum magnum apparuit in celo, mulier amicta sole, et luna sub pedibus eius, et in capite eius corona stellarum duodecim.  Hec mulier Ecclesiam designat; consequens quippe erat, ut post predicationem Christi, eius forma describeretur, quam predicatio Christi genuit. Possumus autem per celum in hoc loco hunc mundum intelligere: per signum magnum salutem magnam, quam aduentus et predicatio Christi mundo contulit: per solem uero Christus designatur, sicut dicit propheta: uobis autem timentibus nomen Domini orietur sol iustitie, et sanitas in pennis eius . Mulier itaque amicta erat sole, quia fideles, ex quibus Ecclesia constat, in baptismate Christum induunt, sicut Apostolus dicit: Omnes qui in Christo baptizati estis, Christum induistis . Per lunam uero, quam sub pedibus habuisse uisa est, que crescit et decrescit;  mundum istum possumus intelligere, quem Ecclesia despiciendo calcat, ut liberius ad celestia tendat. Sed quia luna noctem illuminat, melius mihi uidetur, ut per lunam Scripturam sacram intelligamus, sine cuius lumine in nocte huius seculi per uias rectitudinis incedere non ualemus. De hoc lumine Psalmista dicit: Lucerna pedibus meis uerbum tuum, et lumen semitis meis . Mulier igitur lunam sub pedibus suis habuisse uisa est; quia Ecclesia gressus mentis sue in preceptis diuinarum Scripturarum figens, ad celestia quotidie nouit tendere. Que etiam in capite suo coronam stellarum duodecim habuisse uisa est. Caput Ecclesie Christus est, duodecim uero stelle duodecim sunt apostoli. Possumus nichilominus per caput  mentes fidelium intelligere. Mulier ergo in capite coronam stellarum duodecim habuisse uisa est; quia mentes fidelium doctrina et actus Apostolorum, cum eos imitari satagunt, exornant.

 Et in utero habens, et clamabat in doloribus, et cruciabatur, ut pareret. Quomodo infans in utero coagulatur, humanamque formam accipit atque spiramentum; similiter et Ecclesia infideles quosque, quos in utero gestat, dum eos predicando tamdiu nutrit, usque dum humanam formam accipiant, id est, usque dum in Christum credant, atque animam spiritalem accipiant, que in baptismo datur, cum efficiuntur 547 Dei filii. Unde et clamare in doloribus dicitur, et cruciari ut pariat; clamat namque Ecclesia predicando, clamat etiam  pro auditorum suorum salute Deum deprecando. Cruciatur uero ut pariat, cum luget eos, quos in peccatis iacere conspicit, sicut Paulus apostolus infirmantibus discipulis loquitur dicens: Filioli mei, quos iterum parturio, donec formetur Christus in uobis . Et in Actibus apostolorum Ephesiis loquitur, dicens: Per triennium quotidie non cessaui, cum lacrymis monens unumquemque uestrum . Et Psalmista de predicatoribus loquitur, dicens: Euntes ibant et flebant, mittentes semina sua .

 Et uisum est aliud signum in celo: et ecce draco magnus rufus, habens capita septem et cornua decem, et in capitibus suis septem diademata:  et cauda eius trahebat tertiam partem stellarum celi, et misit eas in terram. Draco iste diabolum significat: rufus autem color talis est, ac si croceo colori sanguineum admisceas. Concordat uero pallidus color, id est, croceus cum sanguineo; quia sanguis dum effunditur, mortem adducit: pallor autem totum corpus morientis cooperit. Recte ergo diabolus habere dicitur colorem mortis ; quia illius inuidia mors introiuit in orbem terrarum: per septem uero capita reprobi, quibus diabolus ad decipiendum genus humanum usus est, designantur. Diademata regiam eius potestatem designant; ipse est enim rex, sicut dicit Scriptura , super omnes filios superbie. Nam sicut per septem cornua Agni omnes electi designati sunt, quos in septem  partes diuisimus; ita et per septem capita draconis reprobi, qui eis in uia Dei aduersati sunt, designantur. Primum namque caput draconis fuerunt reprobi, qui ante diluuium fuerunt, quos Scriptura filios hominum uocat; quia eis qui filii Dei uocabantur, in laqueum fuerunt. Secundum caput diaboli fuerunt ii, qui post diluuium usque ad Legem fuerunt; inuentores scilicet idolorum, diuersorumque errorum, per quos genus humanum deceptum est. Tertium caput diaboli fuerunt ii, qui postquam Lex data est populo Dei, idola colere suadebant. Quartum caput diaboli fuerunt falsi prophete, regesque impii, a quibus populus Dei in tantum deceptus est, ut pro suis iniquitatibus in captiuitatem duceretur. Quintum caput fuerunt impii Iudei, qui et Dominum  occiderunt, et apostolos eius persecuti sunt. Sextum caput fuerunt persecutores Ecclesie. Septimum uero caput diaboli erit Antichristus. Quid significent autem decem cornua, in sequentibus dicemus, in eo loco ubi mulier meretrix super bestiam coccineam sedisse uisa est . Per caudam uero, que finis est corporis, Antichristus designatur. Tertiam igitur partem stellarum celi cauda draconis traxisse uisa est; quia Antichristus multos ex iis, qui ab hominibus electi putabantur, et qui in Ecclesia uelut stelle in celo, scientia et intellectu refulgent, decipiet, atque in perditionis foueam demerget. Et draco stetit ante mulierem, que paritura erat; ut cum peperisset, filium eius deuoraret. Possumus per mulierem in hoc loco et beatam Mariam intelligere,  eo quod ipsa mater sit Ecclesie; quia eum peperit, qui caput est Ecclesie: et filia sit Ecclesie, quia maximum membrum est Ecclesie. Draco igitur stetit ante mulierem, ut cum peperisset, filium eius deuoraret: quia in exordio natiuitatis Christi eum per Herodem ministrum suum interficere uoluit . Stat etiam ante mulierem, id est, Ecclesiam, ut eos quos per baptismum Deo generat, male suadendo perdat.

 Et peperit filium masculum. In quantum hoc ad Dominum nostrum Iesum Christum pertinet, quid necesse fuit dicere filium masculum mulierem peperisse, cum omnes sciamus masculum esse Dominum nostrum Iesum Christum? In quantum uero  ad Ecclesiam, cur dicit masculum eam peperisse, cum ex utroque sexu filios et filias quotidie Deo generet? Femineus quippe sexus fragilis est: femina igitur que fortitudine animi assumpta diabolum uincit, atque per bona opera Deo placere studet, non incongrue uir uocatur; quia quamuis corpore sit femina, uirtute tamen animi uiris bonis cequatur. Mulier itaque masculum peperit; quia eius membra quem beata Maria uirgo peperit, quotidie Ecclesia parit. Unus ergo masculus est, quem uirgo Maria peperit, et Ecclesia quotidie parit; quia Christus cum omnibus membris suis unus Christus est. Qui recturus erit omnes gentes in uirga ferrea. Hoc superius  dictum est. Et raptus est filius eius ad Deum, et ad thronum eius. Hoc tunc impletum est,  quando quadragesima die postquam resurrexit, ascendit in celum. Rapiuntur quotidie filii Ecclesie, id est, membra Christi ad Deum et ad thronum eius, cum post mortem ad celestia perducuntur.

 Et mulier fugit in solitudinem, ubi habet locum paratum a Deo, ut ibi pascant illam diebus mille ducentis sexaginta. Solitudinem Christum uocat; solitudo quippe dicitur, eo quod sola sit, deserta ab habitatoribus: similiter et Christus desertus est a suis, sicut Euangelista loquitur, dicens: In propria uenit, et sui eum non receperunt . Et per prophetam loquitur Dominus, dicens: Torcular calcaui solus, et de gentibus non est uir mecum . Mulier igitur fugit in solitudinem; quia apostoli et ceteri discipuli, ex quibus tunc constabat  Ecclesia, relicto diabolo, relictisque omnibus que possidebant, Christum secuti sunt. Per dies uero mille ducentos sexaginta tempus quo Christus predicauit, designatur . Pascitur ergo mulier diebus mille ducentis sexaginta; quia apostoli et ceteri discipuli, ex quibus, sicut superius diximus, Ecclesia tunc constabat, per tres annos et dimidium dapibus Euangelii a Domino pasti sunt.

 Et factum est prelium magnum in celo, Michel et angeli eius preliabantur cum dracone. Quia superius natiuitatem et predicationem Christi breuiter comprehendit, consequens est ut qualiter per passionem suam diabolum uicit, subiungat. Michel qui interpretatur, quis ut Deus, Christum significat.  Prelium in celo factum est, id est, propter celum, pro salute uidelicet omnium electorum preliatus est Michel cum dracone; quia Christus predicando, patiendo et moriendo, pro salute generis humani preliatus est. Preliati sunt angeli Michelis, id est, apostoli Christi cum dracone, predicando uidelicet, miracula faciendo, et ad ultimum pro Christi nomine moriendo. Et draco pugnabat, et angeli eius. Pugnauit draco et angeli eius contra Michelem, quando diabolus et cetera multitudo demonum Iudeos 548 contra Christum excitauerunt, ut eum interficerent. Pugnauit et contra angelos Michelis,  quando apostolos Christi et per Iudeos et per paganos tamdiu persecutus fuit, usque dum eos interficeret.

 Et non ualuerunt, neque locus inuentus est eorum amplius in celo. Non ualuit diabolus, neque ministri eius uincere Christum, nec apostolos eius; quia unde putauerunt uincere, uicti sunt. Putauerunt namque Christum se per mortem uicisse, sed ex morte eius nomen illius claruit in mundo. Non ualuerunt ergo, neque locus inuentus est eorum amplius in celo; quia per predicationem apostolorum, ceterorumque sanctorum a cordibus electorum, qui per celum designantur, expulsi sunt.

 Et proiectus est ille draco magnus, serpens antiquus, qui uocatur diabolus et Satanas, qui  seducit uniuersum orbem: et proiectus est in terram, et angeli eius cum eo missi sunt. Recte diabolus serpens uocatur, siue quod per serpentem primum hominem deceperit, siue quod ueneno sue malitie genus humanum perdiderit. Diabolus uero interpretatur deorsum ruens; ruit quippe primo per superbiam de celo: ruit postea, cum ab electorum cordibus per Christum deiectus est, sicut presens scriptura demonstrat. Satanas autem interpretatur contrarius; contrarius est enim Deo, omnibusque bonis hominibus. ue illis quibus diabolus amicus est! nam quanto amplius est cuilibet amicus, tanto ampliora ei tormenta ingerit; infelix est enim amicitia diaboli. Quod autem dicit: Qui seducit uniuersum orbem, presens tempus pro preterito posuit. Seduxerat autem  genus humanum, quod per orbem designatur: sed ex magna parte illud per Christum amiserat. Proiectus est ergo diabolus et angeli eius in terram; quia ab electis expulsus, solos reprobos, qui per terram designantur, possedit.

 Et audiui uocem magnam de celo dicentem: Nunc facta est salus et uirtus et regnum Dei nostri, et potestas Christi eius. uox magna de celo uox est angelorum pro salute generis humani gaudentium, Deumque laudantium, sicut dicit Dominus in Euangelio: [a 1Kb] Gaudium maius est in celo super uno peccatore penitentiam agente, quam super nonagintanouem iustis, qui non indigent penitentia . Possumus per unum peccatorem populum gentilem, per nonagintanouem iustos Iudeos intelligere: qui ad  centenarium numerum non perueniunt, quia neminem ad perfectum adduxit Lex ; multo enim maius gaudium factum est in celo de conuersione gentium, quam de Iudeorum obseruationibus. In deiectione igitur diaboli facta est salus credentium: acceperunt etiam uirtutem uincendi diabolum, a quo antea [b 1Kb] uicti tenebantur. Factum est nichilominus regnum Dei nostri; quia in quibus diabolus regnabat, cepit regnare Pater, et Filius, et Spiritus sanctus: facta est et potestas Christi eius, cum eos quos diabolus possidebat, cepit Christus possidere. Quia proiectus est accusator fratrum  nostrorum, qui accusabat illos ante conspectum Dei nostri die ac nocte. Accusantur noxii homines apud iudices, cum eorum scelera eis manifestantur: in conspectu uero Dei, qui non solum facta, sed et cogitata considerat, quomodo diabolus aliquem accusare potest? Sed accusamur in conspectu Dei, cum peccamus: accusat et diabolus, cum in peccatis male suadendo deiicit.

 Et ipsi uicerunt eum propter sanguinem Agni, et propter uerbum testimonii sui. Propter sanguinem Agni uicerunt; quia redemptio sanguinis Christi hoc contulit sanctis, ut diabolum possent uincere. uicerunt etiam propter uerbum testimonii sui, fidem seruando quam professi sunt, eamque operibus implendo. Sed ualde obscurum est, quod  sequitur: Et non dilexerunt animas suas usque ad mortem. Quomodo enim sancti animas suas non diligunt, pro quarum salute ardua queque ac difficilia patiuntur? Quomodo animas suas non diligunt, pro quibus semetipsos uigiliis, ieiuniis, abstinentia macerant, atque ceteris uirtutibus exercent? Quod si per animam uitam presentem intelligere uoluerimus; quis sanctus uitam suam non diligit, in qua positus, illam celestem gloriam sibi acquirit, quam nec oculus uidit nec auris audiuit, nec ulla mens potest comprehendere ? Aut quis ad illam sine ista umquam peruenit? Lucrum enim magnum confert sanctis uita presens, sicut e contrario reprobis magnum detrimentum. Secundum tamen quemdam modum recte dicuntur sancti uitam suam odio habere;  eo quod propter amorem uite eterne in fastidium eis uita presens uertatur, sicut Psalmista deplorans dicebat: Heu mihi! quia incolatus meus prolongatus est . Dominus quoque dicit in Euangelio: Qui amat animam suam, perdet eam: et qui odit animam suam in hoc mundo, in uitam eternam custodit eam . [a 1Kb] Cum enim in hoc mundo dicit, demonstrat quomodo hoc intelligere debeamus. Qui amat igitur animam suam in hoc mundo, in uitam eternam custodit eam, id est, secundum seculum perdet eam: et qui odit animam suam in hoc mundo, id est, secundum seculum, in uitam eternam custodit eam. Amatores mundi animas suas amant secundum seculum; quia ab hac uita presenti numquam uellent recedere, [b 1Kb] ut semper  luxuriose possent uiuere. Ille diues animam suam secundum seculum diligebat, qui dicebat: Anima, habes multa bona posita in annos plurimos, epulare, iucundare, et satiare . Sancti uero qui nolunt conformari huic seculo, sicut dicit Apostolus , sed reformari in nouitate sensus spiritalis: qui non diligunt mundum, neque ea que in mundo sunt: qui nolunt esse amici seculi huius, ne inimici Dei constituantur; odio habent animas suas in hoc mundo , id est, non diligunt eas secundum seculum , sed secundum  Deum, pro cuius amore transitoria cuncta contemnunt, ut eas in uitam eternam custodiant. Non dilexerunt igitur sancti animas suas usque ad mortem, qui eas in presenti uita seruare noluerunt, ut Christum negarent: sed pro Christi nomine mori potius elegerunt, ut eas in uitam eternam inuenirent.

 Propterea letamini celi, et qui habitatis in eis. Possumus per celos, et habitatores celorum diuersas Ecclesias intelligere, que una est. Precipitur igitur filiis Ecclesie ut letentur, eo quod a tam immani hoste liberari meruerint per Domini gratiam. ue terre et mari! quia descendit diabolus ad uos, habens iram magnam, sciens quod modicum tempus habet. Possumus per terram Iudeos, per  mare uero paganos 549 ceterosque reprobos intelligere. ue igitur Iudeis, atque gentibus incredulis! quia propter iram quam habet diabolus, eo quod maximam multitudinem amiserit, tam atrociter reprobis dominatur, et in tantis flagitiis deiicit: ut nullo modo digni sint, quatenus ad uite uias reuertantur, et sanentur. Dicit etiam diabolum scire quod modicum tempus habeat; quia quanto appropinquare cernit diem iudicii, tanto amplius callidior efficitur ad decipiendos homines.

 Et postquam uidit draco quod proiectus est in terram, persecutus est mulierem, que peperit masculum. uidens diabolus se maximam multitudinem electorum amisisse, et intra angustias cordium reproborum esse conclusum, persecutus est mulierem,  id est, Ecclesiam; concitauit enim imperatores Romanorum, omnemque multitudinem impiorum ad persequendum populum Dei.

 Et date sunt mulieri due ale aquile magne, ut uolaret in desertum in locum suum; ubi alitur per tempus, et tempora, et dimidium temporis a facie serpentis. Per aquilam Christum possumus intelligere: due uero ale duo sunt Testamenta. Due igitur ale date sunt mulieri, quia duo Testamenta Ecclesia accepit; ut eorum doctrina et diabolum euadat, et ad celestem patriam quotidie conscendat. Hanc namque patriam desertum uocat, quemadmodum et Dominus dicit in Euangelio, cum se nonagintanouem oues in deserto dixit dimisisse, et unam abiisse querere, que errauerat . Hanc patriam locum Ecclesie uocat, sicut ipse in iudicio dicturus est: uenite, benedicti Patris mei, percipite regnum, quod uobis paratum est ab origine mundi . Per tempus uero et tempora, et dimidium temporis, tempus a passione Christi usque ad finem mundi designatur. In hoc ergo spatio temporum anime sanctorum, id est, Ecclesia, dapibus glorie celestis patrie in celesti beatitudine pascuntur.

 Et misit serpens ex ore suo post mulierem aquam tamquam flumen, ut eam faceret trahi  a flumine. Flumen aque desideria sunt carnalia; uidens quippe diabolus Ecclesiam non posse deiici persecutionibus, sed potius crescere et roborari, multitudinem desideriorum carnalium ei immittere uoluit, quibus decepta, ad mala opera agenda retraheretur.

 Et adiuuit terra mulierem, et aperuit os suum et suscepit flumen, quod misit serpens ex ore suo. Possumus per terram reprobos intelligere, qui susceptores fuerunt desideriorum carnalium, quibus diabolus fideles irretire uoluit et ad se pertrahere. Possumus etiam per eamdem terram Christum intelligere; et quia in sermonibus Domini magna potestas est: Dixit enim, et facta sunt, mandauit et creata sunt ; haud absurde per os  terre potestas eius intelligi potest. Adiuuit ergo terra mulierem, id est Christus Ecclesiam, et aperuit os suum, et suscepit flumen, quod misit serpens ex ore suo: id est sinum misericordie sue aperuit, flumenque uitiorum potestas eius funditus exstinxit.

 Et iratus est draco in mulierem, et abiit prelium facere cum reliquis de semine eius, qui custodiunt mandata Dei, et habent testimonium Iesu. Reliqui de semine Ecclesie electi sunt, qui in fine mundi nascituri sunt. Quemadmodum autem hoc prelium diabolus peragat, in sequentibus manifestatur.

 Et stetit super arenam maris. Per arenam maris multitudo reproborum, qui eo tempore futuri sunt, designatur.



CAPUT XIII.---

 Et uidi de mari bestiam ascendentem, habentem capita septem et cornua decem et super cornua eius decem diademata. Hec bestia Antichristum significat: qui uero designantur per arenam, ipsi et per mare, multitudo scilicet reproborum. De mari igitur bestia conscendere uisa est; quia de societate reproborum Antichristus exsurget, que bestia capita septem et cornua decem habere describitur. Similiter et draco superius septem capita habuisse dictus est, et in capitibus septem diademata: per que omnes reprobos, quibus diabolus ad decipiendum genus humanum usus est, diximus fuisse designatos. Hec autem bestia non in capitibus, sed in decem cornibus decem diademata habuisse describitur; ideoque per decem cornua gentes quas sibi Antichristus  subiugaturus est, designantur: septem uero capita septem uitia principalia designant. Et ut sequentia melius intelligamus, placuit mihi in enumeratione uitiorum [a 1Kb] Prudentium sequi, qui de conflictu uitiorum atque uirtutum egregie uersibus disseruit. Primum namque uitium posuit culturam idolorum, secundum libidinem, tertium iram, quartum superbiam, quintum luxuriam. Quamuis enim libido ita inserta  sit luxurie, sicut aliquod membrum corpori: [b 1Kb] pro qua re a Patribus pro libidine sepe luxuria ponebatur; tamen inter libidinem et luxuriam distantia est. Sextum posuit auaritiam, septimum blasphemiam, siue discordiam. Et quia eos qui iis uitiis subditi erunt, facile Antichristus decipiet, sibique sociabit, recte per septem capita septem uitia designantur.

De iis septem uitiis Dominus in Euangelio loquitur dicens: Cum immundus spiritus exierit ab homine, ambulat per loca arida, querens requiem, et non inueniens dicit: Reuertar in domum meam, unde exiui. Et cum uenerit, inuenit scopis mundatam et ornatam. Et tunc uadit, et assumit septem alios spiritus secum nequiores se, et intrantes habitant ibi .  Immundus spiritus exiuit ab homine, quando diabolus exiuit a Iudeis, cum Legem acceperunt. Ambulauit per loca arida, id est, per gentium nationes, que aride erant; quia uiriditatem fidei non habebant. Non inuenit ibi requiem, quia ueniente Christo in carne, gentes quas diu tenuerat, amisit. Rediit in domum suam, unde exiuit; quia ad Iudeos possidendos reuersus est, eo quod in Christum credere noluerint. Inuenit domum Iudeorum uacantem, quia Christum hospitem non habebant. Querendum uero nobis est, cur eas mentes que Deum habitatorem non habebant, mundatas et ornatas dixerit. 550 Sed mundate erant diabolo, non Deo, quod enim mundum est in conspectu Dei, immundum uidetur diabolo: et quod immundum est Deo, mundum  est diabolo. [c 1Kb] Nam sicut scarabeo mundius uidetur stercus cuiuslibet animantis, quam quilibet cibus mundus atque delectabilis; ita et diabolus plus diligit ea corda, que omnibus uitiis sunt repleta, quam ea que cunctis uirtutibus pollent. Scope autem sunt, que domum a quisquiliis emundant. Habet igitur Deus scopas suas, habet et diabolus: scope Dei sunt, que domum eius emundant, ut in ea ipse habitare possit, uidelicet confessio peccatorum, penitentia, lacryme, et eleemosyne: scope diaboli sunt, que secundum eum domum ipsius euerrunt, scilicet amor seculi, leuitas mentis, contemptus mandatorum Dei, et multa alia. Septem uero spiritus, quos diabolus secum assumpsit, septem sunt uitia principalia: cum iis ergo septem satellitibus  diabolus Iudeos usque modo possidet. Sed queri potest, cur hec septem uitia principalia diabolo esse deteriora dicantur. uerum nobis deteriora sunt uitia, quam demones: quia illi foris nos impugnant, uitia autem intrinsecus nos assidue debellant. Nam sicut leuius tolerantur hostes, qui extrinsecus urbem oppugnant, eo quod muros habeant obiectos, quam ii qui intrinsecus positi iam ciuitatem depopulantur:  ita facilius tolerantur demones, qui exterius, quam uitia que intus nos indesinenter deuastant. Et super capita eius nomina blasphemie. Blasphemia Antichristi plura nomina habebit: quia multis modis Christum blasphemabit.

 Et bestia quam uidi, similis erat pardo, et pedes eius sicut pedes ursi, et os eius sicut os leonis erat. Per pardum, qui fertur diuersos colores habere, hypocrisis Antichristi designatur: qui cum futurus sit homo nequissimus uariis uirtutibus se decolorabit, ut facilius stultos quosque decipiat. Per ursum uero, qui callidissimum est animal, eius astutia ad decipiendos homines demonstrari potest. Per leonem nichilominus eius crudelitas ad dilacerandum populum Dei designatur. Et dedit illi draco uirtutem  suam, et potestatem magnam. uirtutem suam diabolus, que tota mala est, Antichristo dabit; quia in illo habitabit, et per eum quidquid nequitia diaboli excogitare potest, operabitur. Sed cum Scriptura dicat: Non est potestas nisi a Deo , quomodo diabolus potestatem magnam Antichristo dabit? Deus dabit Antichristo potestatem, sed ipsam potestatem in tantum permutabit in malum, ut tota diabolica esse credatur, et sit.

 Et uidi unum de capitibus eius quasi occisum in mortem, et plaga mortis eius curata est. Diximus superius per septem capita Antichristi septem uitia principalia esse designata. Per caput ergo quod non occisum, sed quasi occisum uisum est, blasphemia designatur. Querendum itaque nobis est, quomodo  blasphemia quasi occisa esse dicatur. Primis namque temporibus Euangelii fuerunt multi heretici, qui fidem Ecclesie suis erroribus labefactare conati sunt: sed omnipotens Deus defensores Ecclesie orthodoxos Patres ex filiis ipsius Ecclesie elegit, quos flumine sapientie sue replens, per eorum doctrinam omnes hereses ab Ecclesia sua [a 1Kb] exstirpauit; ut fuerunt Ambrosius, Hilarius, Hieronymus, Augustinus, Gregorius, et multi alii qui etiam maximam copiam librorum ediderunt, quibus omnes hereses, que fuerunt, et que esse poterant, destructe sunt. Blasphemia ergo quasi occisa est modo: quia quamuis sint multi qui multas blasphemias mente concipiant, malum quod mente conceperint, non audent proferre, ne per istorum doctrinam turpiter conuincantur. Hoc  igitur caput, id est, blasphemia, temporibus Antichristi mortuum esse uidebitur; sed a diabolo in Antichristo resuscitabitur, quem ad blasphemandum Christum in tantum accendet, ut omnes blasphematores in suis blasphemiis antecedat. Et admirata est uniuersa terra post bestiam. Per terram peccatores homines designantur.

 Et adorauerunt draconem, quia dedit potestatem bestie: et adorauerunt bestiam, dicentes: Quis similis bestie, et quis poterit pugnare cum ea? Quomodo draconem, id est, diabolum, adorabunt, quem non uidebunt? Sed adorabunt Antichristum illi, qui  per terram designantur, et in Antichristo diabolum, dicentes nullum esse Antichristo similem, nec esse qui eius fortitudini possit cequari.

 Et datum est illi os loquens magna et blasphemias. Datum est, id est, permissum est a Deo; ut loquatur magna de semetipso, dicens se esse Filium Dei, et ut loquatur blasphemias de Deo. Et data est illi potestas facere menses quadraginta duos. Difficile uidetur, ut in tam paruissimo tempore, id est, in tribus annis et dimidio, omnes gentes sibi subiicere, et ad suam culturam genus humanum preter paucos electos possit adducere; erunt enim multi electi, sed in comparatione infidelium ualde paucissimi. uerum potest fieri, ut primo omnes gentes sue ditioni subiiciat: postea uero in superbiam elatus,  se pro Deo coli instituat. Nam sicut mihi uidetur in tribus annis et dimidio persecutionis tempus tantummodo comprehenditur, in quo et per se, et per discipulos suos, et per ostensionem signorum mirabilium tota uirtute laborabit, ut culturam deitatis omnes homines sibi impendant. Eos autem qui contradicere uoluerint, diuersis et inauditis tormentis affliget; ut coacti faciant, quod uoluntarie facere detrectabunt.

 Et aperuit os suum in blasphemias ad Deum blasphemare nomen eius, et tabernaculum eius, et eos qui in celo habitant. Aperiet namque os suum ad blasphemandum Deum Patrem uidelicet, et Filium, et Spiritum sanctum: blasphemabit et nomen Dei dicens Christum non esse Deum; blasphemabit  etiam tabernaculum Dei, id est, Ecclesiam Dei, dicens nichil prodesse fidelibus religionem Christianam, sed interitum magis afferre quam salutem: blasphemabit et eos qui in celo habitant, id est, martyres, et ceteros sanctos, dicens nichil 551 prodesse eos posse cuiquam, falsumque esse quidquid de eis a fidelibus asseritur.

 Et datum est illi bellum facere cum sanctis, et uincere illos. Faciet bellum cum sanctis quosdam blandiendo, quosdam terrendo, et ad ultimum eis pessima tormenta inferendo; ut eos in errores suos inducat: sed fieri non potest, ut in errorem inducantur electi. uincet autem illos non superando, sed interficiendo.

 Et data est ei potestas in omnem tribum,  et populum, et linguam, et gentem: et adorauerunt eum omnes, qui habitant terram. Hoc secundum litteram implebitur. Multi dicent, cur talia Deus fieri sinat, ut Antichristus genus humanum tam pessime decipiat? uerum duabus causis exsistentibus talia permittet; nam sicut ipse dicit in Euangelio: In illis diebus refrigescet caritas multorum, et abundabit iniquitas ; in tantum quippe malitia hominum excrescet, et ita Deum pro suis sceleribus ad iracundiam prouocabunt; ut digni sint quatenus tam pessimo homini subiiciantur, atque ab eo decipiantur, testante Scriptura: Qui regnare facit hominem  hypocritam propter peruersitatem populi . Tradet enim illos Deus, sicut dicit Apostolus, in reprobum sensum ; ut faciant que non conueniunt; et quibus [a 1Kb] nichil pensi erit, tantum ut quidquid mali cogitauerint, expleant; iustissima Dei permissione fiet, ut ab Antichristo decepti deterius pereant. Permittet etiam hoc Deus fieri propter probationem electorum suorum, ut sicut aurum probatur per ignem; ita et illi in persecutionibus Antichristi probentur et examinentur, sicut in Daniele de illis scriptum est. Eligentur, [b 1Kb] et dealbabuntur, et quasi aurum probabuntur plurimi. Sequitur: Quorum non sunt scripta nomina in libro uite Agni, qui occisus est ab origine mundi . Liber uite predestinatio est Dei omnipotentis: reprobi non  sunt scripti in libro uite; quia non sunt predestinati ad uitam eternam. Sed querendum nobis est, quomodo Agnus, id est, Christus, ab origine mundi occisus esse dicatur.

 Nam illud quod sequitur: Si quis habet aures, audiat; ubicumque in diuinis Scripturis ponitur, obscurum esse quod precessit, demonstrat: aures quippe cordis atque intelligentie requirit. Agnus igitur ab origine mundi occisus est; quia eius mors ab exordio generis humani in sanctis patribus prefigurata est. In primo namque homine prefigurata est, quando eo dormiente, Eua de costa eius facta est: similiter et in Abel prefigurata est, qui a fratre Cain peremptus est: prefigurata est et per Isaac, quem pater in holocaustum obtulit Domino: similiter et per  Ioseph, quem fratres uendiderunt: prefigurata est etiam mors eius in diuersis sacrificiorum ritibus. Quoties ergo mors Christi a sanctis patribus aut prefigurata aut predicta est, quasi toties Agnus occisus est. Quamuis hoc simpliciter possit intelligi, ut non dicat Agnum occisum ab origine mundi, sed nomina sanctorum scripta ab origine mundi in libro Agni, qui pro eorum salute occisus est.

 Qui in captiuitatem duxerit, in captiuitatem uadit: qui in gladio occiderit, oportet eum gladio occidi. Antichristus qui populum christianum a Creatore suo captiuabit, ipse a presenti uita captiuabitur, et in infernum detrudetur: et quia gladio malitie sue multorum animas perempturus est, gladioque corporali iustorum corpora occisurus, ipse gladio  mortis perpetue damnabitur. [c 1Kb] Hic est patientia et fides sanctorum, id est, patientia et fides sanctorum in persecutionibus Antichristi comprobabitur.

 Et uidi aliam bestiam ascendentem de terra, habentem cornua duo similia Agni, et loquebatur sicut draco. Hec bestia aut unum ex discipulis Antichristi designat deteriorem ceteris, aut multos, qui eum predicaturi sunt. Que de terra ascendisse uisa est; quia de societate reproborum exsurget: duoque cornua similia Agni habuisse uisa est. Superius diximus per septem cornua Agni omnes electos esse designatos, quos in septem partes diuisimus: per quintum  autem cornu diximus Iudeos, qui in Christum crediderunt, fuisse designatos: per sextum uero gentes, que in Christum similiter crediderunt. Bestia itaque cornua duo similia Agni habebit; quia Iudeos et gentes decipiendo possidebit. Quia quamuis multi credant ex Iudeis per predicationem Elie in Christum; maxima tamen pars eorum Antichristum secutura est, sicut dicit Dominus in Euangelio: Ego ueni in nomine Patris mei, et non recepistis me: alius ueniet in nomine suo, et illum suscipietis . Loquebatur ergo hec bestia ut draco, quia eius uerba diabolica erant; nam diabolus qui loquetur per Antichristum, ipse loquetur et per discipulos eius.

 Et omnem potestatem prioris bestie faciebat in conspectu eius. Quod dicit: in conspectu eius,  significat in nomine eius; non enim presens poterit esse Antichristus in omnibus locis, ubi fuerit predicatus a suis. Faciet namque miracula Antichristus arte diabolica, facient et discipuli eius: sed eorum miracula falsa erunt, et non uera, sicut dicit Apostolus: Cuius aduentus erit secundum operationem Satane, in omnibus uirtutibus et signis et prodigiis mendacibus . Non enim credibile est, ut eos quos Deus excecauerat, aut debilitauerat, sanitati possint restituere: sed eos tantummodo, quos ipsi leserint, ledentes in occulto, sanantes in aperto. Sed et ipse Antichristus in tanta claritate se hominibus demonstrabit, ut ab insipientibus credatur Deus, sicut dicit Apostolus: Ita ut in templo sedeat, ostendens se tamquam sit Deus .

  Et fecit terram, et inhabitantes in ea, adorare bestiam primam, cuius curata est plaga mortis. Et fecit signa magna, ita ut etiam ignem faceret de celo descendere in terram in conspectu hominum. Legimus in libro Iob diabolum ex permissione Dei ignem fecisse de celo descendere, et oues Iob puerosque consumpsisse . Quod ergo illic per semetipsum fecit, hoc per Antichristum et sequaces eius extremo tempore faciet.

 Et seduxit habitantes terram propter signa, que data sunt illi facere in conspectu bestie. Nihil est quod sic seducat simplices quosque, quemadmodum signorum demonstratio. Ideoque ministri Antichristi propter signorum operationem facile stultorum multitudinem decipient. Dicens 552 habitantibus  in terra, ut faciant imaginem bestie, que habet plagam gladii, et uixit; uidelicet, ut in imaginibus Antichristus adoretur. Quod autem bestiam plagam gladii habuisse dixit, et uixisse, potest fieri ut arte diabolica fingat se Antichristus mori et resurgere, ut hoc facto facilius homines decipiat: quod Simon magus fecisse dicitur.

 Et datum est illi ut daret spiritum imagini bestie, et ut loquatur imago bestie. Sed et hoc quosdam magos fecisse audiuimus; faciebant quippe per necromanticam artem, ut statue uiderentur moueri, et loqui. Possumus hoc aliter intelligere. Imago  speciem habet hominis, sed non est homo: similiter et Antichristus propter operationem uirtutum atque signorum putabitur esse Deus, sed hoc falsissimum erit; non enim potest fieri ut homo impiissimus aliquid deitatis in se habeat. Imaginem ergo Antichristi facient, qui eum Deum existimabunt; ministri uero Antichristi spiritum imagini bestie dabunt, cum eos qui crediderint in Antichristum, Christum blasphemare compellent. Et faciet ut quicumque non adorauerint imaginem bestie, occidantur. Fideles qui Antichristum adorare noluerint, diuersis penis macerati interficientur; erit namque talis tribulatio, sicut dixit Dominus in Euangelio , qualis non fuit ab initio, neque fiet, ita ut in errorem inducantur electi, si fieri potest.

  Et faciet omnes pusillos et magnos, et diuites et pauperes, et liberos et seruos habere characterem in dextera manu, aut in frontibus suis. Potest fieri ut sicut nos habemus characterem Christi, id est, crucem, qua signamur; ita habeat Antichristus proprium characterem, quo signentur ii, qui in eum crediderint. Possumus et hoc aliter intelligere. Discipuli Antichristi laudatores erunt uitiorum, docebunt enim ideo [a 1Kb] creatum uinum ceterasque diuitias, ut homines iis abundanter, et sufficienter uterentur: ideoque fecisse Deum genitalia membra, ut homines feminis miscerentur, et nefas esse ut aliquis a concubitu abstineat: omnia desideria carnalia esse perficienda. Cum autem istam nefandam doctrinam uirtutibus affirmauerint, terrenos homines qui proni erunt  ad malum magis quam ad bonum, facile decipient. Sepe uero per manus opera intelliguntur: characterem ergo Antichristi in dextera manu habebunt; quia opera maligna doctrine Antichristi congruentia exercebunt: habebunt et in fronte, per quam mens sepe discernitur; quia ex prauis operibus, quam pessimas mentes gerant, dignoscetur.

 Et ne quis possit uendere, aut emere, nisi qui habuerit characterem nominis bestie, aut numerum nominis eius. Scimus humanam uitam non posse subsistere, nisi aut uendant aliquando homines, aut emant; eo itaque Antichristi persecutio erga fideles crudelius grassabitur, quo eis hoc interdictum fuerit, sine quo uiuere non poterunt. Facient autem hoc ministri Antichristi, ut in tempore necessitatis  eos, qui christianitatis fidem occulte seruare uoluerint, deprehendant.

 Hic sapientia est. Qui habet intellectum, computet numerum bestie; numerus enim hominis est, et numerus eius est sexcenti sexaginta sex. De hoc numero multi multa dixerunt, pluraque nomina repererunt, in quorum litteris hic numerus inuenitur. Tamen si aliquod ex iis nominibus Antichristus possideat, preuidere non potuerunt: sed de re tam incerta nichil audeo definire. Quis enim scit, si nomen  quod ei a parentibus imponetur, hunc numerum contineat.



CAPUT XIu.---

 Et uidi, et ecce Agnus stabat supra montem Sion. Si diligenter textum lectionis sequentis inspiciamus, hec que de centum quadraginta quatuor millibus dicuntur, ad electos potius, quorum anime in celesti beatitudine cum Domino exsultant, quam ad eos qui in hac uita laborant, uidebimus pertinere. Agnus itaque Christum demonstrat: Sion autem speculatio interpretatur: per montem uero Sion celestem patriam intelligere debemus. In monte igitur Sion Agnus uisus est, quia in celesti beatitudine cum sanctis suis [b 1Kb] Christus consistit. Et cum illo centum quadraginta quatuor millia, habentes nomen eius, et nomen Patris eius scriptum  in frontibus suis. In tertia uisione que hanc precedit, centum quadraginta quatuor millia ex duodecim tribubus electa, et signo fidei signata fuisse dicuntur. Illa ergo centum quadraginta quatuor millia, sicut expositio nominum duodecim tribuum demonstrat, ad electos qui in hac uita laborant, pertinent: ista uero centum quadraginta quatuor millia electos, qui in celesti gloria cum Domino letantur, significant, sicut textus presentis lectionis manifeste indicat. Sed cur nomen Patris et Filii tantummodo in frontibus suis eos scriptum habere dicit, et de Spiritu sancto reticuit? Quia uidelicet ubicumque Patrem et Filium legimus, intelligere debemus Spiritum sanctum. Possumus autem per frontes corda sanctorum intelligere: nomen itaque Patris et Filii et Spiritus  sancti in frontibus suis habent scriptum; quia a mentibus eorum amor Dei numquam auelli poterit, sicut auulsus est a cordibus quorumdam angelorum, qui propter superbiam de celo ceciderunt.

 Et audiui uocem de celo, tamquam uocem aquarum multarum, et tamquam uocem tonitrui magni. Sepe per Ioannem presentis uite fideles demonstrantur: per aquas uero populi designantur. Et quia de omnibus gentibus quotidie colliguntur electi, et in celesti beatitudine collocantur, sancti Dei in terra constituti, qui per Ioannem designantur, uocem aquarum multarum assidue audiunt; quia doctrinam sanctorum in celis consistentium et cordis auribus sentiunt, et uirtute qua possunt, eorum actus imitantur. Unde et eadem uox tamquam tonitruum  esse dicitur, quod corda audientium terrere solet; terrentur enim, cum ad eorum perfectionem se ascendere non posse considerant. Et uox quam audiui, sicut citharedorum citharizantium in citharis suis. uox citharedorum ualde est dulcis audientibus: et quid dulcius fidelibus, quam memoria sanctorum in celis commorantium; dum quanta sit eorum gloria mente pertractant, atque ut ad hanc quandoque perueniant, suppliciter exorant?

 Et cantabant quasi canticum nouum ante  sedem, et ante quatuor animalia, et seniores: et nemo poterat dicere canticum, nisi illa centum quadraginta quatuor millia, qui empti sunt de terra. Hic magna 553 obscuritas est; dicit quippe centum quadraginta quatuor millia non fuisse coinquinatos cum mulieribus, uirginesque esse; et ideo canticum nouum cantare, quod nemo potest dicere, nisi illi soli: scimus autem quosdam ex apostolis atque martyribus uxores habuisse. Numquid ii qui uirginitatem corporis seruare studuerunt, laudes Deo decantant, et isti in laudibus Dei muti exsistunt? Maxime cum sciamus ex utroque sexu parui meriti homines uirginitatem corporis usque ad mortem seruasse, sicut sunt infantes et pueri, quos etas uirginitatem amittere non permittit. uidimus etiam quosdam aliquibus peccatis  obnoxios, uirginitatem corporis usque ad mortem seruasse, quos credimus per ignem purgatorium esse purgandos, ut in iustorum numero quandoque ascribi mereantur. Numquid istos tales apostolis et martyribus, quos uxores habuisse Scriptura non tacet, preferre audebimus; ut illud canticum suauissimum Deo offerant, a quo Petrus eiusque similes alieni exsistant? Nam sicut est dulcis sanctis uisio Dei, sic et laus Dei: et quemadmodum saturari nequeunt uisione Dei, ita nec satiari laudibus Dei. Et quanto proximiores sunt secundum meritorum qualitates Domino Deo, tanto et feruentiores in laudibus Dei. Quis uero digne considerare potest quam magna pars glorie sanctis detrahitur, si a laudibus Dei expertes habeantur? Nec ideo hoc dicimus, ut uirginitati  derogemus, que magna est uirtus, sociaque angelorum; si tamen eam uitio non fedauerint. Quis enim perpendere potest quam magnum bonum est integritatem corporis et anime possidere? Igitur quia hec que superius de uirginibus dicta sunt, de iis solummodo qui uirginitatem corporis seruauerunt, intelligere non possumus; necesse est ut indagemus, qui sint uirgines, et qui illi qui canticum uirginum dicere non poterunt. Nam si superficiem lectionis diligenter attendimus, inueniemus non de solis uirginibus, sed de omnibus sanctis animabus hec esse dicta.

Diximus superius per centum quadraginta quatuor millia sanctorum animas esse designatas, que in celesti beatitudine Deum assidue laudare non desinunt:  per sedem uero, et quatuor animalia, et seniores ante quos canticum nouum cantare dicuntur, fideles in hac uita positi, ex quibus Ecclesia constat, designantur, sicut in secunda uisione diximus. Ante sedem ergo, et quatuor animalia, et seniores centum quadraginta quatuor millia canticum nouum cantasse dicuntur; nouum namque Testamentum canticum nouum dicitur, sicut dicit propheta: Cantate Domino canticum nouum, laus eius ab extremis terre . Nouum autem Testamentum dicitur, eo quod precedat aliud, quod uetus uocatur: siue pro eo quod nouos populos faciat, cum ex filiis diaboli  facit filios Dei. Habent et fideles in hac uita positi cantica sua, sed in iis canticis sepe confessio fit peccatorum, sepe pro peccatis deprecatio, sepe commemoratio tormentorum eternorum: ideoque in fletus sepe cantantes excitant, sepe in laudibus Dei orare solent, sepe ad spem celestis patrie mentes fidelium eleuant: in illo uero cantico spirituum celestium nichil triste, nichil quod mentem perturbet, resonat; et quanto amplius depromitur, [a 1Kb] tanto amplius gaudium et letitiam mentibus cantantium infundit. Sicut igitur nouum Testamentum dicitur, quia precessit uetus: ita et illud canticum spirituum celestium nouum canticum dicitur; quia precessit aliud quod uetus est illis, qui ad celestem beatitudinem quotidie transeunt, et nouum est ad quod perueniunt.  Et hoc canticum ante sedem Dei, id est, in conspectu sedis, cantasse dicuntur; quod enim in conspectu nostro est, indesinenter aspicimus. In conspectu ergo fidelium, qui per sedem et quatuor animalia et seniores designantur, anime fidelium canticum nouum cantasse dicuntur; quia sancti uiri in hac terra positi, gloriam sanctorum in celis commorantium oculis mentis assidue conspiciunt, atque ut ad eorum societatem quandoque perueniant, tota uirtute laborant.

Et nemo poterat dicere canticum, [b 1Kb] nisi illa centum quadraginta quatuor millia, qui empti sunt de terra: id est, nemo illorum qui per sedem et quatuor animalia et seniores designantur. uident namque modo fideles uiri in terra positi quasi per speculum et in  enigmate gloriam sanctorum in celis consistentium, illudque canticum quia ardenter desiderant, quasi audiunt, sed dicere non possunt; quia, oculus non uidit, nec auris audiuit, nec in cor hominis ascendit, que preparauit Deus diligentibus se . Qui de terra empti esse dicuntur; empti sunt quippe in terra positi pretioso sanguine Christi. Sed melius est ut per emptionem assumptionem intelligamus; assumpti sunt enim de terra, et in celesti beatitudine collocati.

 Ii sunt qui cum mulieribus non sunt coinquinati; uirgines enim sunt. Hic rursum oritur questio; nam si in illa beatitudine diuersi ordines sunt, ut sunt apostoli, martyres, confessores, et uirgines; quomodo omnes sanctorum anime uirgines esse dicuntur,  et in tantum uirgines, ut cum mulieribus coinquinate non fuisse dicantur? Et si uerum est, quod Dominus dicit (immo uerum est, quia non potest fieri ut Deus mentiatur , quomodo omnes sanctorum anime in toto spatio uite presentis ab inquinatione mulierum munde esse potuerunt? Querendum ergo nobis est quomodo hoc intelligendum sit; multi quippe fuerunt ante baptismum adulteri et fornicatores, sed in Christum credentes, atque de peccatis suis penitentiam agentes, fontemque baptismatis  expetentes, quidquid in eis sordidum fuit, per Spiritus sancti gratiam aquis baptismatis deletum est: qui in bono quod in eodem baptismate promiserunt, usque in finem uite perseuerantes, ueniente Domino, ut eos per mortem ab hac terrena habitatione subtraheret, eorum anime uirgines, id est, integre, et ab omni corruptione uitiorum munde inuente sunt. Istorum ergo anime iure uirgines uocantur; quia eorum omnis corruptio aquis baptismatis, bonisque operibus deleta est. Fuerunt etiam multi, qui post baptismum multa scelera commiserunt, sed cum per penitentiam et lacrymas atque per misericordiam, ceterisque bonis operibus malum quod gesserunt, delere studuerint, et in bono proposito perseuerauerint, Domino ueniente, eorum anime uirgines reperte  sunt; quia quidquid in eis fuit reprobum, caritatis remediis est purgatum. Fuerunt et coniugati, qui Deum tota 554 uirtute dilexerunt, atque in uirtutibus uitam ducere studuerunt. Istorum igitur anime recte uirgines uocantur; quia si quas sordes ex coniunctione feminarum traxerunt , bonis operibus deletum est. Similiter [a 1Kb] de ceteris ordinibus intelligendum est.

Possumus etiam per mulieres corpora sanctorum intelligere, per uiros autem animas; quia sicut uir et mulier una caro uocantur, ita corpus et anima unus homo: et quemadmodum femina inferior est uiro, ideoque necesse est ut a uiro regatur, eiusque dominationem perferat; ita corpus multo inferius est quam anima, et ideo necesse est ut a spiritu regatur  atque dometur, eiusque desideria frangantur. Quod quia sancti facere studuerunt, non sunt coinquinati cum mulieribus; quia ex coniunctione corporum nullas sordes traxerunt, ex quibus Deum nimis offenderent. Ii sequuntur Agnum quocumque abierit. Quo uadit, qui omnia implet, et totus ubique est? Sed quemadmodum uadat, Apostolus docet dicens: Cui uult miseretur et quem uult, indurat . uadit itaque Deus miserendo quibusdam, et a quibusdam misericordiam suam auferendo. Sequuntur uero sancti, quia quibus ille misericordiam suam largitur, largiuntur et illi; et a quibus abscidit, abscidunt et illi. Hoc de electis in terra positis intelligere non possumus; sepe enim miserentur quibus Deus non miseretur, sicut Samuel qui lugebat Saul  , quem Deus proiecerat a facie sua: quosdam etiam sancti damnare uolunt, quibus Deus miseretur, sicut Ionas, qui cupiebat ut Niniuite delerentur, quos Deus saluare decreuerat. Ii empti sunt ex omnibus primitie Deo et Agno . In Lege preceptum est ut primitie frugum offerrentur Deo : per primitias frugum, electi designantur; nam sicut ex multitudine fructuum parue primitie Deo offerebantur, ita et ex multitudine populorum paruus numerus electorum eligitur, qui ab angelis Deo in templo glorie celestis offertur, sicut Dominus dicit in Euangelio: Multi enim sunt uocati,  pauci uero electi . Sancti ergo primitiarum more ex hominibus sunt assumpti, et in celesti beatitudine collocati.

 Et in ore eorum non est inuentum mendacium. ualde difficile esse uidetur, quod dicitur; sunt quippe quedam mendacia ualde grauia, sunt alia que inter leuia peccata deputanda sunt, a quibus nostris temporibus nescio si aliquis omni tempore uite sue abstinere possit, nisi fuerit infans, qui loqui ignorat. Non itaque de omnibus mendaciis hoc dictum esse mihi uidetur: sed est mendacium ualde grauissimum, cum mentimur ea, que in baptismate promisimus. Hoc ergo mendacium in ore sanctorum non est inuentum; quia hoc quod in baptismate promiserunt, usque in finem uite seruare studuerunt. Et si fuerunt  aliqui qui post baptismum multa peccata commiserunt, tamen in ore eorum non est inuentum mendacium; quia per penitentiam, caritatisque opera malum quod gesserunt, ante mortem delere studuerunt: Sine macula enim sunt. Et hic satis aperte demonstrat, ea que in hac lectione continentur, non ad fideles qui in hac uita laborant, sed ad eos qui in celestibus sedibus requiescunt, pertinere. Quis enim in hac uita positus, sine macula esse potest? cum idem Ioannes dicat: Si dixerimus quia peccatum non habemus, nos ipsos seducimus, et ueritas in nobis non est . Anime uero sanctorum sine macula sunt; quia si quas sordes ex mundana habitatione contraxerunt, aut per penitentiam et lacrymas, caritatisque opera, aut per flagella, aut  certe post mortem igne purgatorio delete sunt.

Dixi quod sensi. Quod si quis textum huius lectionis ad presentem Ecclesiam transferre uoluerit, et per centum quadraginta quatuor millia, aut predicatores, aut ceteros iustos in hac adhuc uita degentes; per nouum uero canticum quod nemo nisi ipsi soli dicere poterant, Euangelium designatum esse censuerit; perpendat sanctum Euangelium non solum ab electis, uerum et a reprobis sepe predicari, de quibus Dominum in Euangelio dixisse credimus: Multi dicent mihi in illa die, Domine, Domine, nonne in nomine tuo prophetauimus, et in nomine tuo demonia multa eiecimus, et in nomine tuo uirtutes multas fecimus? Et tunc confitebor illis: Amen dico uobis, nescio uos. Discedite a me, omnes operarii iniquitatis  . De talibus etiam Paulus apostolus loquitur, dicens: Sunt qui per contentionem Christum annuntiant, non sincere, existimantes se pressuram suscitare uinculis meis . Si quis autem seriem lectionis huius ad presentis temporis uirgines pertinere sanxerit, ad eos uidelicet quos amor Dei ad integritatis custodiam, adiunctis ceteris bonis operibus, quotidie impellit, sanum mihi in hoc uidetur possidere sensum: sed animaduertere debet non posse huic sensui conuenire, ut per canticum nouum in hoc loco Euangelium intelligat; sed potius gaudium spiritale, quod eis ex custodia  uirginitatis accrescit. Nullus igitur canticum nouum dicere potest, nisi illi soli; quia gaudium uirginitatis nullus habere preualet, nisi soli qui hanc ceteris bonis operibus exornatam quotidie Deo offerre consuescunt. Similiter et qui hanc sententiam eis aptare uoluerit, qui cum uirginitatis palma ad celestia regna iam conscendere meruerunt, a recto intellectu non discrepat: sed sciat non conuenire huic sensui, ut per nouum canticum, aliquod canticum quod uoce, lingua, labiis componi potest, intelligat: sed potius uirginitatis premium, quod a Domino eternaliter percipere merentur. Hocque canticum nullus, nisi illi soli, dicere potest; quia uirginitatis premium nullus percipit, nisi qui hanc in seculo positi, intemerata mente pro Christi amore seruare  studuerint. De talibus propheta Esaias loquitur, dicens: Hec dicit Dominus eunuchis: Qui custodierint sabbata mea, et elegerint que uolui, et tenuerint fedus meum, dabo eis in domo mea, et in muris meis locum, et nomen melius a filiis et filiabus, nomen sempiternum dabo eis, quod non peribit .

 Et uidi alterum angelum uolantem per medium celum, habentem Euangelium eternum; ut euangelizaret sedentibus super terram, et super omnem gentem, et tribum, et linguam, et populum, dicentem uoce magna. Iterum uniuersa breuiter comprehendit; nam sicut superius cum mala Antichristi narrare uellet, ab aduentu Christi inchoauit, persecutionesque quas Ecclesia a diabolo passa est, prius narrans ad Antichristum peruenit: ita et hic diem iudicii describere  cupiens, ab aduentu Christi inchoat, atque sub specie trium angelorum [a 1Kb] cuncta 555 breuiter replicans, ad diem iudicii peruenit. Iste quippe angelus Christum et apostolos eius, ceterosque Christi predicatores significat. Qui Euangelium eternum habuisse dicitur; quia doctrina Euangelii a Christo, apostolis, ceterisque predicatoribus data est, quam gentibus predicarent. Quod Euangelium eternum esse dicitur, quia eternitatem prestat omnibus facientibus illud. Quod etiam super terram sedentibus predicatum esse dicitur; gentes namque quibus Euangelium predicatum est, nichil aliud quam terram querebant, totamque requiem suam in terra posuerant. Quid autem iste angelus predicet, audiamus.

 Timete Dominum, et date illi honorem;  quia uenit hora iudicii eius: et adorate eum, qui fecit celum et terram, mare et fontes aquarum. Conuenienter timorem Domini primo posuit, et postea honorem; timor etenim Domini ad penitentiam impellit hominem: penitentia uero ad bona opera agenda eum prouocat. Honorem itaque Deo deferimus, cum bona opera agimus, sicut ipse Dominus dicit: uideant opera uestra bona, et glorificent Patrem uestrum, qui in celis est . Hora uero iudicii ex tunc incepit, ex quo Euangelium predicari cepit. Illi igitur acriter in die iudicii iudicabuntur, qui uerbum Euangelii audientes, illudque spernentes, fidem  Christi suscipere noluerunt. Similiter et illi qui susceperunt quidem fidem Christi, sed eam operibus implere noluerunt; cui enim plus committitur, plus ab eo exigetur. De illis autem qui uerbum Dei non audierunt, Dominus dicit in Euangelio: Qui non credit, iam iudicatus est .

 Et adorate eum, qui fecit celum et terram, et mare et fontes aquarum, id est, relinquite idola surda, muta, et ceca, et adorate eum qui cuncta fecit ex nichilo. Et alius angelus prosecutus est, dicens. Alius angelus doctores Ecclesie, qui finitis persecutionibus, Ecclesiam Dei gubernauerunt, designat. Cecidit, cecidit Babylon magna. Per Babylonem, sicut superius diximus, ciuitas diaboli designatur, que ex omnibus impiis constat. Ceciderat autem, quia omnis  cultura demonum per fidem Christi deleta fuerat. Et bis cecidisse dicitur; quia ex parte persecutorum, et ex parte culture diabolice ceciderat. Que a uino ire sue potauit omnes gentes. uinum ire errores sunt gentilium, quibus Deum ad iracundiam prouocauerunt: sed cum Babylon nichil sit aliud quam omnes gentes, id est, omnes reprobi, quomodo omnes gentes a uino ire sue potauit? uerum cum unus alterum docuit, et ille tertium, et tertius quartum, et ita in omnes homines error diabolicus transiit, utique Babylon omnes gentes uino ire Dei potauit.

 Et angelus tertius secutus est illos, dicens uoce magna: Si quis adorauerit bestiam et imaginem eius, et acceperit characterem eius in fronte sua, aut in manu sua; et hic bibet de uino ire Dei, quod  mixtum est mero in calice ipsius. Angelus tertius predicatores sunt, qui temporibus Antichristi futuri sunt; predicabunt enim ut nullus Antichristum adoret, neque ad eius pessimam doctrinam aures cordis accommodet, neque opera eius imitetur: quod si quis fecerit, perpetua pena eum esse damnandum testabuntur. Per uinum ire Dei damnatio ultima, que in die iudicii impiis irrogabitur, designatur: merum autem purum dicimus. Per merum igitur iustitia Dei designatur, per calicem uero iudicium Dei accipere possumus. uinum itaque mixtum est mero in calice Dei; quia damnatio ultima, qua impii damnabuntur, mixta erit cum iustitia in calice Dei, id est, in iudicio Dei; quia iustissimo Dei iudicio perficietur. Bibent igitur impii uinum ire Dei, cum illis dicetur: Ite,  maledicti, in ignem eternum, [b 1Kb] qui preparatus est diabolo, et angelis eius .

. Et cruciabitur igne et sulphure in conspectu angelorum sanctorum, et in conspectu Agni: et fumus tormentorum eorum in secula seculorum ascendet. Ignis exurit, sulphur autem fetorem pessimum de se emittit. Igne autem corporaliter cruciabuntur, qui ignem uitiorum in se exstinguere noluerunt: fetore sulphuris torquebuntur, quibus dulcis fuit fetor luxurie. In conspectu angelorum sanctorum cruciabuntur, et in conspectu Agni, uidelicet ut in eorum conspectu crucientur, in quorum conspectu  non timuerunt multa mala perpetrare. Nec habebunt requiem die ac nocte, qui adorauerunt bestiam et imaginem eius, et si qui acceperint characterem nominis eius. Cur neque in die, neque in nocte reprobos habere dicit requiem, cum electi eternum diem possessuri sint; reprobi uero perpetuam noctem? Sed more humano locutus est.

 Hec est patientia sanctorum, qui custodiunt mandata Dei, et fidem Iesu: id est, talis est patientia sanctorum, et talem fructum affert, qualis in sequentibus demonstratur. Et audiui uocem de celo dicentem mihi: Scribe, beati mortui qui in Domino moriuntur. Talis est igitur patientia sanctorum, qui custodiunt mandata Dei, et fidem Iesu, ut sint beati in perpetuum. Sed quid est quod dicit:  Beati mortui, qui in Domino moriuntur? Quis enim mortuus mori potest? Nullus procul dnbio mortuus mori potest, nisi prius animam recipiat, ut iterum mori possit. Sed illi sunt beati, et illi in Domino moriuntur, qui prius moriuntur seculo, postea carne: qui prius ueterem hominem, id est, omnes nequitias et spiritales et carnales in se exstinguunt, ut possint dicere cum Apostolo: Mihi mundus crucifixus est, et ego mundo . Illi namque in Domino moriuntur, de quibus Dominus dicit in Euangelio: Qui autem perseuerauerit usque in finem, hic saluus erit .

Amodo iam dicit spiritus, ut requiescant a laboribus suis. Amodo, id est, a tempore mortis sue requiescent sancti a laboribus suis. Opera enim illorum sequuntur  illos. Quomodo sequuntur? Nonne Cornelium opera sua precesserant, cui ab angelo dictum est; Orationes tue et eleemosyne tue commemorate sunt in conspectu Dei ? Sed sequi pro comitari posuit; nam et exercitus qui regem comitatur, eum sequi dicitur; cum alii precedant, alii sequantur, alii ad dexteram, siue sinistram incedant. Opera igitur sanctorum sequuntur illos; quia merces operum illorum comitatur illos in perpetuum. Possumus et hoc de illis spiritaliter intelligere, qui temporibus Antichristi pro nomine Domini nostri Iesu Christi interficiendi sunt; beati quippe erunt illi, et in Domino morientur, qui pro fide Domini nostri 556 Iesu Christi morientur. Nunc quia penam illorum, qui in Antichristum credituri sunt, narrauit, beatitudinemque  illorum, qui in fide Christi perseuerauerint usque in finem, breuiter comprehendit; consequens est ut diem iudicii describat, in quo hec cuncta complebuntur.

 Et uidi, et ecce nubem candidam, et super nubem sedentem similem Filio hominis, habentem in capite suo coronam auream, et in manu sua falcem acutam. Et alter angelus exiit de templo, clamans uoce magna ad sedentem super nubem, dicens: Mitte falcem tuam, et mete; quia uenit hora ut metatur, quoniam aruit messis terre. Et misit qui sedebat super nubem,  falcem suam in terram, et messuit terram. Et alius angelus exiuit de templo, quod est in celo, habens et ipse falcem acutam. Et alius angelus exiuit de altari, qui habebat potestatem supra ignem, et clamauit uoce magna ad eum qui habebat falcem acutam, dicens: Mitte falcem tuam acutam, et uindemia botros uinee terre, quoniam mature sunt uue eius. Et misit angelus [a 1Kb] falcem suam acutam in terram, et uindemiauit uineam terre et misit in lacum ire Dei magnum. Totam pene sententiam posui, ut undique circumspecta eius anfractus apertius uideantur. Uterque namque iste angelus Christum significat: similiter et due falces unam significationem habent; designant enim illum ignem, quo uniuersus mundus delendus est; quia sicut primo tempore mundus per aquam  deletus est, ita et in fine temporum per ignem delebitur. Sed querendum nobis est, cur unus Christus per duos angelos, et una exterminatio per duas falces figuretur. Primus quippe angelus super nubem candidam sedisse, et coronam auream habuisse uisus est: secundus uero neque coronam auream habuisse, neque super nubem candidam sedisse dicitur. Et primus messem terre, secundus uero botros uinee terre precidisse dictus est: sed primus quo loco messem terre posuerit, non dicitur: secundus autem botros uinee terre in lacum ire Dei magnum misisse dictus est. uidetur itaque mihi per messem terre electos: per botros autem, ex quibus uinum oritur, quod mentes hominum alienat, reprobos esse designatos. Ista est messis, de qua Dominus dicit in  Euangelio: In tempore messis dicam messoribus: Colligite primum zizania, et ligate ea in fasciculos ad comburendum: triticum uero recondite in horreis meis . Qui enim illic per triticum, ipsi in hoc loco per messem designantur. Et qui illic per zizania, ipsi in hoc loco per botros uinee terre figurantur: et quia Christus aliter apparebit iustis, et aliter iniustis, non inconuenienter per duos angelos figuratur. Iusti namque in eadem claritate eum uidebunt, quomodo ab angelis et sanctis spiritibus in celesti beatitudine cernitur; impii autem in ea specie eum uidebunt, qua ab hominibus in terra positus uidebatur; Tolletur quippe impius, ne uideat gloriam Dei . Blandus itaque iustis, terribilis apparebit iniustis; unde et primus super nubem candidam  sedisse, et coronam auream habuisse in capite describitur. Per nubem namque candidam corpus eius immaculatum designatur: per coronam uero auream multitudo angelorum atque sanctorum, qui eum ad iudicium uenientem comitabuntur, exprimitur. Similiter et una exterminatio per duas falces designatur; quia aliter exterminabuntur iusti, aliter iniusti: iustorum exterminatio redemptio potius dicenda est, sicut Dominus dicit: Respicite, et leuate capita uestra; quoniam appropinquat redemptio uestra . Redemptio iure uocatur, eo quod a  malis temporalibus liberet, et ad gaudia eterna perducat. Impiorum autem exterminatio et hic grauis erit, et post mortem grauior; damnatio enim luctusque perpetuus in eis permanebit. Iusti de spe retributionis eterne mortem letam excipient: impii uero de damnatione perpetua timidi, tristissima morte plectentur.

Alter angelus qui exiuit de templo, et clamauit uoce magna ad eum qui sedebat super nubem, dicens: Mitte falcem tuam, et mete; electos qui in hac terra laborant designat, per templum autem unde exiisse uisus est, Ecclesia designatur. Clamauit ergo ad eum qui sedebat super nubem, ut mitteret falcem suam in terram, et meteret; quia sancti uiri uidentes mundum in maligno positum, eiusque miserias horrentes, deprecantur quotidie ut regnum Dei ueniat,  in quo ab omnibus angustiis liberati, corpora propria recipient, et in eternum cum Domino exsultabunt. Ariditas uero messis maturitatem eius indicat; nam sicut messis crescit usque ad maturitatem, quando arida efficitur: ita et numerus electorum usque ad finem mundi crescet, eorumque maturitas tunc perficietur, cum eorum fuerit numerus completus. Similiter et quartus angelus qui exiit de altari, qui habebat potestatem super ignem, eamdem significationem habet, quam et secundus, qui de templo exiisse uisus est; significat namque electos in hac uita laborantes. Altare autem Ecclesiam significat, sicut et templum: per ignem uero caritatem possumus intelligere, quam in cordibus sanctorum spiritalibus fomentis Spiritus sanctus enutrit. Super  hunc ignem sancti habere potestatem ideo dicuntur, quia et ipsi possident caritatem, et possidentur ab ea. Iste ergo angelus clamauit ad tertium angelum secundam falcem gerentem, quem Christum significasse diximus, ut uindemiaret botros uinee terre, per quos impii designantur; quia uiri sancti uidentes quotidie genus humanum a demonibus decipi, uidentes etiam impios florere, mundumque semper ad deteriora delabi, orant ut dies iudicii ueniat, in quo et nequitia demonum cum ipsis auctoribus pereat, et omnis preuaricatio cum ipsis preuaricatoribus accipiat finem, et adducatur iustitia sempiterna, que nullo fine terminabitur. uinea quippe mundum significat, que omnem impiorum multitudinem genuit et nutriuit: lacus uero, quem infernum uocamus,  ideo lacus ire Dei dicitur, quia uindicta ire Dei in eo consummabitur.

 Et calcatus est lacus extra ciuitatem. Per calcationem demersionem impiorum in infernum possumus intelligere: per ciuitatem autem celestis Hierusalem designatur: que ex omnibus electis constat. Extra hanc ergo ciuitatem lacus calcabitur; quia a consortio iustorum impii separabuntur, et in infernum detrudentur, sicut Dominus dicit in Euangelio: [a 1Kb] Exibunt angeli, et separabunt malos de medio iustorum, et mittent illos in caminum ignis. Ibi erit fletus et stridor dentium .

 557 Et exiit sanguis de lacu usque ad frenos equorum per stadia mille sexcenta. Per sanguinem pena impiorum designatur: per spatium uero mille sexcentorum stadiorum, quod sanguis de lacu exiens occupauit, falsi christiani designantur: qui numerus quamuis a quaternario numero deriuetur, circumquaque tamen [b 1Kb] eumdem numerum seruans spargitur, finesque eius minime transiliit. Similiter et falsi christiani fidem Christi, que in quatuor libris Euangelii consistit, in baptismate suscipiunt: sed arctam et angustam uiam, que intra angustias quaternarii numeri concluditur, relinquentes, que ducit ad uitam; per latam et spatiosam huius seculi uiam, que ducit ad mortem, incedunt . uerumtamen a quaternario numero non recedunt, quia  quamuis opera christianitatis non habeant, nomen tamen christianitatis non amittunt. Sanguis ergo de lacu exiuit, et mille sexcenta stadia occupauit; quia ea pena que demones et omnes incredulos absorbebit, etiam falsos christianos, qui fidem uisi sunt habuisse, sed opera fidei non habuerunt, illaqueabit: Per equos uero falsi pastores Ecclesie designantur, qui officium regiminis non pro amore Dei, sed pro amore seculi suscipiunt: per frenos quibus equi reguntur, eorum falsa doctrina designatur. Habent quidem falsi pastores doctrinam in ore, ne ab officio funditus alieni uideantur: sed phariseorum exemplum sequentes, dicunt et non faciunt. Et quia aliud non possunt docere, nisi quod Euangelium loquitur, et in predicatione sua annuntiant peccatoribus quas  penas patientur, nisi corrigantur; usque ad equorum frenos sanguis peruenit, quia penas quas peccatoribus minati sunt, nisi corrigerentur, ipsi quia uitia sua deserere noluerunt, experientur.



CAPUT Xu.---

 Et uidi aliud signum in celo magnum et mirabile, angelos septem habentes septem plagas nouissimas; quoniam in illis consummata est ira Dei. Sicut superius antequam ad narrationem septem angelorum tubis canentium ueniret, eorum mentionem facere studuit; ita et hic antequam ad septem angelorum phialas habentium narrationem ueniat, eorum mentionem facit, ut indicet magna mysteria in eorum uisione contineri. Sed de iis in sequentibus quod Dominus dederit, dicemus.

 Et uidi tamquam mare uitreum mixtum  igni, et eos qui uicerunt bestiam, et imaginem eius, et numerum nominis eius, stantes super mare uitreum, habentes citharas Dei, et cantantes canticum Moysi serui Dei, et canticum Agni dicentes. Quid significet mare uitreum, superius in uisione secunda diximus : sed illic tamquam crystallum esse dicitur, hic autem mixtum igne: et quia crystallus eximie claritatis est, ignemque de se cum calorem solis acceperit, solet emittere, eamdem significationem habet illic crystallus, quam hic ignis; significant namque spiritalem intelligentiam, que in diuinis Scripturis inuenitur. Mare igitur uitreum mixtum est  igni; quia diuina Scriptura mixta est spiritalibus intellectibus. Super mare itaque uitreum ii, qui bestiam uicerunt, stare uisi sunt; quia sancti Dei qui contra Antichristum pugnaturi sunt, in preceptis diuinarum Scripturarum gressus figent, [a 1Kb] nullaque impulsione uentorum a sua fide moueri poterunt. Per citharas uero quas habebant, mortificatio carnis designatur: canticum autem Moysi, uetus Testamentum: canticum Agni nouum demonstrat. Canticum ergo Moysi et canticum Agni cantabant; quia et uetus et nouum Testamentum sancti predicabunt. Quod canticum quale sit, audiamus.

 Magna et mirabilia opera tua, Domine Deus omnipotens: iuste et uere uie tue, Rex seculorum. Quis non timebit te, Domine, et magnificabit  nomen tuum? Quia tu solus pius es; quoniam omnes gentes uenient, et adorabunt in conspectu tuo, quoniam iudicia tua manifesta sunt. Concordat hoc canticum cum ueteri et nouo Testamento; nam septem benedictiones ibi inueniuntur, que septem partibus, de quibus superius diximus , coaptari possunt. Prima quippe benedictio est: Magna et mirabilia opera tua, Domine Deus omnipotens; que primo tempori conuenire potest, in quo factum est celum et terra, omnesque creature, que ualde sunt mirabilia. Secunda est: Iuste et uere uie tue, Rex seculorum; que congruit parti secunde, in qua omnes creature que habebant spiritum uite, iustissimo Dei iudicio aquis diluuii delete sunt. Tertia est: Quis non timebit te, Domine? que  tertie parti, iis uidelicet quibus Lex data est, congruit, qui timore potius quam amore Legis mandata exercebant. Quarta est: Et magnificabit nomen tuum; quam prophetis conuenire manifestum est, qui nomen Dei et predicationibus et scriptis magnificauerunt. Quinta est: Quia tu solus pius es; in quinta parte aduentum Christi posuimus, in qua Dominus noster, qui solus pius est, et homo fieri pro salute generis humani, et pati et mori dignatus est. Sexta est: Quoniam omnes gentes uenient, et adorabunt in conspectu tuo; manifestum est post ascensionem Domini omnes gentes ad fidem uenisse Christi, quas in sexto loco posuimus. Septima est: Quoniam iudicia tua manifesta sunt; quam ad diem iudicii pertinere manifestum est, in quo iudicia Dei iusta et uera  esse manifestabuntur. A cuius iudicii damnatione nos misericordia et pietas Domini et redemptoris nostri Iesu Christi liberare [b 1Kb] dignetur, qui cum Patre et Spiritu sancto uiuit et regnat Deus per omnia secula seculorum, amen.



DE uISIONE QUINTA.

uisio quinta, ad cuius sensus elucidandos, Domino iuuante, peruenimus, ex maxima parte uisioni superiori concordat, de cuius intelligentia usque modo  quod Domini gratia largiri dignata est, diximus . Nam sicut illic septem angeli uisi sunt, quibus date sunt septem tube; ita et hic septem angelis septem phiale date fuisse memorantur: et sicut in cantu tube primi angeli grando magna terram percussit; ita et in effusione phiale primi angeli homines, qui per terram sepe designantur, pessimis uulneribus percussi esse dicuntur: 558 et quemadmodum in cantu tube secundi angeli tertia pars maris in sanguinem uersa est, similiter et in effusione phiale secundi angeli totum mare in sanguinem uersum fuisse [c 1Kb] describitur. Eumdem sensum sequuntur et ceteri: sed qualiter isti cum superioribus concordent, in sequentibus dicemus. Eamdem ergo significationem habent isti, quam et illi; significant  quippe predicatores, qui fuerunt ab initio, et erunt usque ad finem. Sed ideo bis ponuntur, quia sicut superius demonstrauimus, ea que sub cantu tube primi angeli, secundi, tertii, atque quarti gesta fuisse uisa sunt, ad electos pertinent. Porro que sub cantu tube quinti, sexti, atque septimi angeli facta fuisse referuntur, quibus et tria ue coniunguntur, in quibus persecutiones Ecclesie, quas ab hereticis et a paganis passa est, et ab Antichristo in fine mundi passura est, describuntur, ex una parte ad reprobos, ex altera ad electos pertinent; quia impii ex malo quod piis ingerunt, penam perpetuam: iusti uero ex malo quod perferunt, gloriam sempiternam sibi acquirunt. Omnia itaque que sub effusione phialarum septem angelorum describuntur, ad reprobos  pertinent; unde et primi tubis, quibus exercitus Dei ad pugnam prouocabatur, cecinisse dicuntur: sequentes autem phialas plenas iracundie Dei super impios effudisse referuntur.

 Post hec uidi, et ecce apertum est templum tabernaculi testimonii in celo. In Exodo scriptum est quod fecerit Moyses tabernaculum in deserto: postea uero a Salomone iam populo in terra repromissionis degente, templum edificatum est. Per desertum igitur hoc seculum: per tabernaculum quod de loco ad locum transfertur, presens Ecclesia designatur, que de deserto huius seculi quotidie ad celestem beatitudinem transit, pergitque de uirtute in uirtutem, ut uideat Deum deorum in Sion . Unde et cortine tabernaculi, que  diuersis coloribus depicte erant, pellibus tegebantur et ciliciis; ut demonstrarent mortificationem carnis atque humilitatem custodiam esse uirtutum. Quid autem per terram repromissionis, nisi celestis patria designatur, quam repromisit Deus diligentibus se? Et quid per templum, quod ex optimis lapidibus edificatum fuit, figuratur, nisi celestis Hierusalem, que ex uiuis lapidibus quotidie edificatur ? [d 1Kb] Quod ergo dicit: Apertum est templum tabernaculi;  tale est ac si dicatur: Apertum est templum Ecclesie: templum uero Ecclesie quid est aliud, nisi celestis patria? In hoc templo Psalmista habitare desiderabat, cum dicebat: Unam petii a Domino, hanc requiram; ut inhabitem in domo Domini omnibus diebus uite mee . Hoc itaque templum per Christum apertum est, quia aditus regni celestis per eum omnibus fidelibus patefactus est.

 Et exierunt septem angeli, habentes septem plagas de templo, uestiti lapide mundo et candido, et precincti circa pectora zonis aureis. Si per templum celestis patria, et per septem angelos predicatores designantur, quomodo de templo exiisse dicuntur? Numquid sancti de illa celesti patria ad predicandum descendunt? Sed sancti predicatores quasi de celesti  patria exeunt, cum ab illo mittuntur, qui est gloria sanctorum, et a quo omnis doctrina eorum procedit. Qui septem plagas habuisse dicuntur: et superius septem plagas habuisse dicti sunt, eo quod in illis consummata sit ira Dei. Si septem plagas iracundie Dei habuerunt, quomodo sancti facti fuerunt? Sed habuerunt sancti Dei plagas septem in potestatem, non in penam suam; Dominus namque dicit in Euangelio: In regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Per septem autem plagas septem uitia principalia, ex quibus omnia mala oriuntur, designantur. Septem igitur plagas septem angeli habuisse uisi sunt; quia predicatores sancti in die iudicii  septem uitia principalia, id est, omnes operatores malorum ita in potestate habebunt, ut eorum iudicio perpetua pena plectantur. Consummata est uero in sanctis predicatoribus ira Dei, id est, per illos; quia eorum iudicio ira Dei perficietur. Possumus septem plagas aliter intelligere. Superius omne corpus impiorum in septem partes diuisimus : septem ergo plage sunt peccata, que unicuique parti aptius conueniunt; aliter enim iudicabuntur ii, qui ante diluuium fuerunt, populumque Dei coniunctione feminarum deceperunt : aliter ii qui post diluuium idololatriam, diuersosque errores inuenerunt, per que genus humanum deceptum est: aliter ii qui sub Lege fuerunt, et mandata Dei non custodierunt: aliter pseudoprophete, qui  populum Dei deceperunt: aliter impii Iudei, qui Dominum interfecerunt, et apostolos eius persecuti sunt: aliter persecutores Ecclesie, qui fidem Christi exstinguere conati sunt: aliter ministri Antichristi, qui Christum deserturi, et Antichristum sunt secuturi. Has itaque plagas sancti Dei in potestate habebunt; quia singuli eos qui suis temporibus fuerunt, eorumque monita contempserunt, suo iudicio perpetua pena damnabunt. Per lapidem uero mundum atque candidum, quo septem angeli uestiti fuisse uisi sunt, Christus designatur, de quo dicit Apostolus: Omnes qui in Christo baptizati estis, Christum induistis  . Per zonas autem aureas, quibus circa pectora precincti narrantur, predicatorum sapientia intimatur: que corda sanctorum intra se ita concludit, ut extra ipsam per diuersos errores euagari non sinat.

Et unum e quatuor animalibus dedit septem angelis septem phialas aureas, plenas iracundie Dei uiuentis in secula seculorum. Quatuor animalia quamuis quatuor euangelistas significent, tamen et simul et sigillatim Christum significant: sed quia breuitas non permittit ut dicamus quemadmodum unumquodque Christum significet; per istud unum animal Christum intelligamus. Phiale uero corda sunt sanctorum, que propter sapientiam aurea recte uocantur. Unus ergo ex quatuor animalibus dedit septem angelis  septem phialas aureas, quia Christus corda sanctorum suorum sapientia repleuit. uerum si sapientia repleta sunt, quomodo iracundie Dei plena esse dicuntur? 559 Dominus in Euangelio dicit de impiis Iudeis: Si non uenissem, et locutus eis fuissem, peccatum non haberent . Numquid Iudei ante aduentum Christi peccatum non habebant? Erant itaque antea peccatores, sed peccatum incredulitatis, peccatum blasphemie, quo eum Beelzebub uocauerunt, peccatum homicidii, quo eum crucifixerunt, et multa alia scelera que ex aduentu eius traxerunt, non habebant. In phiala autem Christi: [a 1Kb] in qua uita mundi continebatur, Iudei suis culpis exigentibus, mortem inuenerunt. Phiale igitur septem angelorum plene fuerunt iracundie Dei; quia quantum ad reprobos  pertinet, predicatio sanctorum iram Dei in se continuit; quia pro eo quod eorum predicationem comtempserunt, iram Dei incurrerunt.

 Et impletum est templum fumo a maiestate Dei, et de uirtute eius. Diximus superius per templum celestem patriam designari: fumus uero si intra domum fuerit, oculos a foris perspicientium obscurat; ut non perfecte possint uidere ea, que in domo geruntur. Templum igitur celestis patrie modo fumo est plenum; quia electi in hac uita positi, dum oculos mentis sue ad contemplanda celestia attollunt, obscurantur quadam caligine, quam transmeare non possunt: quam obscurationem fumum uocat. Hanc caliginem Paulus patiebatur, cum dicebat: uidemus nunc per speculum in enigmate, tunc autem facie ad  faciem. Et iterum: Nunc autem cognosco ex parte, tunc uero cognoscam sicut et cognitus sum . Et notandum quia hanc hebetationem electi quamdiu in hac uita positi sunt, patiuntur: cum autem ad illam celestem beatitudinem transierint, ab oculis mentis eorum auelletur. Unde et sequitur: Et nemo poterat introire in templum, donec consummarentur septem plage septem angelorum. Numquid in illa celesti beatitudine quotidie iusti non intreunt? Sed de ingressione corporum hoc dictum esse intelligamus; in illa quippe celesti beatitudine iusti non ingrediuntur cum corporibus suis, usque dum septem  plage septem angelorum compleantur. De septem plagis superius diximus: ultima uero plaga erit, cum Antichristus suis erroribus genus humanum inficiet. Finitis autem septem plagis, pro quibus examinandis dies iudicii fiet, sancti corpora sua recipient, atque in templo patrie celestis sine fine cum Domino habitabunt. De hac habitatione dicit Psalmista: Beati qui habitant in domo tua, Domine; in secula seculorum laudabunt te .




CAPUT XuI.---

 Et audiui uocem magnam de templo, dicentem angelis septem: Ite, et effundite septem phialas iracundie Dei in terram. uox de templo uox Domini est precipientis predicatoribus, ut uerbum Dei non solum electis, sed etiam reprobis annuntient; quatenus habeant isti unde corrigantur,  et illi unde deterius damnentur. Per terram uero peccatores designantur. Predicatores itaque phialas suas super terram effundunt, cum uerbum Dei peccatoribus annuntiant.

 Et abiit primus, et effudit phialam suam in terram, et factum est uulnus seuum ac pessimum in hominibus, qui habebant characterem bestie, et in eis qui adorauerunt imaginem eius. Primus Angelus predicatores qui ante Legem fuerunt, designat: sicut et ille qui in precedenti uisione tuba primus cecinisse uisus est . Sed illi per tertiam partem terre que combusta est, electi designantur: hic autem per eos qui uulnus seuum ac pessimum passi sunt, reprobi. Effudit igitur angelus phialam suam in terram: quia sancti uiri qui ante Legem fuerunt, admonitionis  uerba impiis impenderunt, ut eos corrigerent: sed uulnus seuum ac pessimum in eos factum est; quia ex predicatione sanctorum deteriores effecti, mandata Dei contempserunt; uulnus namque seuum ac pessimum est contemptus mandatorum Dei. uerum si uulnus seuum ac pessimum tantummodo ad reprobos pertinet, et illi tantummodo hoc passi sunt, qui characterem bestie habuerunt, querendum nobis est quid sit character bestie. Quod si per characterem bestie superbiam uoluerimus intelligere, eo quod propter illam diabolus de celo ceciderit, aduertere debemus multos electos superbie uulnus habuisse, sed medicamento humilitatis sanatos esse. Est autem aliud uitium pessimum, quod medicamentum penitentie a se semper excludit; scimus enim diabolum  esse irreuocabilem, ut nullo modo ab iniquitatibus suis corrigi possit. Itaque qui irreuocabilis est, medicamentum penitentie non requirit, sicut et diabolus ab hoc medicamento alienus existit. Ergo qui per doctrinam sanctorum Patrum a sceleribus suis reuocari non potuerunt, characterem diaboli habuerunt, qui incorrigibilis et impenitens perseuerat. Sed quia hoc uitio, nostro tempore, multi laborant, necesse est ut de magnitudine eius aliqua dicamus; nam sunt nonnulli ita irreuocabiles, ut quamuis sciant prauam esse assertionem suam, nullo modo ab ea reuocari possint, timentes uinci ab hominibus; et ne conuincantur,  mendaciis et periuriis atque flammantibus contentionibus falsitatem suam defendere conantur: dumque timent uinci ab hominibus, a diabolo uincuntur. Cetera ergo uitia medicamento penitentie sanantur: istud autem solum est, quod a se hoc salubre medicamentum excludit; ne scilicet per confessionem et penitentiam uicti esse uideantur. Et quia malum suum ut uicisse uideantur, laudant, completur in illis illud propheticum: ue qui dicitis malum bonum, et bonum malum; ponentes tenebras lucem, et lucem tenebras ! Fertur auis quedam esse, que serpentem uincit et comedit, sed post paululum ueneno illius perimitur: similiter et isti gaudent se uicisse proximos, sed talis uictoria interfectrix est animarum illorum. Quicumque ergo tales  sunt, characterem portant diaboli. Per imaginem uero bestie uitia possumus intelligere; [a 1Kb] eo quod ipse sit auctor omnium malorum. Imaginem itaque bestie adorat, quicumque uitiis seruit; nam et Paulus dicit quod uenter Deus esset falsorum predicatorum: Quorum, inquit, Deus uenter est, et gloria in confusione ipsorum: qui terrena sapiunt . Similiter et auaritiam seruitutem uocauit idolorum .

560  Et secundus effudit phialam suam in mare, et factus est sanguis tamquam mortui, et omnis anima uiuens mortua est in mari. Iste angelus doctores Legis significat, sicut et ille qui in precedenti uisione secundus tuba cecinisse uisus est : sed ibi tertia pars maris in sanguinem uersa fuisse  dicitur, per que electos designatos fuisse diximus: hic autem totum mare in sanguinem uersum esse legitur . uindicta criminalium scelerum secundum Legem erat sanguinis effusio. Per mare igitur preuaricatores Legis designantur; quod in sanguinem uersum est, quia uindictam perpetuam pro contemptu mandatorum Dei receperunt. Omnis uero anima uiuens mortua est in mari; quia multi ex iis qui in mari erant, id est, ex numero reproborum, qui per mare designantur, et qui ante perceptionem Legis uiui, id est, iusti uidebantur, accepta Lege, quod iniusti fuerint, ex preuaricatione Legis comprobatum est. Sunt etiam modo multi in Ecclesia, qui antequam ad honores ecclesiasticos, siue seculares conscendant, sancti et iusti uidentur: uerum  acceptis honoribus, dum donum Dei in malum peruertunt, quod mortui et non uiui fuerint, omnibus patet.

 Et tertius effudit phialam suam super flumina, et super fontes aquarum, et factus est sanguis. Iste angelus prophetas designat, per flumina uero fontesque aquarum duodecim tribus cum suis familiis designantur; nam et in precedenti uisione per tertium angelum tuba canentem prophetas diximus fuisse designatos. [b 1Kb] Sed ibi tertia pars fluminum atque fontium uersa esse legitur in absynthium, per quam eos qui per doctrinam prophetarum amaritudinem  penitentie assumpserunt, atque per eam salui esse meruerunt, diximus fuisse designatos: hic autem in effusione phiale tertii angeli flumina et fontes in sanguinem conuersa fuisse leguntur. Angelus igitur phialam suam super flumina et fontes aquarum effudit, quando prophete sancti impio populo uerbum Dei annuntiauerunt: sed illi ex predicatione sanctorum multo deteriores effecti, non solum mandata Dei contempserunt, sed et ipsos uerbi Dei ministros occiderunt. In sanguinem uero uersi sunt; quia ipsi sibimetpsis mortem perpetuam intulerunt.

 Et audiui [a 1Kb] angelum quartum dicentem: Iustus es, qui es, et qui eras sanctus, quia hec iudicasti; quia sanguinem sanctorum et prophetarum effuderunt, et sanguinem eis dedisti bibere, quod digni  sunt. Possumus per angelum quartum angelum illius populi intelligere, qui uidens iusto Dei iudicio populum iniquum esse damnatum, laudat sententiam iustissimam Dei omnipotentis. Et quia sanguinem sanctorum et prophetarum fuderunt, sanguinem biberunt; quia pro morte temporali, quam iustis intulerunt, mortem perpetuam receperunt.

 [b 1Kb] Et audiui etiam altare dicens: Domine Deus omnipotens, uera et iusta iudicia tua. Possumus per altare sanctos uiros qui eo tempore fuerunt, intelligere; qui laudauerunt iustum iudicium Dei, eo quod impio populo iustissimam damnationem intulerit, sicut legimus Danielem et tres pueros fecisse.

 Et quartus phialam suam effudit in solem, et datum est illi estu [c 1Kb] afficere homines, et igni. Et  estuauerunt homines estu magno, et blasphemauerunt nomen Dei habentis potestatem super has plagas; neque egerunt penitentiam, ut darent illi gloriam. Quartus angelus Christum et apostolos eius, ceterosque predicatores significat, ut quartum angelum in superiori uisione significasse diximus: sed ibi per solem populus Iudeorum, per tertiam partem solis et lune atque stellarum fideles qui ex illo populo in Christum crediderunt, designantur. Quartus igitur angelus phialam suam in solem effudit; quia Christus et apostoli eius, quod impii Iudei a Romanis delendi essent, apertis uocibus predixerunt. Nam sicut quilibet seruus accipit a Domino suo gladium, non unde ipse iuguletur, sed unde reum iugulet: ita et Romani effusionem phiale, in qua ira Dei continebatur, non  ad hoc susceperunt, ut ipsi in ea perirent, sed ad uindicandum Christi sanguinem in Iudeos effunderent; unde et sequitur: Quia datum est illi estu afficere homines et igni. Possumus per estum obsidionem, per ignem autem famem et gladium, quibus Iudei pene omnes consumpti sunt, intelligere. Datum est ergo soli afficere homines estu et igni; quia Romanis datum est a Deo, ut impios Iudeos diuersis calamitatibus afflictos, quosdam occiderent, quosdam  a sua terra euellerent. Et estuauerunt homines estu magno. Quam magnus fuerit ille estus, quo Romani Iudeos afflixerunt, qui uult scire, Iosephum legat, et inueniet nullam gentem in omnibus regnis terrarum atrocius periisse . Et blasphemauerunt nomen Dei habentis potestatem super has plagas. Tam impia fuit gens Iudeorum, ut cum scirent se pro sceleribus suis inaudita mala perpeti, non solum a blasphemiis Christi non cessauerint, sed etiam multo deteriores blasphemias in suis afflictionibus contra Deum euomuerint. Unde et sequitur: Neque egerunt penitentiam, ut darent illi gloriam; darent namque Deo gloriam, si ex suis iniquitatibus penitentiam agentes in Christum credidissent, eiusque mandata custodissent.

  Et quintus effudit phialam suam super sedem bestie, et factum est regnum eius tenebrosum: et commanducauerunt linguas suas pre dolore, et blasphemauerunt Deum celi pre doloribus et uulneribus suis; et non egerunt penitentiam ex operibus suis. Quintus angelus orthodoxos patres qui contra hereticos dimicauerunt, significat, quemadmodum et illum diximus significasse, qui in superiori uisione quintus tuba cecinit . Et sicut illic per locustas heretici designati sunt, ita et hic per sedem bestie heretici designantur: bestia autem diabolum significat. Iure igitur heretici sedes bestie dicuntur; quia in eorum cordibus diabolus inhabitat. Quintus igitur angelus phialam suam super sedem bestie effudit; quia sancti uiri errores hereticorum  detegentes, que pena illis instaret, manifestare studuerunt. Factum est uero 561 regnum eius tenebrosum; quia illis quibus doctrina hereticorum fulgida uidebatur, per doctrinam sanctorum Patrum, quod misera et tenebrosa esset, demonstratum est. Commanducauerunt liguas suas pre dolore: quia singuli singulorum errores reprehendebant; [d 1Kb] nam neque Arius Eunomium secutus, uel Sabellium, uel quemquam illorum; neque illi illum: sed unusquisque heresim suam stabilire uolens, ceterorum errores reprehendebat. Qui etiam Deum pre doloribus et uulneribus suis blasphemasse dicuntur; dolebant quippe heretici, eo quod a catholicis uiris semper conuincerentur: uulnera uero eorum erant errores singulorum. Blasphemabant uero heretici Deum  pre doloribus suis; quia quanto amplius a catholicis uiris superabantur, tanto ampliores blasphemias ad eos reuincendos inueniebant: impellebant nichilominus eos ad Deum blasphemandum proprii errores, quos profitebantur. Qui etiam sine penitentia fuisse dicuntur; uix enim aliquem ex inuentoribus heresum inuenies, qui penitentiam egerit ex suis erroribus.

 Et sextus effudit phialam suam super flumen magnum Euphraten, et siccauit aquam eius; ut  prepararetur uia regibus ab ortu solis. Sextus iste angelus eamdem significationem habet, quam et ille qui sexta tuba cecinisse uisus est; significat enim martyres sanctos: et qui designantur illic per equites, a quibus tertia pars hominum occisa fuisse describitur, ipsi et in hoc loco per flumen magnum Euphraten, persecutores uidelicet Ecclesie Dei. Effudit ergo angelus phialam suam super flumen Euphraten; quia que damnatio persecutoribus Ecclesie instaret ipsis persecutoribus sine aliqua trepidatione predixerunt. Per aquam uero ipsa persecutio designatur: siccauit autem aquam eius; quia tamdiu in predicatione uerbi Dei sancti martyres perstiterunt, usquedum omnis persecutio finem acciperet, quibusdam ex persecutoribus in infernum demersis, quibusdam  fidei christiane semetipsos subiicientibus. Per reges multitudinem gentium, que ad fidem Christi confluxit, possumus intelligere. uia itaque regibus siccata aqua preparata est; quia finitis persecutionibus, libera facultas data est omnibus gentibus ad fidem Christi ueniendi. Sed quomodo ab ortu solis uenisse dicuntur, id est, a Christo, qui per solem designatur; cum non a Christo, sed ad Christum, diabolum relinquentes, uenerint? Nisi forte per solem diabolum intelligamus, ut ab ipso ad Christum uenerint: sed melius est ut per solem Christum intelligamus, propter illud propheticum: uobis autem timentibus nomen meum orietur sol iustitie, [a 1Kb] et sanitas in pennis eius . Ab ortu ergo solis, id est, a Christo ueniunt, quia ipso inspirante et impellente ad  eum ueniunt; ipsius est donum et uelle et perficere, que bona sunt, sicut ipse dixit: Sine me nichil potestis facere . A Christo itaque ueniunt quicumque ad Christum ueniunt; quia ipse dat ut ueniant, et ipse suscipit uenientes.

 Et uidi de ore draconis et de ore bestie, et de ore pseudoprophete exire tres spiritus immundos in modum ranarum; sunt enim spiritus demoniorum facientes signa. [b 1Kb] uocatione gentium descripta, qualiter ad fidem Christi uenerint, mentionem facit Antichristi, qui prope finem mundi uenturus est. Spiritus uero tres immundi discipulos designant Antichristi, qui eum per uniuersum orbem predicaturi sunt: qui quamuis homines sint futuri, spiritus immundi, et spiritus demoniorum uocantur; quia demones  in ipsis habitabunt, et per ora eorum loquentur: qui de ore Antichristi, et de ore pseudoprophete eius exiisse uisi sunt; quia per eorum doctrinam filii diaboli efficientur: qui etiam de ore draconis exiisse uisi sunt; quia per os Antichristi diabolus loquetur. Ranis nichilominus, que sunt reptilia immunda, et in luto uiuentia, recte assimilantur: quia sicut rane in sordidis aquis immorantur, ita et discipuli Antichristi eos facile decipient, qui diuersis uitiis et sceleribus non timuerant sordidari. Nam et  ranarum uox rauca et turpis impiissimam eorum predicationem blasphemiis plenam designat. Et procedent ad reges totius terre congregare illos in prelium ad diem magnum omnipotens Dei. Per reges terre non solum reges, sed et populi designantur: congregabunt autem illos discipuli Antichristi in prelium ad diem magnum omnipotentis Dei, non quod [c 1Kb] contra Deum pugnare audeant in die iudicii, a quo tam terribiliter iudicabuntur: sed congregabunt eos in prelium ad persequendam Ecclesiam; ut in die magno Dei omnipotentis perpetua pena damnentur. Et quia finita persecutione Antichristi, Dominus ad iudicium in proximo ueniet, subdit:

 Et ecce uenio sicut fur. Dies Domini, sicut dicit Apostolus, sicut fur, ita in nocte ueniet;  cum enim dixerint: Pax et securitas, tunc repentinus eis superueniet interitus. Beatus qui uigilat, et custodit uestimenta sua; ne nudus ambulet, et uideant turpitudinem eius . Impii qui in uoluptatibus sue carnis ueluti in quadam mollitie lectuli requiescunt, et qui nolunt preuidere mala que sequuntur, non inconuenienter dormire dicuntur. Quos Apostolus admonet dicens: Surge, qui dormis, et exsurge a mortuis, et illuminabit te Christus . Iusti uero qui mala que sequuntur, preuidere student, qui uoluptates carnales in se exstinguunt, qui armis uirtutum se muniunt; ut contra uisibiles et inuisibiles hostes indesinenter dimicare ualeant, non incongrue uigilare dicuntur, ideoque beati sunt. uestimenta autem nostrarum animarum sunt opera  bona: custodia uestium custodia est mandatorum Dei. uestimenta ergo nostra custodimus, si ea que precepit Deus, operando implemus: nudus uero est, qui a bonis operibus alienus existit. Nudi impii ambulabunt, cum ad diem iudicii a bonis operibus uacui deducentur; et ideo turpitudo illorum uidebitur, quia et angelis et hominibus eorum scelera manifestabuntur.

 Et congregabit eos in locum, qui uocatur Hebraice Armageddon. Armageddon mons globosus, siue consurrectio in priora interpretatur: que utraque interpretatio diei iudicii coaptari potest. Mons quippe globosus recte uocatur; eo quod globis flammarum uniuersus mundus tunc deleatur: similiter et consurrectio in priora recte dicitur; eo quod omnes  homines in priorem statum resurgendo reparentur.

 Et septimus effudit phialam suam in erem. Per septimum istum angelum 562 predicatores sancti, qui temporibus Antichristi futuri sunt, designantur; sicut et illum significasse diximus, qui superius  septimus tuba cecinisse legitur: per erem uero uani homines designantur. Angelus igitur phialam suam in erem effudit; quia predicatores sancti uanis et impiis hominibus quod perpetua pena sint damnandi, denuntiabunt. Et exiuit uox  magna de templo a throno, dicens. uox magna uox est predicatorum sanctorum: per templum Ecclesia intelligitur. A templo ergo uox exiit, quia ab Ecclesia uox sancte predicationis procedit: que etiam et a throno exiisse dicitur: quia Ecclesia Dei thronus est Dei, et in illa sedens requiescit. Quid autem hec uox dicat, subdendo manifestat: Factum est; id est, finis mundi instat, in quo omnia que predicta sunt a Domino et a sanctis, complebuntur.

 Et facta sunt fulgura et uoces et tonitrua, et terre motus factus est magnus, qualis numquam fuit, ex quo homines fuerunt super terram, [a 1Kb] talis terre motus, sic magnus. Per fulgura miracula que per sanctos suos facturus est Deus, designantur; legimus namque in superioribus, Eliam et Enoch plurima  signa esse facturos: per uoces predicatio sanctorum: per tonitrua autem terror ignis eterni exprimitur: terre motus uero motionem cordium sepe designat. Mouebuntur enim quidam de malo ad bonum, sicut Iudei qui in Christum credituri sunt: mouebuntur alii de bono ad malum, qui fidem Christi relicturi sunt, et errores Antichristi secuturi.

 Et facta est ciuitas magna in tres partes, et ciuitates gentium ceciderunt. Ciuitas magna ciuitas est diaboli, id est, omnis multitudo reproborum: per tres partes in quibus diuisa est, Iudei qui in Christum credere noluerunt, et pagani atque falsi christiani designantur. Quod autem dicit: Et ciuitates gentium ceciderunt; uidetur mihi ad diem iudicii pertinere. Ciuitates gentium tunc cadent, cum eo igne  qui faciem Domini ad iudicium uenientis precedet, omnes gentes delebuntur, sicut dicit Psalmista: Ignis ante ipsum precedet, et inflammabit in circuitu inimicos eius .

Et Babylon magna uenit in memoriam ante Deum dare ei calicem uini indignationis ire eius. Quomodo Babylon in memoriam ante Deum uenisse dicitur, ad cuius memoriam nichil accedere, nichil recedere potest: in cuius conspectu sicut presentia, ita preterita, et futura consistunt? Sed memoriam pro tempore posuit: Babylon igitur in memoriam ante Deum ueniet, quando illud tempus ueniet, in quo statuit iudicare mundum, et reddere unicuique secundum opus eius. uinum uero indignationis ire Dei, pena perpetua est; quia peracto iudicio, omnes impii cum  auctore iniquitatis diabolo damnabuntur.

 Et omnis insula fugit, et montes non sunt inuenti. Eamdem significationem habent montes et insule, quam ciuitates gentium, que paulo superius dicuntur cecidisse; per insulas namque gentes, per montes uero earum principes designantur: fugere autem dicuntur, cum ab igne in die iudicii delebuntur.

 Et grando magna sicut talentum descendit de celo in homines. In Euangelio scriptum est quod quidam paterfamilias peregre proficiscens, dedit  uni seruorum suorum quinque talenta, alii duo, alii uero unum. Sed primus et secundus negotiando talenta, que a domino acceperant, duplicarunt: tertius fodit in terram, et abscondit pecuniam domini sui . Quecumque ergo bona temporalia aut quascumque artes a Domino accepimus, pro talentorum acceptione nobis reputabuntur: iusti igitur qui per primum et secundum seruum designantur, talenta sua duplicant; cum bona temporalia que a Domino accipiunt, in bonis operibus expendunt, atque ad bona agenda quoscumque possunt, prouocant: impii uero qui per seruum tertium designantur, talenta sua in terra abscondunt; quia ex bonis temporalibus que a Domino acceperunt, uitia potius quam uirtutes enutriunt. Per grandinem, que ea que  ex terra nascuntur, conterit et delet; uindicta omnipotentis Dei designatur, qua impios conteret, et in infernum demerget: que sicut talentum esse dicitur, quia unumquemque secundum talenti sui qualitatem puniet; et quanto amplius quis deliquit, tanto ampliora tormenta sustinere cogetur. Sed obscurum est ualde quod sequitur: Et blasphemauerunt homines Deum propter plagam grandinis; quoniam magna facta est uehementer. Quis enim in illo tam [b 1Kb] districto iustoque iudicio blasphemare Deum audebit? Sed blasphemare dicuntur, quia blasphemie reproborum, quas modo in corde tegunt, cunctis manifestabuntur.



CAPUT XuII.---

 Et uenit unus de septem angelis, qui habebant septem phialas, et locutus est mecum, dicens. Sicut superius sub cantu tube septimi  angeli diem iudicii breuiter comprehendens, ad ea que pretermiserat, rediit; atque sanctam [c 1Kb] Ecclesiam sub specie mulieris, que amicta erat sole, et luna sub pedibus eius, describens, passiones quas a diabolo pertulit, et quas ab Antichristo in fine mundi passura est, annectit; ita et hic sub effusione phiale septimi angeli diem iudicii summatim perstringens, ad ea que pretermisit reuertitur, atque sub specie mulieris meretricis ciuitatem diaboli describens, quas penas pro sceleribus suis passura sit, in sequentibus manifestat. Angelus uero phialam habens, predicatores sanctos designat: Ioannes autem typum tenet omnium fidelium; unde et subditur:

 ueni, ostendam tibi damnationem meretricis magne, que sedet super aquas multas, cum qua  fornicati sunt reges terre: et inebriati sunt omnes, qui habitant terram de uino prostitutionis eius. Meretrix ista in aliquibus locis Romam specialiter, que tunc Ecclesiam Dei persequebatur: in quibusdam uero generaliter ciuitatem diaboli, id est, omne reproborum corpus demonstrat. Angelus igitur Ioanni ostendit damnationem meretricis magne; quia predicatores sancti et uerbis et scriptis fidelibus ostendunt, quas penas impii pro sceleribus suis patiantur, ut eorum penis territi a peccatis abstineant. Que super aquas multas sedere dicitur; quia ex multitudine  gentium, que per aquas designantur, ciuitas diaboli construitur: cum qua reges terre fornicati esse dicuntur; quia scelera Babylonis auxerunt potius, quam destruxerunt. 563 Et inebriati sunt omnes, qui inhabitant terram, de uino prostitutionis eius. uinum prostitutionis diuersi errores, diuersa sunt scelera impie ciuitatis; nam sicut meretrix prostituitur omnibus secum fornicari uolentibus, ut eorum immunditiis polluatur: ita et omnes impii subiiciuntur demonibus, cum eorum [a 1Kb] prauis suggestionibus obtemperantes, in omnibus sceleribus se deiiciunt, sicut propheta ad Hierusalem loquitur dicens: Et posuisti ut terram corpus tuum, et quasi uiam transeuntibus . Terre autem habitatores omnes reprobos uocat: ebrietas uero malitia est Babylonis;  quia sicut ebriosus tamdiu impletur uino, usque dum a mente sua alienus efficiatur: ita et reprobi tamdiu omni malitia semetipsos replent, usque dum a mente sua alieni effecti, timorem Dei, omnemque bonitatem a semetipsis abiiciant, sicut dicit beatus Iob, quia bibunt sicut aquam iniquitatem .

 Et abstulit me in desertum in spiritu: et uidi mulierem sedentem super bestiam coccineam, plenam nominibus blasphemie, habentem capita septem, et cornua decem. Per desertum omnis impiorum multitudo designatur; eo quod ipsi deseruerint Deum, et ideo derelicti sunt a Deo. In deserto igitur mulier meretrix inuenta est, quia ex multitudine iniquorum ciuitas diaboli constat. Bestia uero, sicut ipse in sequentibus exponit, diabolum significat: coccus autem  colorem sanguinis habet; et per sanguinem sepe mors designatur. Diabolus itaque sanguineus est, quia auctor est mortis et omnis perditionis. Que bestia plena nominibus blasphemie esse dicitur, eo quod ipse diabolus auctor sit omnium blasphemiarum. Quid sint autem capita septem et cornua decem, angelus in sequentibus exponit.

 Et mulier erat circumdata purpura et coccino, et inaurata auro, et lapide pretioso, et margaritis, habens poculum aureum in manu sua, plenum abominationum, et immunditie fornicationis eius. Purpura sanguine tingitur, coccus uero sanguinis habet colorem, suntque uestimenta regalia, per que potestas secularis designatur: [b 1Kb] per sanguinem autem sepe mors designatur. Purpura igitur et coccus sanguinis speciem  habent; quia potestas secularis mortifera est, et periculum sempiternum affert iis, qui eam amplius quam celestem gloriam amplectuntur. Possumus etiam per uestimenta sanguinea opera impiorum intelligere, pro quibus morte perpetua damnabuntur. Quodque sequitur: Et inaurata auro; per aurum sepe sapientia designatur. Mulier igitur inaurata erat auro; quia sapientiam huius seculi possidebat, que stultitia est apud Deum. Per gemmas uero et margaritas eloquentia secularis designatur: per poculum  aureum, quod manu tenuisse dicitur, philosophorum et petarum doctrina designatur: quod plenum abominationum et immunditie fornicationis eius dicitur: quia doctrina philosophorum et petarum plena erat mendaciis, omnibusque erroribus ad decipiendum genus humanum compositis.

 Et in fronte eius nomen scriptum, Mysterium, Babylon magna, mater fornicationum et abominationum terre. [c 1Kb] Per frontem atque faciem homo dignoscitur; similiter et impii ex operibus suis intelliguntur, sicut Salomon dicit: Ex studiis suis intelligitur puer . Per frontem itaque atque faciem opera impiorum designantur; quia ex operibus suis intelliguntur quod sint filii diaboli, ciuesque impie ciuitatis.

  Et mulierem uidi ebriam de sanguine sanctorum, et de sanguine martyrum Iesu. Numquid Babylon sanguinem sanctorum biberat? Sed ebria erat, id est, ab omni spirituali ratione aliena: ebria erat; quia ultio sanguinis sanctorum ita eam damnabilem fecerat, et a misericordia Dei alienam, ut non esset digna quatenus aliquo modo sue saluti posset consulere. Et miratus sum cum uidissem illam, admiratione magna. Mirantur fideles, cum uident reprobos tantum a timore Dei alienos, ut sine aliqua trepidatione et innocentibus plurima mala ingerant, et in omnibus flagitiis semetipsos demergant, scientes Deum nullum scelus impunitum relinquere; nisi prius penitentia ceterisque medicaminibus, quibus peccata sanantur, fuerit deletum.

  Et dixit mihi angelus: Quare miraris? Ego dicam tibi sacramentum mulieris, et bestie, que portat eam, que habet capita septem, et cornua decem. Eamdem significationem habet bestia in hoc loco, quam et superius diximus draconem habuisse: significat namque diabolum. Quid sint autem capita septem, et cornua decem, ipse, ut diximus, in sequentibus exponit. Bestia quam uidisti, fuit, et non est, et ascensura est de abysso, et in interitum ibit. Bestia, id est diabolus, fuit ante aduentum Christi, possidens genus humanum; non est modo, id est, non possidet genus humanum sicut antea; quia per Christum ab electorum cordibus expulsus est: ascensura uero est de abysso; quia temporibus Antichristi soluetur satanas de carcere suo, et exibit, et seducet omnes  gentes, sicut sequentia plenius manifestant: et in interitum ibit; quia cum omnibus reprobis quos deceperit, et cum omnibus satellitibus suis eterna pena damnabitur.

 Et mirabuntur inhabitantes terram, quorum non sunt scripta nomina in libro uite a constitutione mundi, uidentes bestiam que fuerat, et non est. Inhabitantes terram eos debemus intelligere, qui amatores terre erunt magis quam Dei, quos Antichristus facile decipiet. Mirabuntur ergo reprobi, quorum  non sunt scripta nomina in libro uite, id est, qui non sunt predestinati ad uitam eternam: uidentes bestiam, id est, diabolum per Antichristum signa facientem, et in Antichristo diabolum adorantes.

 Et hic est sensus, qui habet sapientiam: id est, in hoc quod sequitur, magna obscuritas est, et sensus ad ea intelligenda ualde acuendus est. Et nos rogemus Dominum, ut hanc obscuritatem nobis aperiat.

 Septem capita septem montes sunt, super quos mulier sedet; et reges septem sunt. Quinque ceciderunt, unus est, alius nondum uenit; et cum uenerit, oportet illum breue tempus manere. Diximus superius per septem capita draconis illos reprobos esse designatos, per quos diabolus genus humanum  decepit, quos etiam in partes septem diuisimus, sicut et ceteram multitudinem reproborum. Et quia eamdem significationem 564 habet hec bestia de qua loquimur, quam et draconem diximus habuisse; designant namque diabolum: eamdem significationem habent etiam septem capita bestie, quam et septem capita draconis diximus habuisse. Que et montes dicuntur; quia altiores fuerunt illi in sceleribus, qui ceteros deceperunt, quam illi qui ab eis decepti sunt, sicut in sequentibus de Babylone dicit: Quia uenerunt peccata eius usque ad celum . uocantur nichilominus et septem reges, eo quod ceteris ad perditionem euntibus ducatum prebuerint. Super hos ergo montes meretrix sedere dicta est; quia ab iis ciuitas diaboli in omnibus erroribus  atque sceleribus informata est. Nam sicut apostoli fundamenta dicuntur Ecclesie, ita e diuerso inuentores errorum fundamenta sunt ciuitatis diaboli. Ex iis igitur capitibus, siue montibus, uel regibus, quinque ceciderunt, unus erat, alius nondum uenerat. Primum caput diaboli ceciderat; quia illi qui ante diluuium fuerunt, per quos ii qui filii Dei uocabantur, decepti sunt, in cloacam inferni descenderant . Similiter et secundi qui post diluuium usque ad Legem fuerunt, in eadem perditionis fouea demersi tenebantur. Ceciderant et tertii, qui populo Dei, quibus Lex data est, idola colere suadebant. Similiter et falsi prophete, qui in quarto loco ponuntur, iam ceciderant in interitum sue perditionis, eo quod deceptores fuerint populo Dei. Iniqui uero  Iudei, qui Dominum interfecerunt, et apostolos eius persecuti sunt, qui in quinto ponuntur loco; eo tempore quo hec uisio Ioanni demonstrata est, iam a Romanis deuastati fuerant. Quinque ergo capita bestie iam ceciderant, que montes regesque nominantur; quia omnes precedentes, et impii Iudei qui in quinto loco ponuntur, iam perditionis sue penas luebant. Unus erat; quia pagani, illi uidelicet qui Ecclesiam Dei persecuti sunt, qui et in sexto loco ponuntur, tunc Ecclesiam Dei persequebantur; ob quam causam et iste Ioannes in Pathmos insula  relegatus tenebatur. Alius nondum uenerat; quia Antichristus qui in septimo loco ponitur, nondum uenit: et cum uenerit, oportet illum breue tempus manere; quia Dominus iehsu interficiet eum spiritu oris sui, et destruet illustratione aduentus, sicut ipse dicit in Euangelio: Et nisi Dominus breuiasset dies illos, id est, dies persecutionis Antichristi, non fieret salua omnis caro ; per omnem carnem solos electos designans.

 Et bestia que erat, et non est, et ipsa octaua est, et de septem est; et in interitum uadit. Et bestia, id est, diabolus, qui ante aduentum Christi dominabatur humano generi, et modo non tenet illud ita obnoxium, quemadmodum tunc faciebat, ipsa scilicet bestia octaua est. Septem namque partes  sunt omnium reproborum, octaua uero pars eorum est diabolus cum ceteris demonibus. De septem est, quia de societate reproborum demones existunt: et sicut fuerunt auctores perditionis eorum, ita erunt et socii tormentorum. Unde et sequitur: Et in interitum uadit. Hec que sequuntur, usque ad eum locum ubi Angelus de celo descendisse uisus est, ad destructionem Romani imperii proprie pertinent.

 Et decem cornua que uidisti, decem reges sunt, qui regnum nondum acceperunt; sed potestatem tamquam reges una hora accipient post bestiam. Quatuor bestie Danieli in uisione demonstrate sunt , per quas quatuor regna figurabantur: quarta autem bestia, que erat fortis atque terribilis, per quam Romani designati sunt, decem cornua habuisse  describitur, per que ea regna que Romanum imperium destruxerunt, designata sunt, sicut sanctus Hieronymus quorumdam assertionem sequens exponit . Eamdem itaque significationem habent decem cornua in hoc loco, quam et illa habuisse dicuntur; significant quippe ea regna, per que Romanum imperium destructum est. Partem namque Asie per se primitus abstulerunt: postea uero Saraceni totam subegerunt: uandali Africam sibi uindicauerunt, Gothi Hispaniam, Longobardi Italiam, Burgundiones Galliam, Franci Germaniam, Hunni Pannoniam: Alani autem et Sueui multa loca depopulati sunt, que eorum subiacebant ditioni. Hec ergo regna eo tempore, quo uisio ista Ioanni demonstrata est, potestatem  nondum acceperant: sed una hora tamquam reges potestatem acceperunt; quia singularum istarum gentium potestas pauco tempore permansit. Post bestiam regnum acceperunt, quia destructo regno diaboli per Christum, [a 1Kb] he gentes impiam potestatem acceperunt.

 Ii unum consilium habebunt, uirtutem suam et potestatem bestie tradiderunt. Unum consilium habuerunt, id est, unam uoluntatem in malo. uirtutem suam et potestatem bestie tradiderunt; quia eorum uirtus atque potestas diabolica  fuit. Ii cum agno pugnabunt, et agnus uincet illos. Cum agno pugnauerunt, qui Ecclesiam Dei persecuti sunt, populumque Dei interfecerunt: Agnus autem uincet illos, quia scimus has gentes preter paucas iugum fidei Christi iam suscepisse. Quoniam Rex regum est, et Dominus dominantium, et qui cum illo sunt uocati, electi et fideles. Qui sunt reges et dominantes, ipsi sunt electi et fideles. Christus igitur Rex regum est, et Dominus dominantium; quia ipse est Rex et Dominus omnium sanctorum: et qui cum illo sunt uocati, electi et fideles sunt, id est sancti, qui ad hoc uocati sunt, ut cum illo in eternum permaneant, electi et fideles iure uocantur. uocantur enim et reprobi, sicut Dominus dicit: Multi sunt uocati, pauci uero electi .  Sed reprobi ad hoc uocantur, ut inexcusabiles sint: electi uero, ut cum ipso in eternum [a 1Kb] perseuerent.

 Et decem cornua, que uidisti in bestia: hi odient fornicariam. Fornicariam Romam uocat, que pro defensione falsorum deorum, Deum creatorem suum persequebatur. Decem itaque cornua odio habuerunt fornicariam, quando gentes que per decem cornua designate sunt, ad destruendum Romanum imperium [b 1Kb] arma sumpserunt. Et desolatam illam facient et nudam. Desolatam illam fecerunt et nudam, quando omnes gentes potestati eius ademerunt. Et carnes eius manducauerunt. Quia delicie carnem nutriunt, possumus per carnes diuitias omnium gentium intelligere. Carnes eius manducauerunt,  quando opes omnium 565 gentium, que Romam deferebantur, acceperunt, et in suos usus redegerunt. Et ipsam igni concremabunt. Scimus plurimas ciuitates, uicos, et castella, que Romano imperio subiacebant, ab his gentibus fuisse concremata.

 Deus enim dedit in corda eorum, ut faciant quod illi beneplacitum est; ut dent regnum suum bestie, donec consummentur uerba Dei. Deus dedit in corda eorum, id est, permisit ut faciant quod illi beneplacitum est, et quod predictum est a prophetis eius et apostolis, qui predixerunt quod potestas Romani imperii ab eis gentibus esset destruenda. Regnum autem suum bestie dederunt, donec consummarentur uerba Dei; quia secundum iustissimi  Dei permissionem tamdiu suggestiones diaboli in sceleribus perpetrandis seculi sunt, quamdiu consummarentur uerba Dei, id est, implerentur ea, que a Deo et sanctis eius predicta sunt.

 Aque quas uidisti, ubi meretrix sedet, populi sunt et tribus et lingue. Per aquas omnes gentes, quas sibi Romani subiecerant, designantur.

 Et mulier quam uidisti est ciuitas magna, que habet potestatem super cunctos reges terre. Hoc manifestum est; scimus enim Romanos eo tempore cunctis regibus terre dominatos esse. Sed dicet  aliquis: Quomodo per mulierem meretricem Romani designantur, cum illis temporibus, quando he gentes diuersas clades generi humano intulerunt, Romani christiani exstiterint? Ad quod nos respondemus, quia per mulierem meretricem non electi, qui ex eadem gente fuerunt, intelliguntur, quique mundi gloriam pro amore glorie celestis contempserunt: sed reprobi, siue pagani, siue christiani fuerint. Illorum ergo potestas ab iis gentibus destructa est, qui impia dominatione genus humanum premebant.



CAPUT XuIII.---

 Post hec uidi alium angelum descendentem de celo, habentem potestatem magnam: et terra illuminata est a gloria eius. Hec que sequuntur, generaliter ad impiam ciuitatem,  id est, ad omnes reprobos pertinent. Et ut plenius euersionem Babylonis demonstret, ad primam eius ruinam, qua per Christum euersa est, reuertitur. Angelus namque iste Christum significat, qui de celo ad terram descendere dignatus est, ut homines ad celestia subleuaret. Qui potestatem magnam habere dicitur; quia eamdem potestatem habet quam et Pater; eo quod equalis sit per omnia Patri. Terra illuminata est a gloria eius; quia per doctrinam fidei eius genus humanum a tenebris ignorantie atque incredulitatis est creptum.

 Et clamauit in forti uoce, dicens. uox Christi doctrina est Euangelii. Quid autem hec uox clamauerit, subdendo manifestat: Cecidit, cecidit Babylon magna. Dixisse Dei fecisse est; dixit enim  cecidisse Babylonem, quia ipse fecit ut caderet: que bis cecidisse dicitur, quia cecidit primo, cum per doctrinam Euangelii maximam multitudinem electorum amisit, qui ab ea per fidem Christi precisi, ciues sancte ciuitatis, id est, Ecclesie facti sunt: cadet secundo, cum in ultimo die morte perpetua, que in hoc libro mors secunda uocatur, punietur. Et facta est habitatio demonum. Numquid ante aduentum Christi demones in Babylone non habitabant? Habitabant quidem, sed eorum habitatio ignorabatur: quando autem multitudo electorum ad fidem conuersa est, Babylon habitatio demoniorum facta est; quia illi qui fidem Christi susceperunt, quod habitatio demoniorum in Babylone semper fuerit, ueraciter cognouerunt. Et custodia  omnis spiritus immundi, et custodia omnis uolucris immunde et odibilis. Qui sunt demones, ipsi sunt spiritus immundi, et uolucres immunde. uolucres quippe nominantur, eo quod per erem istum more uentorum indesinenter discurrant: custodes uero Babylonie ideo uocantur: quia sicut angeli electos Dei custodiunt; ne tam pessime peccent, ut pereant: ita et demones impios obseruant, ne aliquando ab iniquitatibus suis resipiscant, et saluentur.

 Quia de uino ire eius biberunt omnes gentes, et reges terre cum illa fornicati sunt, et mercatores  terre de uirtute deliciarum eius diuites facti sunt. Quid sit uinum ire, et quid fornicatio regum cum Babylone autem superius breuiter diximus. Per mercatores terre amatores seculi possumus intelligere, qui animas suas pro acquisitione pecuniarum perditioni tradunt. De huiusmodi mercatoribus iehsu filius Sirach loquitur, dicens: Hic enim animam suam uenalem habuit; quoniam in uita sua proiecit intima sua . Animam suam uenalem habuit, qui eam pro acquisitione pecuniarum demonibus tradere non timuit: delicias uero uirtutem Babylonis uocat; quia sicut electi tota uirtute laborant, ut diuitias celestes acquirant: ita et reprobi totis nisibus insistunt, ut diuitias perituras sibi accumulent. De talibus dicit propheta:  Ut inique agerent, laborauerunt .

 Et audiui aliam uocem de celo dicentem. Per celum in hoc loco Ecclesia designatur: uox de celo uox est predicatorum de Ecclesia procedens. Sed quid dicit uox ista? Exite de illa, popule meus. Dominus per predicatores suos suadet electis, ut exeant a Babylone, non corpore, sed mente. Quemadmodum autem a Babylone exire debeant, in sequentibus docet, dicens: Et ne participes sitis delictorum eius; illi enim a Babylone conuenienter exeunt, qui a malis operibus eius se alienos reddunt, sicut Psalmista de semetipso loquitur dicens: Non sedi in concilio uanitatis, et cum iniqua gerentibus non introiui .

Et de plagis eius non accipiatis. Quid sunt plage  Babylonis, nisi uitia que animas interficiunt? Possumus etiam per plagas Babylonis penas, que impiis preparate sunt, intelligere, ut sit sensus: Si a sceleribus Babylonis abstinueritis, a penis quas in eternum patietur, alieni eritis.

 Quoniam peruenerunt peccata eius usque ad celum, et recordatus est Deus iniquitatum eius. Iniquitates Babylonis omnipotens Deus semper intuetur: sed cum uindictam [a 1Kb] non exigit, uidetur non uidere quod uidet. Per hoc ergo quod dicit, illud designat tempus, in quo omnes impii perpetua pena plectentur.

 Reddite illi, sicut ipsa reddidit uobis. Precipitur electis, ut reddant Babyloni, sicut illa ipsis reddidit, siue pro eo quod sancti Dei impios  566 iudicabunt, sicut dicit Dominus in Euangelio: In regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel : siue pro eo quod ipsi membra sunt eius, cui iudicandi potestas a Patre tradita est. Reddent itaque iusti impiis mala, que ab eis passi sunt; cum Christus qui caput illorum est, et cuius membra ipsi sunt, eos perpetua pena damnabit. Et duplicate duplicia secundum opera eius. Dupliciter Babylon electos Dei persecuta est, quando corporibus et animabus  eorum multa mala ingessit. Dupliciter penas ipsa recipiet; quia cum animabus corpora cruciabuntur: ipsaque duplicia duplicabuntur; quia pro penis temporalibus atque breuibus, quibus iustos afflixit, penas eternas excipiet. In poculo quod miscuit uobis, miscete ei duplum. Per poculum tribulationes quas ab iniquis sancti passi sunt, possumus intelligere.

 Quantum glorificauit se, et in deliciis fuit, tantum date illi tormentum et luctum. Quantum glorificauit se, id est, in superbiam erexit, et omnibus uitiis se implicauit, tanto et ampliora tormenta excipiet. Quia in corde suo dicit: Sedeo regina, et uidua non sum, et luctum non uidebo. Reginam se Babylon quodammodo uocat, cum se in prosperis huius  mundi extollit. uiduam non se esse dicit; quia a bonis temporalibus, quibus coniuncta est, et ex quibus luxuriam suam enutrit, non se posse disiungi confidit. Luctum non esse uisuram dicit; quia impii, quamuis sciant se pro sceleribus suis esse puniendos, fingunt se non uidere quod uident, memoriamque mortis a mente sua reiiciunt, ne tristis cogitatio letitiam cordis eorum perturbet.

 Ideo in una die uenient plage eius, mors, et luctus, et fames. In die iudicii mors perpetua illi ueniet, que in hoc libro mors secunda uocatur. Luctus illi ueniet, sicut Dominus dicit in Euangelio: Ibi erit fletus, et stridor dentium . Fames illi ueniet, id est, fames requiei; desiderabunt enim a penis requiescere, quas patientur, ad quam  requiem nullo modo peruenient.

 Et igni comburetur; id est, igne eterno. Quoniam fortis est Dominus, qui iudicabit illam. Et flebunt, et plangent se super illam reges terre, qui cum illa fornicati sunt, et in deliciis uixerunt, cum uiderint fumum incendii eius, longe stantes propter timorem tormentorum eius, dicentes: ue, ue, ciuitas illa Babylon, ciuitas illa fortis; quia in una hora uenit iudicium tuum! Quid sit fornicatio regum cum Babylone superius diximus: sed mirum ualde est quod longe stare dicantur, cum in eisdem penis et ipsi sint demergendi, in quibus et ceteri reprobi, qui per Babylonem designantur. Stabunt igitur longe mente et uoluntate, non corpore; horrentes scelera sua, pro quibus eternaliter cruciabuntur. Stabunt longe  per desiderium, aliud desiderantes, id est, requiem; et aliud patientes, id est, tormenta eterna.

 Et negotiatores terre flebunt et lugebunt super illam; [b 1Kb] quoniam mercedes eorum nemo emet amplius. Quia superius per mercatores terre amatores seculi diximus esse designatos, possumus in hoc loco per negotiatores eos accipere, qui bonum quod facere uidentur, uendunt. Sunt namque multi, quibus legum secularium scientia data est, qui causas pauperum in iudiciis portant: sed quia non pro amore Dei, sed pro premiorum acceptionibus hoc  faciunt, mercedem a Deo non recipiunt. In tantum uero hec miseria conualuit, ut uix inuenias aliquem ex iis, qui locum habent apud principes, qui aliquod uerbum ad proximi pauperis necessitatem sustentandam proferat sine premii acceptione. Possumus et per negotiatores terre, eos intelligere, qui ex bono quod faciunt, laudes ab hominibus requirunt. Possumus etiam et per eosdem, illos qui gradus ecclesiasticos uendunt intelligere: quod diuina Scriptura ualde condemnat. Et quamuis multi ex episcopis ab hoc scelere uideantur immunes; ministri tamen eorum in hoc sepe polluuntur: sed ad magistros respicit, quidquid a discipulis delinquitur. Est et aliud scelus ualde pessimum, quod ab iis qui archidiaconi appellantur, committitur; nam ab adulteris presbyteris  pretium accipiunt, et tacendo in malum consentiunt, quod per auctoritatem quam ab episcopis acceperunt, emendare possent. Sunt etiam alii ex huiusmodi presbyteris, qui timentes se damnari pro sceleribus suis, in seruitiis archidiaconorum plus sunt assidui, quam ceteri: contra quos si quis aliquod uerbum contrarium proferre uoluerit, defenduntur ab eis; et fingunt se nescire quod sciunt, condemnanturque illa prophetica sententia, que dicit: ue qui dicitis malum bonum, et bonum malum; ponentes tenebras lucem, et lucem tenebras ! Ad te ergo loquor, qui talis es: ecce animam sacerdotis diabolo uendidisti. Quis enim suasit presbytero ut fornicaretur, nisi diabolus? Qui ergo suasit ut fornicaretur, ipse suasit ut pretium tibi daret, quatenus  hoc scelus sine timore perpetrare posset. Per manum ergo presbyteri pretium perditionis anime ipsius tibi diabolus dedit. Ecce pretium accepisti, et animam fratris, Christi sanguine redemptam, eidem diabolo a quo redempta est, tradidisti. In Lege scriptum est quod si quis hominem qui frater eius esset, uendidisset, morte moreretur : si igitur reus est ille, qui hominem homini uendit; quanto magis tu reus existis qui hominem Christi sanguine redemptum non homini, sed quod perniciosius est, diabolo uendidisti! Tales ergo negotiatores flebunt et lugebunt in inferno, quoniam mercedes eorum nemo emet amplius; amittent enim quod tenere uidebantur, et incident in malum, quod preuidere neglexerunt.

 . Mercedem auri, et argenti, et lapidis pretiosi, et margarite, et byssi, et purpure, et serici, et cocci, et omne lignum thynum, et omnia uasa eboris, et omnia uasa de lapide pretioso, et eramento, et ferro, et marmore, et cinnamomo, et odoramentorum, et unguenti, et thuris, et uini, et olei, et simile, et tritici, et iumentorum, et ouium, et equorum, et rhedarum, et mancipiorum, et animarum hominum: et poma tua desideria anime tue discesserunt a te, et omnia pinguia et preclara perierunt a te, et amplius illa non inuenient mercatores horum. In omnibus que enumerata sunt, auaritia Babylonis atque luxuria condemnatur.  Nam et in iudicio Dominus non dicet reprobis: 567 Ite maledicti in ignem eternum; quia homicide fuistis, superbi, fornicatores, adulteri; sed dicet: Esuriui, et non dedistis mihi manducare: sitiui, et non dedistis mihi bibere; et cetera misericordie opera, a quibus auaritia retrahit reprobos, ne misericordes sint erga pauperes. Auaritia quippe nutrix est luxurie: nutrimenta autem luxurie in hoc loco descripta sunt, quibus ab auaritia nutritur. Et si diligenter inspicere uoluerimus, inueniemus omnia que in hoc loco ad auaritiam, siue luxuriam Babylonis demonstrandam enumerata sunt, ad quinque corporis sensus pertinere. Quinque enim sunt corporis sensus, id est, uisus, auditus, gustus, odoratus, et tactus, quos Deus hominibus et animalibus dedit;  animalibus ad uitam suam tantummodo tuendam, hominibus autem et ad uitam tuendam, et ut per eos ratio animam que illi commissa est, per uiam rectitudinis posset ducere. Iusti itaque qui per hos quinque corporis sensus secundum rationis rectitudinem incedere studuerunt, amicitiam sibi Dei omnipotentis acquisierunt: impii uero qui rationis bonum in malum peruertentes, hos corporis sensus luxurie, et ceteris uitiis seruire cegerunt, iram nichilominus iusti iudicis incurrerunt. Igitur si ea que in sequentibus scripta sunt, uocem scilicet citharedorum et musicorum, et tibia canentium et tuba, cum iis coniungere uolueris; inuenies omnes diuitias Babylonis, que hic descripte sunt, ad quinque corporis sensus, ut supra diximus, pertinere. Aurum namque, et argentum,  et lapides pretiosi, et margarite, ad uisum: byssus, et purpura, et coccus, et cetera, ad tactum: cinnamomum, et odoramenta, et unguenta, et thus, ad odoratum: uinum, oleum, simile, triticum, et cetera, ad gustum: uox citharedorum, et musicorum, et tibia canentium, ad auditum pertinent. Damnatio ergo Babylonis, sicut hec Scriptura demonstrat, maxime in diuitiis consistit; eo quod diuitie nutrimenta sint uitiorum, et ex quibus auaritia, que modo regina mundi dici potest, luxuriam filiam suam alit.

 Qui diuites facti sunt, ab ea longe stabunt propter timorem tormentorum eius, flentes et lugentes, et dicentes: ue, ue, ciuitas illa magna, que amicta erat bysso et purpura, et cocco, et inaurata,  auro, et lapide pretioso, et margaritis; quoniam una hora destitute sunt tante diuitie! Quod diuites Babylonis longe stare dicantur, secundum sensum superiorem, quem de regibus diximus, intelligendum est.

 Et omnis gubernator, et omnes [a 1Kb] qui in lacum nauigant, et naute qui in mari operantur, longe steterunt, et clamauerunt, uidentes locum incendii eius, dicentes: Que similis ciuitati huic magne? Et miserunt puluerem super capita sua, flentes et lugentes, et dicentes: ue, ue, ciuitas illa magna, in qua diuites facti sunt omnes, qui habent naues in mari de  pretiis eius; quoniam una hora desolata est! Possumus per mare hoc seculum: per gubernatores uero principes iniquos intelligere: per eos autem qui de loco ad locum nauigant, et per nautas qui in mari operantur, eos qui diuersa officia ad depredationes pauperum, et ad peccata sua quotidie augenda in mundo exercent. Isti ergo flebunt et lugebunt, uidentes locum incendii Babylonis; ipsi namque erunt Babylon, et ipsi lugebunt et flebunt. uidebunt autem incendia Babylonis, quia sua incendia perferendo uidebunt, que mente in seculo positi, conspicere neglexerunt, ut se corrigerent. Qui etiam cinerem super capita sua misisse dicuntur; nam sepe per caput mens, per cineres peccata designantur. Cinerem itaque super capita sua ponent; quia  memoria peccatorum a mentibus eorum numquam recedet.

 Exsulta super eam, celum, et sancti apostoli et prophete; quia iudicauit Deus iudicium uestrum de illa. Possumus per celum angelos, per apostolos noui Testamenti patres, per prophetas autem patres ueteris Testamenti intelligere. Exsultabunt igitur, cum destructa fuerit omnis caterua impiorum cum ipsis demonibus auctoribus iniquitatum. Exsultabunt etiam, eo quod tunc finem acceptura sit omnis malitia, [a 1Kb] et adducetur iustitia sempiterna.

 Et sustulit unus angelus fortis lapidem quasi molarem magnum, et misit in mare dicens: Hoc impetu mittetur Babylon magna, et ultra non inuenietur.  Iste angelus Christum significat, qui fortis esse dicitur; quia fortitudinem Christi quanta sit, humana mens comprehendere non potest: per lapidem uero molarem magnum omnis multitudo impiorum designatur: mare autem infernum designat, in quo omnes impii demergentur. Angelus igitur lapidem molarem in mare misit; quia Dominus noster iehsu Christus in die iudicii omnem impiorum multitudinem suo iusto iudicio in infernum demerget.

 Et uox citharedorum, et musicorum, et tibia canentium et tuba, non audietur in te amplius. Hoc superius commemoratum est. Et omnis artifex, et omnis ars non inuenietur in te amplius, et uox mole non audietur in te amplius, et lux lucerne non lucebit in te amplius, et uox sponsi et sponse non  audietur in te adhuc. Querendum nobis est cur artes, et uocem mole, et lumen lucerne, et uocem sponsi et sponse inter scelera Babylonis computet; cum ista omnia sine culpa exerceri possint, et sine istis uita humana subsistere non possit. Spiritaliter itaque ista omnia intelligenda sunt. Possumus ergo per artes sapientiam huius seculi, que stultitia est apud Deum , intelligere, quas artifices maligni et filii Babylonis ad hoc discunt, ut in malitia Babylonis possint proficere; sapientes enim sunt ut faciant mala, bene autem facere nescierunt . Mola uero quidquid sub se  acceperit, conterit et comminuit: possumus igitur per molam iudices impios accipere. uocem ergo mola mittit, cum iudices impii iudicia iniusta ad conterendos innocentes proferunt. Per lumen uero lucerne, huius seculi gloria designatur: de hac lucerna dicit Scriptura: Lucerna impiorum exstinguetur . Lucerna quippe impiorum exstinguitur, cum ab hac uita subtracti, gaudium temporale amittunt, et eternam tristitiam incurrunt. Possumus nichilominus per sponsum amatores seculi, per sponsam uero terram intelligere; quia sicut amor sponsum et sponsam ligat, ut una caro efficiantur: ita et amor seculi amatores suos sic terre coniungit, ut unum cum ea efficiantur, a qua, si fieri posset, in perpetuum segregari nollent. Tales  ergo 568 artifices in Babylone non audientur amplius; quia cum ea in perpetuum damnabuntur. Quia mercatores tui erant principes terre. Habet Ecclesia mercatores suos, habet et Babylon: mercatores Ecclesie thesauros suos in celo recondunt, ubifures non effodiunt, necfurantur ; mercatores uero Babylonis thesauros suos in terra recondunt, ubi fures effodiunt et furantur. Et in ueneficiis tuis errauerunt omnes gentes. ueneficia Babylonis sunt diuersi errores, per quos genus humanum deceptum est.

 Et in ea sanguis prophetarum et sanctorum inuentus est, et omnium qui interfecti sunt in terra. Sanguis sanctorum in ea inuentus est, id est, scelus interfectionis sanctorum, sicut Dominus dicit  impiis Iudeis sub intellectu omnium reproborum: ueniet, inquit, super uos omnis sanguis iustus, qui effusus est super terram .



CAPUT XIX.---

 Et audiui quasi uocem magnam tubarum multarum in celo dicentium: Alleluia, salus, et gloria, et uirtus Deo nostro est, quia uera et iusta iudicia eius sunt; quia iudicauit de meretrice magna, que corrupit terram in prostitutione sua et uindicauit sanguinem sanctorum suorum de manu eius. Et iterum dixerunt: Alleluia; et fumus eius ascendit in secula seculorum Et uiginti quatuor seniores ceciderunt in facies suas, et quatuor animalia, et adorauerunt Deum sedentem super thronum dicentes: Amen, alleluia. Et uox magna exiit de throno, dicens: Laudem dicite Deo nostro, omnes  sancti eius, et qui timetis eum, pusilli et magni. Et audiui, quasi uocem tube magne, et quasi uocem aquarum multarum, et quasi uocem tonitruorum magnorum, dicentium: Alleluia, quoniam regnauit Dominus Deus noster omnipotens: gaudeamus, et exsultemus, et demus gloriam ei; quia uenerunt nuptie Agni, et uxor eius preparauit se. Et datum est ei ut operiat se byssino splendente candido: byssinum enim iustificationes sunt sanctorum.

Totam sententiam posui, ut undique circumspecta eius subtilitas facilius indagari possit. A septem namque uocibus quinquies alleluia decantata  esse legitur: primo et secundo a uoce tubarum multarum: tertio a uiginti quatuor senioribus, et quatuor animalibus: quarto a uoce de throno exiit non iam alleluia, sed eius interpretatio decantata est, id est: Laudem dicite Deo nostro omnes sancti eius; alleluia quippe laudate Dominum sonat. Quinto uero a tribus uocibus semel decantata est, id est, a uoce tube magne, et a uoce aquarum multarum, et a uoce tonitruorum magnorum. Scriptura libri huius sepe demonstrat omnem electorum multitudinem in septem partes [a 1Kb] esse diuidendam, si eius intelligentia subtilius perscrutetur. Iusti itaque qui ante diluuium fuerunt, ad primam partem: illi qui post diluuium usquequo Lex data est, ad secundam pertinent, sicut sepe iam demonstrauimus; nullamque  aliam legem habuerunt, nisi naturalem, id est, dilectionem Dei et proximi. Scit enim unusquisque se debere timere, et super omnia diligere eum, a quo creatus est, et a quo ei uita et uite subsidia ministrantur: et nulli se debere facere, quod non uult ab alio pati. Hanc legem nullus qui sane mentis est, ignorare permittitur. Per tubas igitur multas electi qui ante diluuium fuerunt, et qui post diluuium usque ad illud tempus quo Lex data est, designantur. uocem emiserunt, quia per predicationis sue doctrinam, quoscumque potuerunt, a suis erroribus reuocauerunt: alleluia decantauerunt; quia secundum naturalis legis notitiam per bona opera Deo placere studuerunt: secundo alleluia dixerunt, quia hi qui post diluuium fuerunt, secundum eamdem legem  uiuentes, creatori suo iuste uiuentes adheserunt. Sed querendum nobis est, cur in pronuntiatione secunda alleluia fumus Babylonis in secula seculorum ascendisse dicatur. Potest per fumum fama designari. Scimus quia in secunda parte Ne et filii eius primi ponuntur, quorum temporibus aquis diluuii humanum genus deletum est. Postea uero Sodoma et Gomorrha, et cetere ciuitates que eis adherebant, celesti igne consumpte sunt. Fumus ergo Babylonis in secula seculorum ascendit, quia hec fama ab ore fidelium numquam recedet.

At uero per uiginti quatuor seniores, patres qui sub Lege fuerunt designantur. Quibus coniunguntur quatuor animalia, per que nouum Testamentum figuratur; quia in ueteri Testamento si spiritaliter intelligatur,  nouum continetur. Alleluia decantauerunt; quia mandata legalia obseruantes, per bona opera Deo placere studuerunt. Per thronum autem prophete designantur, eo quod sedes Dei fuerint, et per eos sua iudicia disposuerit. A throno uox exiit: quia a prophetis predicatio sancta processit. Laudem Deo decantauerunt; quia ei tota uirtute seruire studuerunt. Tuba uero magna Christum significat: uox tube predicatio est Euangelii; per uocem autem aquarum multarum multitudo gentium Christum confitentium designatur: per uocem uero tonitruorum magnorum electi qui in fine mundi nascituri  sunt, intelliguntur: et iure per tonitrua; quia terrorem diei iudicii annuntiabunt. Tres ergo uoces semel alleluia decantauerunt; quia fidem sancte Trinitatis doctrinamque Euangelii, que a magna tuba, id est, a Christo processit, seruauerunt, et seruabunt usque in finem. Due igitur partes, id est, prima et secunda, ad legem quam naturalem esse diximus, pertinent: due que sequuntur, id est, tertia et quarta, ad legem que per Moysen data est: tres autem que restant, id est, quinta et sexta, et septima, ad legem Euangelii; ut indicent eos in fide sancte Trinitatis usque ad finem mundi permanere debere.

Quid autem iste tres partes decantent, audiamus: Alleluia, quoniam regnauit Dominus Deus noster omnipotens;  id est, laudemus Dominum; eo quod destructo regno diaboli perditoris nostri, ipse in nobis regnare dignatur, qui est Dominus et Saluator noster. Gaudeamus et exsultemus, et demus gloriam ei; quia uenerunt nuptie Agni, et uxor eius preparauit se. Ideo gaudeamus, ideo exsultemus, eo quod misericordia conditoris nostri Ecclesiam suam, que sumus nos, ita sibi coniungere sit dignatus, ut sponsa coniungitur sponso suo; 569 quatenus simus cum ipso una caro, sicut dicit Scriptura: Erunt duo in carne una : quod apostolus de Christo et Ecclesia intelligendum esse docuit. Uxor eius preparauit se, id est, Ecclesia que uxor Agni dicitur, uariis uirtutibus semetipsam ornauit. Et datum est illi ut operiat se byssino splendenti  candido. Quid byssus significet, ipse exponit: Byssinum enim iustificationes sunt sanctorum.

 Et dixit mihi: Scribe, beati qui ad cenam nuptiarum Agni uocati sunt. Prandium electorum nunc est, quando in Ecclesia dapibus euangelicis pascuntur: cena uero tunc erit, quando post resurrectionem in celesti beatitudine eterna gloria perfruentur. Et quia prandium quod nunc agitur, et bonos et malos recipit, non omnes beati sunt, qui in eo uidentur recumbere: illi autem soli beati sunt, qui in illa cena, que post finem mundi futura est, recipientur.

 Et dixit mihi: Hec uerba Dei, uera sunt. Et cecidi ante pedes eius, ut adorarem eum. Et dixit mihi: uide ne feceris; conseruus tuus sum, et fratrum tuorum habentium testimonium Iesu: Deum adora.  Redemptio sanguinis Christi hoc fidelibus contulit, ut filii Dei, sociique angelorum efficerentur; ideoque pertimescit angelus adorari ab homine, qui super se adorabat hominem Deum: quapropter conseruum se Ioannis, ceterorumque fidelium uocat. Testimonium Iesu est spiritus prophetie; patres autem ueteris Testamenti, qui aduentum Christi, passionem et resurrectionem eius predixerunt, spiritum prophetie habuisse certissimum est, unde et prophete uocantur. Quicumque ergo testimonium Christo perhibet, spiritum prophetie habet.

 Et uidi celum apertum, et ecce equus  albus, et qui sedebat super eum uocabatur fidelis et uerax. Nullo modo estimare debemus quod hoc capitulum ad aduentum Christi pertineat, in quo ad iudicium uenturus est; sed potius ad electos, qui in fine mundi nascituri sunt; fine etenim mundi instante, ueniet Dominus in sanctis suis, ut pugnet per ipsos contra Antichristum, et ministros eius. Et qualis a sanctis illis predicabitur, talis et forma eius in hoc loco describitur; nam per celum Ecclesia designatur: per equum album homo, quem Filius Dei assumpsit, super quem et sedisse uisus est. Qui etiam fidelis et uerax uocari dicitur. Hec duo nomina, id est fidelis et uerax, unum sensum habent in hoc loco. [a 1Kb] Recte Filius Dei fidelis uocatur, de quo dicit Psalmista: Fidelis Dominus in omnibus uerbis suis, et sanctus in  omnibus operibus suis . ueracem uero seipsum in Euangelio uocat dicens: Ego sum uia, et ueritas, et uita . Sequitur: Et cum iustitia iudicat et pugnat. Non armis Deus in die iudicii contra impios dimicaturus est, sed eius iustitia expugnabuntur et conterentur; omnia enim peccata impiorum atque scelera in conspectu eorum adducet Dominus, ut sciant se iustissimo Dei iudicio esse damnatos.

 Oculi eius sicut flamma ignis, et in capite suo diademata multa. Per oculos Domini [b 1Kb] Spiriritus Dei designatur, sicut in tertia uisione auctor huius libri exponit: Habebat, inquit, Agnus oculos septem, qui sunt septem spiritus Dei, missi in omnem terram. Et quia flamma urit et illuminat, non inconuenienter Spiritus sanctus flammeus esse dicitur; eo  quod corda fidelium et illuminet et incendat in amorem Dei. Et in capite eius diademata multa. Per diademata multa multitudo sanctorum exprimitur. Habens nomen scriptum, quod nemo nouit, nisi ipse. Cum superius dicat quia uocabatur fidelis et uerax, et paulo post quia uocabatur nomen eius uerbum Dei; quid est quod dicit quod nemo scit nomen eius, nisi ipse? Sciunt quidem sancti Dei nomen Christi, quod est Filius Dei, et nesciunt. Ex parte quippe sciunt, et ex parte nesciunt; in omnibus enim creaturis que gignunt et gignuntur, nullus filius ceuus potest esse patri; quia necesse est ut antecedat qui generat, et subsequatur qui generatur: sed non talis est natura Filii Dei; nam et quemadmodum Pater est sine initio, sic et Filius. Et quamuis hoc quomodo fieri  possit, considerare non possimus; in ueritate tamen credimus et confitemur Filium per omnia equalem et ceuum esse Patri. De hac eius generatione propheta loquitur dicens: Generationem eius quis enarrabit ?

 Et uestitus erat ueste aspersa sanguine: et uocabatur nomen eius uerbum Dei. Possumus per uestem corpus Christi: per sanguinem uero peccata nostra, pro quibus mortuus est ipse, siue ipsam mortem quam pertulit pro nobis, intelligere. Sed quia peccata electorum suorum moriendo deleuit, et ipsam  mortem resurgendo calcauit, sicut dicit apostolus Paulus: Christus resurgens a mortuis iam non moritur, mors illi ultra non dominabitur ; melius mihi uidetur ut per uestem Christi multitudinem sanctorum intelligamus, qui sunt membra eius: per guttas autem sanguinis, quibus uestis aspersa esse legitur, martyres designantur, qui pro amore Christi sanguinem fundere non dubitauerunt; ideoque uestem Christi, que ex angelis et sanctis hominibus constat, in illa celesti beatitudine suo splendore exornant.

 Et exercitus qui sunt in celo, sequebantur eum in equis albis, uestiti byssino albo mundo. Diximus superius quia qualis Christus a sanctis in fine mundi predicabitur, talis et figura eius hoc in loco  describitur. Per celum ergo in hoc loco Ecclesia: per exercitus qui de celo processisse Christum sequentes uisi sunt, sancti qui in fine mundi nascituri, et contra Antichristum pugnaturi sunt, intelliguntur: per equos autem corpora: per sessores uero equorum anime designantur. Albos igitur equos habuisse uisi sunt, quia se mundos et nitidos, in quantum humana fragilitas permittit, exhibebunt in conspectu Dei. Quid sit uero byssinum, [c 1Kb] superius exponit: Byssinum, inquit, iustificationes sunt sanctorum.

 Et habebat in uestimento et in femore suo scriptum: Rex regum, et Dominus dominantium. Per uestimentum, sicut superius diximus, sancti: per femur autem ex quo humana origo procedere dicitur, homo quem Christus assumpsit, designatur. In uestimento  itaque suo quod ipse sit Rex regum, scriptum habebat: quia in operibus 570 sanctorum agnoscitur hunc esse uerum Deum, qui tales seruos possidet. Habet et in femore suo scriptum quod ipse sit Rex regum et Dominus dominantium; quia in operibus que in carne positus gessit, cognitum est hunc esse uerum Dei Filium. Possumus etiam per femur patres ueteris Testamenti, ex quorum stirpe Christus originem duxit, intelligere: qui et ipsum prefigurauerunt, et quod ipse futurus esset Rex regum et Dominus dominantium, apertis uocibus predixerunt.

 Et de ore eius gladius acutus exibat. Possumus per os Domini eosdem predicatores, de quibus diximus, qui in fine mundi nascituri sunt, accipere, per quorum os loquetur Deus, sicut ipse dixit  in Euangelio: Non enim uos estis qui loquimini, sed Spiritus Patris uestri, qui loquitur in uobis . Et ipse dicit per prophetam: Si separaueris pretiosum a uili, quasi os meum eris . Per gladium uero diuinam Scripturam, sicut superius diximus, intelligere debemus, sicut dicit apostolus Paulus: Et gladium spiritus, quod est uerbum Dei . Qui acutus esse dicitur; quia ad resecanda uitia, diuina Scriptura acutissima est. Ut in ipso percutiat gentes. Percutiet Christus gladio suo gentes, quando per doctrinam sanctorum suorum  [a 1Kb] hominum stultorum errores destruet. Et ipse reget eas in uirga ferrea: et tamquam uas figuli confringentur. Per uirgam ferream Euangelium diximus fuisse designatum; reget ergo Christus gentes in uirga ferrea, quando per doctrinam sanctorum et Iudeos ad fidem suam conuertet, et electos ab erroribus Antichristi defendet. Et tamquam uas fictile confringentur. Quamdiu quilibet in peccatis iacet, recte uas fictile uocatur: cum autem per penitentiam et lacrymas ad bona opera agenda conuersus fuerit, confringitur uas fictile, et ex uase fictili efficitur uas solidum et firmum, et ad ictus tentationum demonum fortissimum. Et ipse calcabit torcular uini furoris ire Dei omnipotentis. Esaias cum de passione Domini loqueretur interposuit Dominum dicentem: Torcular  calcaui solus; et de gentibus non est uir mecum . Sed ibi per torcular crux Domini intelligitur; hic uero non crux, sed locus penarum, in quem impii retrudendi sunt, designatur. Eamdem quippe significationem habet torcular in hoc loco, quam et lacum superius diximus habuisse, in quem botri uinee terre, per quos impii designantur demersi fuisse leguntur. Sed et ipsa calcatio torcularis eamdem significationem habet, quam et illic calcationem lacus habuisse diximus; significat namque ultimam demersionem impiorum in infernum. Quid uero sit uinum furoris ire Dei omnipotentis, superius diximus .

 Et uidi alium angelum stantem in sole, et clamauit uoce magna omnibus auibus, que uolabant  per medium celum. Iste angelus predicatores qui in fine mundi futuri sunt, significat: qui etiam et per equites paulo superius designati sunt: per solem uero Christum intelligere debemus. Angelus igitur in sole stetit; quia predicatores sancti in Christo ita solidabuntur, ut ab eius fide nulla ui persecutionum auelli possint. Per aues autem fideles omnes, qui, eo tempore futuri sunt, designantur: per celum uolabunt, quia in terris positi, mente in celestibus habitabunt. Possumus nichilominus per celum Ecclesiam intelligere. Per celum sancti uolant: quia duas alas habentes, id est, duo precepta caritatis, circumquaque uolant, quibusdam misericordiam impendendo, quosdam ab iniquitatibus reuocando.

 uenite, congregamini ad cenam magnam  Dei omnipotentis, ut manducetis carnes regum, et carnes tribunorum, et carnes fortium, et carnes equorum, et sedentium in ipsis, et carnes liberorum et seruorum, et pusillorum et magnorum. Qui designantur per reges et principes, liberos et seruos, ceterosque, ipsi per equos, eorumque ascensores, principes scilicet terre, ac populi qui eis subiicientur. Cena uero Dei quid aliud est, nisi exterminatio impiorum? Carnes autem impiorum iusti manducabunt, cum uindictam ex malis que eis intulerunt, excipient. Et quia iusti uidentes penam impiorum,  in bonis operibus proficiunt, sicut dicit Psalmista: Letabitur iustus, cum uiderit uindictam, manus suas lauabit in sanguine peccatoris .

 Et uidi bestiam, et reges terre, et exercitus eorum congregatos ad faciendum prelium cum illo, qui sedebat in equo, et cum exercitu eius. Hic demonstrat non ad aduentum Domini secundum ea, que superius dicta sunt, pertinere: sed potius ad illud tempus, in quo per sanctos suos contra Antichristum preliaturus est, sicut iam diximus. Congregabuntur namque bestie, et reges terre, et exercitus eorum, ut pugnent contra Christum et sanctos eius; quando Antichristus et innumerabilis multitudo gentium que ab eo decipientur, ad persequendam Ecclesiam Dei exsurgent; ut nomen  Christi de mundo funditus exstinguant.

 Et apprehensa est bestia, et pseudopropheta, qui fecit signa coram ipsa, quibus seduxit eos, qui acceperunt characterem bestie, et qui adorauerunt imaginem eius: uiui missi sunt ii duo in stagnum ignis ardentis sulphure, et ceteri occisi sunt in gladio sedentis super equum, qui procedebat de ore ipsius, et omnes oues saturate sunt de carnibus eorum. Apprehendentur bestia et pseudopropheta eius, quando illud implebitur, quod apostolus Paulus ait: Quem Dominus iehsu interficiet spiritu oris sui, et destruet illustratione aduentus sui . Si Antichristus spiritu oris Domini interficiendus est, quomodo ipse et pseudopropheta eius in stagnum ignis uiui mittendi sunt? Est uita iustorum, est et impiorum.  De uita iustorum [b 1Kb] dicit propheta, quia iustus in fide sua uiuet ; de uidua uero mala dicit Paulus, quia uiuens mortua est . uitam namque impiorum iusti non incongrue mortem uocant: similiter et impii uitam iustorum mortem estimant, sicut in iudicio dicturi sunt: Hi sunt quos aliquando habuimus in derisum, et in similitudinem improperii: nos insensati uitam illorum estimabamus insaniam, et finem illorum sine honore . Antichristus ergo et pseudopropheta eius uiui missi sunt in stagnum ignis, id est, in malitia sua uiui, in ea uidelicet usque in finem uite sue perseuerantes. Quod autem dicit quia ceteri occisi sunt in gladio sedentis super equum, interfectionem istam pro confusione posuit; nam 571 sancti, quorum  doctrina per gladium oris Domini designatur, interfecto Antichristo, insultabunt infidelibus, eo quod hominem impiissimum, atque omnibus hominibus deteriorem Antichristum, immortalem, deumque existimauerint, quem constabit pessima morte peremptum: at illi confundentur et tabescent in iniquitatibus suis. Omnes ergo aues saturate sunt de carnibus eorum; quia subuerso Antichristo, omnes electi inenarrabiliter gaudebunt et exsultabunt, eo quod a tam pessimo hoste misericordia diuina eos liberauerit, omnesque qui eos persequebantur, uelut fumus euanuerint.



CAPUT. XX---


 Et uidi angelum descendentem de celo, habentem clauem abyssi, et catenam magnam in manu sua. Damnationem diaboli narrare uolens, ad aduentum Christi reuertitur. Tres namque sunt damnationes diaboli: damnatus est primo, quando de celesti beatitudine propter iniquitatem suam est deiectus: secunda damnatio eius fuit, de qua auctor libri huius loqui modo incipit; quando per mortem Christi genus humanum de potestate eius ereptum est, et ipse, sicut presens scriptura demonstrat, in abyssum est [a 1Kb] religatus: tertia damnatio eius erit, quando in infernum cum omnibus impiis in eternum cruciandus demergetur. Angelus itaque iste Christum significat: descensio eius de celo est incarnatio eius. Clauem abyssi, id est, inferni, ipse possidet;  quia ab ingressu eius quos uult, retrahit; et quos uult, in eius damnationem cadere iuste permittit. Per catenam uero magnam eius potestas designatur.

 Et apprehendit draconem, serpentem antiquum, qui uocatur diabolus et satanas, et religauit eum per annos mille. Apprehendit Christus serpentem antiquum, id est, diabolum, quando per mortem suam eius destruxit imperium: per annos autem mille omne tempus ab aduentu Christi usque ad finem mundi debemus accipere. Religauit ergo Christus diabolum non uinculis corporeis, sed uinculis potestatis sue immense; quia eum a cordibus electorum suorum expellens, ab eorum deceptione diuina sua uirtute exclusum tenet.

 Et misit eum in abyssum, et clausit, et  signauit super eum; ut non seducat amplius gentes, donec consummentur mille anni: post hec oportet illum solui modico tempore. Alligationem diaboli tribus modis possumus intelligere; possumus namque hoc simpliciter intelligere, ut uirtute Dei omnipotentis in abysso religatus teneatur usque ad tempus prefinitum: possumus etiam per abyssum corda impiorum intelligere, ut a cordibus electorum exclusus, intra angustias cordium reproborum constrictus et alligatus teneatur: possumus et hoc tertio modo intelligere. Diabolus nichil aliud desiderat, quam deceptionem hominum: et dum per custodiam Dei omnipotentis, qui electos suos custodire et defendere non desistit, ab eorum deceptione arcetur, quasi quibusdam uinculis eius impiissima uoluntas religata tenetur.  Per gentes uero quas seducere non permittitur, solos electos debemus intelligere: tempus modicum, quo post mille annos soluendus esse dicitur, tempus Antichristi est; tunc enim peccatis hominum facientibus, dabitur potestas diablo tota uirtute contra genus humanum dimicandi.

 Et uidi sedes: et sederunt super eas, et iudicium datum est illis. Quia superius narrauit, quo ordine misericordia diuina quotidie electos suos ab immanissimo hoste diabolo liberet, consequens est ut gloria ad quam eorum anime quotidie perducuntur, describatur; per sedes namque celestis patria, per  sedentes uero super eas sanctorum anime designantur: quod autem iudicium datum sit sanctis, quorum anime in celesti beatitudine requiescunt; in hoc aduertere possumus, cum ad eorum sepulcra demonia ab obsessis corporibus expelli, periuria sepe detegi, atque multa miracula fieri uidemus. Et animas interfectorum propter uerbum Dei, et testimonium Iesu: et qui non adorauerunt bestiam et imaginem eius, nec acceperunt characterem eius in frontibus aut in manibus suis, uixerunt et regnauerunt cum Christo mille annis. Per animas interfectorum propter uerbum Dei, et testimonium Iesu martyres, qui diuersis temporibus interfecti sunt, possumus accipere: per eas uero que non adorauerunt bestiam et imaginem eius, eos qui ab Antichristo interficiendi sunt, puto esse intelligendos.  Isti ergo uixerunt et regnauerunt cum Christo mille annis; quia quamuis corpore sint interfecti, secundum animam tamen uiuunt cum Christo in celesti beatitudine. Sed querendum nobis est quomodo electi qui instante fine mundi nascituri sunt, cum Christo mille annis regnare dicantur; cum tempus mille annorum non ad futurum tempus, quod sine fine est, sed ad presens potius pertineat, quod in fine mundi consummabitur, et in quo fides Euangelii per uniuersum orbem florens, electos quotidie ad uitam eternam percipiendam dirigit. Quod ita soluendum puto. Tempus ab ascensione Christi usque ad finem mundi, quod per mille annos designatur, omnibus electis deputatum est, ut in eo sine corporibus gloria celesti cum Domino perfruantur: et scimus  quia omnes electi membra Christi sunt, et ex multis membris unum corpus efficitur; et si gloriatur unum membrum, congaudent omnia membra. Gaudium igitur precedentium sanctorum, illorum nichilominus erit, qui in fine mundi nascituri sunt, quia unum corpus efficientur cum eis, et in aliis possidebunt, quod ipsis deerit.

 Ceteri uero non uixerunt, donec consummentur mille anni. Ceteri autem, id est, reprobi, non uixerunt; quia post mortem non ad uitam ducuntur, que in celestibus sanctorum animabus datur: sed in infernum demerguntur, que in hoc libro [b 1Kb] mors prima uocatur.

 Hec est resurrectio prima. Beatus qui habet partem in resurrectione prima, in iis secunda mors  non habet potestatem. Querendum nobis est, que sit resurrectio prima; nam primam resurrectionem non diceret, nisi esset et secunda: nec secundam mortem, nisi esset et prima. Resurgimus itaque primo per baptismum a morte anime: sed quia dicit beatos esse eos, qui habent partem in resurrectione prima, non mihi de baptismo hoc dictum uidetur; eo quod non omnes beati sint, qui per baptismum a morte anime resurgere uidentur; eo quod nonnulli 572 post baptismum ipsi sibi peccando mortem attrahunt, mentiendo que in eo promiserunt, atque in suis malis perseuerando. Sunt etiam nonnulli qui post perpetrationem  scelerum, quibus sibi mortem intulerunt, ad uitam per penitentiam et lacrymas, ceteraque bona opera redeunt, de quibus Apostolus loquitur dicens: Surge, qui dormis, et exsurge a mortuis, et illuminabit te Christus . Sed nec istam primam resurrectionem dicere possumus; eo quod primo per baptismum, secundo per penitentiam et lacrymas anime nostre ad uitam reuocentur. Necesse est ergo ut inuestigemus, quam uocet resurrectionem primam.

Quatuor sunt uite fidelium: prima mala, secunda bona et mala, tertie uero et quarte nullum malum adherere potest. Prima est ante baptismum, que tota mala est: secunda post baptismum, que et bona et mala dici potest; nullus enim fidelium tempus uite presentis sine aliquibus peccatis transire potest,  sicut iste Ioannes loquitur dicens: Si dixerimus quia peccatum non habemus, nosmetipsos seducimus, et ueritas in nobis non est . Tertia est, que tota bona est, et ad quam series huius lectionis pertinet, que a passione Christi usque ad finem mundi extenditur, in qua sancti sine corporibus cum Domino uita eterna perfruuntur: quam etiam primam resurrectionem uocat; cum dicit: Hec est resurrectio prima. Tempus itaque a passione Christi usque ad finem mundi resurrectio prima uocatur. Quarta uita sanctorum erit post receptionem corporum, que nullo fine terminabitur. Igitur quia uita presens in comparatione uite celestis mors recte dici potest, sancti prima resurrectione tunc resurgunt, cum ab hac misera uita subtracti, in celesti beatitudine cum  Domino collocantur.

Et sicut est hec prima resurrectio sanctorum, ita est et prima mors impiorum; quando presentem uitam deserunt, et in penis demerguntur: secunda uero mors ultima damnatio erit, sicut in sequentibus exponit. Beati ergo erunt, qui habent partem in resurrectione prima, et in iis secunda mors non habet potestatem; quia illi tantummodo beati sunt et erunt, qui ante finem mundi in consortio sanctorum ascribi merebuntur. Multos enim, fine mundi instante, ignis purgatorius purgando cremabit, sed ante iudicium absoluti in sanctorum collegio recipientur: atque in iis secunda mors, id est, damnatio ultima non habebit potestatem; quia iam non cum hedis in sinistris, sed cum ouibus in dextris ponentur. Sederunt  sacerdotes Domini et Christi, et regnauerunt cum Christo mille annis . Nomine sacerdotum omnes electos comprehendit; omnes namque electi, sacerdotes uocantur, siue quod sint membra summi sacerdotis, siue quod ipsi semetipsos offerre Deo per bona opera non desistant.

 Et cum consummati fuerint mille anni, soluetur satanas de carcere suo, et exibit, et seducet gentes, que sunt super quatuor angulos terre Gog et Magog. Quod hic carcer, superius abyssus uocatur. Sed interim questio oritur; superius quippe quorumdam opinionem sequens, dixi per abyssum corda  impiorum posse designari, in quibus diabolus a cordibus fidelium expulsus, religatus teneatur: si ergo per abyssum corda reproborum designantur, quomodo de abysso, id est, de cordibus reproborum exire dicitur, quos numquam derelinquet? numquid reprobos derelicturus est, et inuasurus electos? Nullo modo. Alligationem ergo diaboli secundum litteram intelligendam puto, ut in aliquo abyssi loco uirtute diuina religatus teneatur, uel certe in inferno usque ad diem absolutionis sue. Seducet autem gentes, que sunt super quatuor angulos terre; quia uniuersas gentes que infra quatuor plagas mundi continentur, Antichristi impiissima doctrina perlustrabit: nullasque alias gentes seducet, nisi que spiritaliter Gog et Magog uocantur; Gog namque interpretatur tectum,  [a 1Kb] Magog de tecto. Per Gog igitur, qui interpretatur tectum, ii designantur, qui malitiam suam in corde tegentes, iusti ab hominibus uidebuntur, cum futuri sint mente reprobi: Magog uero, qui interpretatur de tecto, eos designat, qui de tecto cordis sui [b 1Kb] in apertas miserias prorumpentes, omnibus se impios esse demonstrabunt. Tales itaque diabolus per Antichristum facile decipiet.

 Et congregabit eos in prelium, quorum numerus est sicut arena maris. In prelium eos congregabit; quia ad Ecclesiam Dei persequendam eos armabit. Et ascenderunt super latitudinem terre, et circumdederunt castra sanctorum, et ciuitatem dilectam. Diximus superius discipulos Antichristi laudatores fore uitiorum, et omnia que ad delectationes carnales  pertinent, docere. Super latitudinem ergo terre ascenderunt; quia uastas huius seculi uias ingredientur, que ducunt ad mortem. Castra uero sanctorum et ciuitas dilecta, unam significationem habent; significant quippe Ecclesiam. Castra igitur sanctorum circumdabunt; quia Ecclesiam Dei tota uirtute persequentur, ut nomen Christi de mundo funditus exstinguant.

 Et exiuit ignis de celo a Deo, et deuorauit eos. Ignis de celo exiet; quia ueniente Domino ad iudicium, ignis ante ipsum precedet, qui non solum omnem cateruam impiorum, sed et ipsum mundum consumet, sicut in nonagesimo sexto psalmo Dauid loquitur dicens: Ignis ante ipsum precedet, et inflammabit in circuitu inimicos eius . Reprobi namque quamuis cum electis conuersentur, in  circuitu sunt; quia sicut hostes ciuitatem aliquam impugnant, ut capiant eam: ita et Ecclesia a reprobis impugnatur. Sed et in psalmo quadragesimo nono idem Dauid loquitur dicens: Ignis in conspectu eius exardescet, et in circuitu eius tempestas ualida . Quidam hunc uersum ita exponunt, quod post succensionem elementorum pluuia descendet, que combustionis cineres abluat: sed talis expositio absurdissima mihi uidetur; scimus enim pluuiam a mari atque a terra siue per nebulam, siue per exsiccationem solis exsurgere. Et sicut aqua leuia queque a fundo ad superiora eleuat; ita et er aquam aut in  nebulam conuersam, aut per ardorem solis in tenuissimum fumum, et pene inuisibilem redactam, usque ad ea loca ubi consummatio eius est, eleuat: ibique conglobata, primo in densam nebulam, quam nubes uocamus, conuertitur: deinde, uento agitante, minutissime gutte simul mixte, atque sua permixtione graues effecte, ad terras decidunt, pluuiamque faciunt. 573 Ecce terra, ecce er, ecce mare, ceteraque elementa igne consumentur: unde ergo pluuia exsurget, maxime cum secundum Apostolum , tunc creatura liberetur a seruitute corruptionis in libertatem glorie filiorum Dei? Numquid Deus qui omnia ex nichilo creauit, non poterit mundare creaturam suam sine adiutorio pluuie; presertim cum ipse mundus in meliorem statum, atque  multo pulchriorem reparetur post ignem? Aut quid sunt aliud cineres, nisi terra munda? Nam quascumque sordes ignis absumpserit, in cineres mundos conuertit. Numquid non poterit Deus mundos cineres in meliorem statum cum altera terra reparare, ut necessaria non sit ei ablutionis pluuia?

Dicamus aliter: Omnium sordium ablutiones aut terra ebibit, aut in flumina decurrunt, et cum fluminibus in mare. Et quomodo terra, postquam ab igne examinata fuerit, sordes suas ebibet, ut iterum sordescat? aut quomodo in flumina decurret, et cum fluminibus in mare; cum mare iam non sit, sicut sequentia huius libri uidentur fateri? Quod si mare in meliorem statum reparabitur, sicut celum terraque, a terre sordibus quomodo inquinabitur? Quod si quis  dixerit [a 1Kb] ante innouationem hanc passurum esse inquinationem, atque in permutatione eius ad nichilum esse redigendas; non poterit Deus sicut in aqua, ita et in terra easdem sordes ad nichilum redigere, ut non sit necesse ut in mare defluant? Per tempestatem igitur ualidam ultimum interitum impiorum possumus intelligere, quem Sapientia per Salomonem in ultimo examine impiis se illaturam esse testatur dicens: Ego quoque in interitu uestro ridebo, et subsannabo, cum uobis quod timebatis, aduenerit; cum irruerit repentina calamitas, et interitus quasi tempestas ingruerit .

Et diabolus qui seducebat eos, missus est in stagnum ignis et sulphuris, ubi est bestia et pseudopropheta. Hoc tunc implebitur, quando Dominus dicet: Ite, maledicti,  in ignem eternum, [b 1Kb] qui preparatus est diabolo et angelis eius .

 Et cruciabantur die ac nocte in secula seculorum. A quo cruciatu misericordia redemptoris nostri nos liberare dignetur, qui cum Patre et Spiritu sancto uiuit et regnat in secula seculorum, amen.



DE uISIONE SEXTA.

Domini nostri Iesu Christi misericordia largiente, ad sextam uisionem peruenimus, que breuior est ceteris; eo quod in ea generalis resurrectio, damnatio  impiorum, glorificatio iustorum tantummodo breuiter describatur. Et recte in sexto loco resurrectio ultima ponitur; quia senarius numerus perfectus est, et quidquid sanctis promissum est, in resurrectione perficietur.

 Et uidi thronum magnum et candidum, et sedentem super eum. Thronus iste Dei non auro et gemmis ornabitur, sed hominibus iustis; iste est namque thronus, de quo Psalmista dicit: Thronus tuus, Deus, in seculum seculi; uirga equitatis uirga regni tui . Thronus igitur Dei est omnis multitudo angelorum atque sanctorum. A cuius conspectu fugit terra et celum, et locus non est inuentus eis. Quemadmodum a conspectu sedentis super thronum celum et terra fugiat, Psalmista ostendit,  sicut superius iam diximus, qui dicit: Ignis in conspectu eius exardescet ; et iterum: Ignis ante ipsum precedet . Fugiet autem terra et celum, id est, species terre et celi; quia per ignem a sua specie commutabuntur, ut possint in aliam reformari multo meliorem et pulchriorem. Quod uero dicit: Locus non est inuentus eis; non ideo dicit, ut locum pristinum amittant, sed speciem.

 Et uidi mortuos magnos et pusillos, stantes in conspectu throni. Per mortuos magnos et pusillos soli reprobi designantur, qui in die resurrectionis mortui astabunt in conspectu Dei, ea uidelicet morte quam primam esse diximus, post paululum in mortem secundam deiiciendi: per mortuos  uero magnos eos designari puto, qui aut maiores fuerunt in sceleribus, aut altiores in seculi dignitatibus: per pusillos autem ii designantur, qui eis subiecti fuerunt, uel certe ii qui minus peccauerunt. Et libri aperti sunt: et alius liber apertus est, qui est uite. Libri multi ad reprobos: unus qui est uite, ad electos pertinet. Reprobi multos libros habent, quia in multis erroribus sunt deuoluti; nam pagani multos deos coluerunt, et in multis erroribus semetipsos deiecerunt: similiter et heretici multa dogmata praua, et Deo odibilia inuenerunt: falsi etiam christiani in multis sceleribus quotidie inuoluuntur. Multos ergo libros reprobi possident, quia multis modis Deum offendunt; electi uero unum librum habent; quia unum Deum colunt, unam fidem  catholicam confitentur, uno uinculo caritatis connectuntur. Sed querendum nobis est, qui sint libri isti: numquid ex aliqua materia uisibili, aut inuisibili, fient libri, in quibus singulorum facta describantur? Libri igitur multi sunt facta reproborum: libri multi aperientur, cum scelera reproborum omnibus manifestabuntur. Per librum autem uite predestinationem Dei omnipotentis possumus intelligere. In hoc libro nomina discipulorum esse conscripta Dominus in Euangelio manifestat, cum dicit: Gaudete, quia nomina uestra scripta sunt in celis . De hoc libro apostolus Paulus loquitur dicens:  Quos autem presciuit, hos et predestinauit: et quos predestinauit, hos et uocauit: et quos uocauit, illos et glorificauit .

 Et iudicati sunt mortui secundum ea, que scripta erant in libris, secundum opera ipsorum. [a 1Kb] Iudicati sunt mortui secundum ea, que scripta erant in libris; quia secundum errores proprios, et iuxta qualitatem scelerum suorum singuli iudicabuntur; aliter enim iudicabuntur heretici, aliter pagani, aliter falsi christiani: sed unusquisque ipsorum quanto deterior fuerit in proprio errore, tanto et acrius iudicabitur.

Et dedit mare mortuos suos, et mors et infernus dederunt mortuos, qui in ipsis erant: et iudicatum est de singulis secundum opera eorum. Nunc ad ea que pretermiserat, reuertitur; prius quippe resurrectio generalis  fiet, et postea iudicium exercebitur. Quod ita esse Dominus in Euangelio manifestat, dicens discipulis: In regeneratione cum sederit Filius hominis in sede maiestatis sue, sedebitis et uos super sedes duodecim, 574 iudicantes duodecim tribus Isrel . Primo regenerationem posuit, [b 1Kb] id est, resurrectionem; postea ad iudicandos populos eos sessuros esse dixit. Et in Euangelio huius Ioannis Dominus loquitur dicens: uenit hora quando omnes, qui in monumentis sunt, audient uocem Filii Dei: et procedent qui bona fecerunt, in resurrectionem uite; qui uero mala egerunt, in resurrectionem iudicii . Ad imperium igitur Domini de monumentis suis procedent mortui; quia corpora omnium mortuorum  per receptionem animarum uiuificata, de sepulcris suis exient. Qui uero mala fecerunt, in resurrectionem iudicii procedent; quia ad hoc resurgent, ut in corporibus in quibus anime peccauerunt, in ipsis et iudicentur; ut quos habuerunt socios in iniquitatibus, habeant participes in tormentis. Presens quoque lectio quod ante iudicium futura sit resurrectio, ostendit; cum post redditionem mortuorum, quos mare, mortem et infernum reddidisse dicit, impios esse iudicandos narrat. Sed et fides catholica quam frequenter decantamus, hoc demonstrat; cum dicit de Domino: Ad cuius aduentum omnes homines resurgere habent cum corporibus suis, et reddituri sunt de factis propriis rationem .

uerum querendum nobis est, quid significent  mors, mare, et infernus. Scimus quippe aquas ad ablutionem peccatorum nostrorum esse consecratas, sicut dicit Dominus in Euangelio: Nisi quis renatus fuerit ex aqua et Spiritu sancto, non potest introire in regnum Dei . Mare itaque ad resurrectionem electorum: mors uero, atque infernus [c 1Kb] ad reproborum pertinent. Mare ergo in hoc loco baptismum designat. Quasi igitur mare mortuos suos reddet, cum electi qui in ea munditia quam in baptismate perceperunt, in ea etiam et resurgent, nullam  maculam peccati habentes. Mare mortuos suos reddet, quia sacri baptismatis ablutio, et sancti Spiritus gratia, electos omnes tempore resurrectionis in conspectu Creatoris sui mundos et immaculatos exhibebit. Per mortem autem corpora impiorum, que in terre sinibus mortua detinentur: per infernum uero eorum animas, eo quod in inferni claustris detineantur, intelligere possumus. Infernus itaque mortuos suos dabit; quia animas prima morte deuoratas, quas detinet, ad recipienda propria corpora remittet. Mors etiam mortuos suos dabit; quia corpora que in puluerem redegerat, ut uirtute diuina per animarum susceptionem uiuificentur, exhibebit.

 Et mors et infernus missi sunt in stagnum ignis . . . et omnis qui non est in libro uite scriptus,  missus est in caminum ignis. Mors et infernus missi sunt in stagnum ignis, id est, anime cum corporibus. Possumus et per mortem demones, eo quod ipsi auctores fuerint mortis, intelligere. Mors et infernus in stagnum mittentur; quia demones cum ceteris impiis in infernum demergentur.




CAPUT XXI.---

 Et uidi celum nouum, et terram nouam; primum enim celum, et prima terra abiit, et mare iam non est. Celum et terra, et cetera elementa, que modo uidemus, ab igne consumentur, non ut penitus deleantur, sed ut in meliorem statum, sicut superius iam diximus, per ignem reparentur, sicut Psalmista indicat dicens: Ipsi peribunt, tu autem permanebis: et omnes ut uestimentum ueterascent, et uelut amictum mutabis eos, et mutabuntur . Quod dicit: Primum celum, et prima terra abiit, speciem eiusdem celi ac terre transituram esse demonstrat; species enim eorum, non essentia transibit, cum in meliorem statum commutabuntur. Quod uero infert: Et mare iam non est, possumus secundum litteram intelligere, ut mare penitus deleatur. Aliter: mare iam non erit; quia propriam figuram amittet, sicut celum et terra, ut in pulchriorem formam reparetur. Sed spiritaliter hoc intelligendum puto; quidquid enim de innouatione celi et terre dictum est, et historialiter intelligendum est, sicut superius diximus, et spiritaliter. Possumus itaque per celum animas sanctorum, per terram corpora intelligere. Celum nouum fiet, cum anime  sanctorum per receptionem corporum in hominis naturam atque formam restituentur. Terra noua efficietur, cum corpora sanctorum que antea erant mortalia atque corruptibilia, immortalia et incorruptibilia reddentur. Sepe uero per mare impii designantur, dicente Esaia propheta: Impii quasi mare feruens, quod quiescere non potest, et redundant fluctus eius in conculcationem et lutum . Mare igitur iam non erit; quia omnis multitudo impiorum cum deceptoribus suis demonibus in infernum  detrusa, presentem mundi faciem a sua inquinata habitatione mundam prestabunt.

 Et ciuitatem sanctam Hierusalem uidi descendentem de celo a Deo, paratam sicut sponsam ornatam uiro suo. Ciuitas Hierusalem Ecclesia est ex omnibus iustis constructa: de celo descendet; quia Domino ad iudicium ueniente, cum illo omnis multitudo sanctorum ueniet, sicut dicit Esaias propheta: Dominus ad iudicium ueniet cum senibus populi sui, et principibus eius . Et sapientissimus Salomon in Prouerbiis: Nobilis in portis uir eius, quando sederit cum senatoribus terre . Que sicut sponsa parata et ornata esse dicitur; quia sicut sponsa diuersis monilibus et ornamentis semetipsam exornat, ut sponso suo placeat: ita et Ecclesia  diuersis uirtutibus decoratur, ut Creatori suo, qui est sponsus eius, placere ualeat.

 Et audiui uocem magnam de throno dicentem: Ecce tabernaculum Dei cum hominibus, et habitabit cum eis; et ipsi populus eius erunt, et ipse Dominus cum eis erit eorum Deus. Scimus per ciuitatem Hierusalem et tabernaculum Domini Ecclesiam sepe esse designatam. Ciuitas ergo in hoc loco et tabernaculum Ecclesia uocatur; eo quod in illa habitet Deus, sicut ipse dicit per prophetam: Inhabitabo in illis, et inambulabo, et ero illorum Deus, et ipsi erunt mihi populus .

 Et absterget Deus omnem lacrymam ab oculis eorum. Anime omnium hominum immortales create sunt, sicut Dominus dicit in Euangelio: Nolite  timere eos, qui occidunt corpus, animam autem non possunt occidere . Quamuis enim moriantur peccato, aut ea morte quam primam et secundam diximus; tamen non ita moriuntur, ut penitus non sint: sed earum male esse mors uocatur. Duo quoque tempora iis constituit Deus, presentis uite, quod cito finitur: et future, quod finiri non potest; unumque fletui et merori, alterum gaudio atque letitie deputauit. 575 uerbi gratia, si quis uellet in hoc tempore, quod breuissimum est, pro peccatis suis flere et lugere, et affligendo semetipsum carnalia desideria exstinguere; in alio tempore quod istud sequitur, quodque infinitum est, gauderet et exsultaret in eternum: si quis autem hoc elegerit, ut in presenti tempore gaudeat, et  desideria carnis sue perficiat; in futuro lugebit, et tristabitur in sempiternum. De iis duobus temporibus uidetur mihi Salomonem dixisse: Tempus flendi, et tempus ridendi . Tempus flendi electorum nunc est: tempus ridendi tunc erit, quando illud implebitur, quod Dominus dicit in Euangelio: Beati qui lugent nunc, quoniam ipsi consolabuntur . Peccatoribus uero dicit: ue uobis qui ridetis nunc, quia plorabitis et flebitis ! Absterget ergo Deus omnem lacrymam ab oculis sanctorum; quia post resurrectionem nichil triste sanctis accidere poterit, unde lacryme oriri possint.

 Et mors ultra non erit. Primus homo immortalis factus est: peccando autem et immortalitatem amisit, et mortem mundo intulit. Post resurrectionem autem mors non erit; quia et ipse princeps mortis diabolus cum omnibus satellitibus suis in infernum perpetuo reclusus tenebitur, et immortalitas quam primus homo peccando amisit, iustis reddetur: et possibilitas peccandi, que mortem mundo intulit, ab eis auferetur. Neque luctus. Cum superius dicat quod absterget Deus omnem lacrymam ab oculis sanctorum, quid necesse fuit in hoc loco luctum ponere? Sed inter effusionem lacrymarum et luctum aliqua distantia est; nam tristitia sepe lacrymas educit, [a 1Kb] sepe gaudium, sepe desiderium, sepe letitia; luctus uero semper ex magno merore nascitur; luctus  namque est fletus dierum multorum. Lugebat Paulus eos, qui peccauerunt, et non egerunt penitentiam. Et Salomon loquitur dicens: Luctus mortui septem diebus, luctus autem fatui omnibus diebus uite eius . Ecclesia nunc in luctu est, eo quod per deceptiones demonum quotidie maximam partem ex suis amittat: in illa autem uita luctus non erit, quia per deceptiones demonum nullum ex suis amittere poterit. Neque clamor. In Genesi scriptum est quod dixerit Deus ad Abraham: Clamor Sodomorum et Gomorrhe uenit ad me . Esaias uero propheta quid sit clamor Sodomorum, exponit, cum loquitur de Isrel: Peccatum suum quasi Sodoma predicauerunt, nec absconderunt . Predicatio igitur peccati clamor uocatur. Possumus etiam  clamorem aliter intelligere; Psalmista namque dicit: Ad Dominum cum tribularer, clamaui, et exaudiuit me  Et Moyses in angustia positus clamabat ad Dominum. Ubi ergo neque peccatum, quod predicetur, neque tribulatio erit ulla, clamor ullus necessarius non erit. Neque dolor erit. Est dolor corporis, est et mentis. Istique dolores ita sunt connexi, ut unus sine altero esse non possit; dolor quippe corporis affligit mentem; similiter et dolor mentis corpus excruciat. In illa igitur uita dolor non erit, ubi neque corpori, neque anime ulla aduersitas accidere poterit. Que prima abierunt. Prima ista abierunt, quia cum seculo transierunt; electi enim qui presentem uitam, sicut superius iam diximus, in doloribus et afflictionibus deputauerunt, post finem presentis  uite gaudium sempiternum inuenerunt.

 Et dixit qui sedebat in throno: Ecce noua facio omnia. De innouatione creaturarum superius aliqua diximus. Et dixit mihi: Scribe quia hec uerba fidelissima sunt, et uera. Sed et hoc superius dictum est. Et dixit mihi: Ego sum Alpha et Omega. Quid sit Alpha et Omega subdendo manifestat, cum dicit: Initium et finis. Ego sitienti dabo de fonte aque uiue gratis. Per fontem aque uiue sepe Scriptura sancta designatur, sicut Dominus dicit in Euangelio: Qui credit in me, sicut Scriptura dicit, flumina de uentre eius fluent aque uiue . Sed ut ordinem seruemus, per  fontem aque uiue gloriam celestis patrie debemus intelligere: qui fons ab ipso Domino procedens, mentes omnium iustorum sua inenarrabili dulcedine satiare non desistit. uerum quomodo gloria ista gratis iustis datur, pro cuius acceptione multa aduersa perferunt, multas lacrymas fundunt, innumeras preces offerunt, multas eleemosynas largiuntur: et ceteris bonis operibus semetipsos exercent? Sed gratis uitam eternam percipiunt; quia pretium uite eterne, quod sunt bona opera, ab ipso accipiunt, qui dixit: Sine me nichil potestis facere . Ipse quippe [a 1Kb] dat pretium, ipse et pro pretio uitam eternam largitur.

. Qui uicerit, possidebit hec, et ero illi Deus, et ipse erit mihi filius. Qui uicerit diabolum,  omniaque uitia superans, in bonis operibus perseuerauerit, possidebit hec, id est, ea que superius dicta sunt; uidelicet ut bibat ipse de fonte uite eterne, quod est gloria perpetua.

Timidis autem, et incredulis, et exsecratis, et homicidis, et fornicatoribus, et ueneficis, et idololatris, [b 1Kb] et omnibus mendacibus: pars illorum erit in stagnum ignis ardentis sulphure, quod est mors secunda. Cum timor ualde necessarius sit hominibus, cur timorem inter octo uitia ualde pessima primum posuit? Sed sunt timores boni, sunt et mali. Est timor ualde optimus, de quo dicit Psalmista: Timor Domini sanctus, permanens in seculum seculi ; est et timor mortis ualde necessarius, timorque ignis eterni: timor etiam bonorum hominum, quando amantur ab  iis, a quibus timentur: sunt et alii timores, qui aliquando iuuant, aliquando nocent; sicut est timor malorum hominum, timor iudicum, timor dominorum: sunt alii timores ualde pessimi, de quibus hic dictum esse reor; sunt namque nonnulli, qui timore penarum sepe in fletibus compunguntur: sed quia timent asperitatem uie illius, que ducit ad uitam, uitia deserere, rigoremque uite bone apprehendere trepidant: sunt etiam multi, quibus dedit Deus scientiam legum temporalium, qui in iudiciis positi, dum uident quosdam a potentioribus iniuste opprimi, plus timentes iras hominum, quam iram Dei, eos quos per doctrinam quam acceperunt, iuuare poterat, et a periculo liberare, tacendo in damnum magnum sinunt deuenire: sunt alii qui non solum non eos iuuant,  sed propter timorem hominum sententiam damnationis in eos proferunt: est et timor quem auaritia parit, aliique timores ualde inutiles, de quibus longum est dicere.

Incredulos autem non eos tantummodo uocat, qui non credunt, sicut sunt Iudei atque pagani; sed et eos, qui non credunt resurrectionem. Sunt etiam alii multi qui christiani uocantur, qui non credunt 576 Dei iustitie; pro eo enim quod uitia diligunt, et desideria carnis sue perficere uolunt, non credunt comminationes diuinarum Scripturarum, ut putent se pro  iis esse damnandos; nam libidinosi dicunt nullo modo pro usu concumbendi quemquam esse periturum: sed et ebriosi dicunt nullo modo se pro nimia uini potatione esse puniendos: similiter et auari, luxuriosi, atque superbi defendunt uitia sua.

Exsecratos autem eos esse puto, qui exsecrantur mandata diuinarum Scripturarum, correctionesque hominum bonorum. Possumus et per exsecratos eos intelligere, qui in tantum sunt inuerecundi, ut non pudeat eos quedam exsecrabilia in conspectu omnium perpetrare: qui non solum a iustis, uerum etiam a quibusdam iniustis sepe exsecrantur.

Homicidas autem uocat non solum interfectores quorumdam hominum, sed et eos qui odium portant in cordibus suis, sicut iste Ioannes loquitur dicens:  Omnis qui odit fratrem suum, homicida est .

Sequitur fornicatio. Fornicationum genera multa sunt; quibuscumque enim modis, excepta legitima uxore, desiderium libidinis expletur, fornicatio uocatur. De fornicationis malo Paulus apostolus loquitur dicens: Qui autem fornicatur, in corpus suum peccat . In corpus suum peccat; quia integritatem eius uiolat atque corrumpit; cum humores eius innoxios ui extrahit, atque effundit. Est et fornicatio cogitationis, de qua Dominus loquitur dicens: Qui uiderit mulierem ad concupiscendum eam, iam mechatus est eam in corde suo . Propheta quoque Hierusalem fornicatricem uocauit, eo quod Deum derelinquens idola coluerit . Similiter et nos suggestionibus demonum obtemperando, cum nosmetipsos eis subiicimus, fornicatores non inconuenienter uocamur.

uenefici autem sunt, qui corpora hominum ueneno inficiunt, ut eos exstinguant. Sunt et alii multo deteriores uenefici, ii uidelicet, qui seminant inter fratres discordias; illi enim corpora interficiunt, isti animas: et multo deterior est mors anime, quam corporis.

Idololatre uero sunt non solum ii, qui idola colunt; sed et omnes auari, hoc demonstrante apostolo Paulo, qui auaritiam idolorum seruitutem uocat .

Sed ualde terribile est, quod sequitur: Et omnibus mendacibus; deinde subiungit: Pars illorum erit in  stagno ignis ardentis sulphure, quod est mors secunda; et Psalmista dicit ad Dominum: Perdes omnes qui loquuntur mendacium ; et in alio loco: Omnis homo mendax . Si igitur omnis homo mendax, et si perdet Deus omnes qui loquuntur mendacium, et si omnes mendaces partem habebunt in perditione cum ceteris impiis, de quibus hactenus locuti sumus; quis saluus esse poterit? Scimus namque nullum hominem hanc uitam posse transire, ut aliquando non mentiatur; nisi fuerit infans, qui fari non potest. Sed non de omnibus  mendaciis hoc dictum esse intelligere debemus, sicut nec illud de omnibus peccatoribus, quod in psalmo trigesimo sexto canitur: Quia peccatores peribunt : et in psalmo centesimo quadragesimo quarto: Custodit Dominus omnes diligentes se, et omnes peccatores disperdet . Si peccatores peribunt, et omnes peccatores disperdet, et omnes sumus peccatores secundum dictum istius Ioannis: Si dixerimus quia peccatum non habemus, nos ipsos seducimus, et ueritas in nobis non est ; ergo omnes peribimus. Sed non hoc de omnibus peccatoribus dictum esse intelligere debemus, sed de illis tantummodo qui in grauibus peccatis semetipsos precipitantes, nolunt agere penitentiam de iniquitatibus suis. Similiter et hic non de omnibus mendacibus  dictum esse intelligere debemus; sunt enim mendacia que inter leuia peccata deputantur, a quibus nullum puto hominem ex toto posse abstinere: sunt et grauia, que mergunt hominem in damnationem mortis.

Sed quia his temporibus multi sunt qui sine aliqua reuerentia Dei omnipotentis pene assidue mentiuntur, placuit nobis ut de hoc uitio aliqua dicamus. uerum prius de leuibus mendaciis dicamus, postea de grauioribus. Sepe estimatione mentimur, estimantes nos uidere, quod non uidemus: aut audire, quod non audimus: aut scire, quod non scimus. Sepe namque cum a longe quosdam prospicimus; fallit nos aspectus noster, et dicimus esse, qui non sunt. Sepe etiam et obscuris temporibus cum procul lapides aut arbusta  conspicimus, ipsa obscuritate fallimur, et dicimus homines esse, aut bestias. Sepe obliuione fallimur, cum obliuiscimur que fecimus et uidimus, aut locuti fuimus, et dicimus nos fecisse quod non fecimus, aut non fecisse quod fecimus; aut audisse quod non audiuimus, aut non audisse quod audiuimus; aut uidisse quod non uidimus, aut non uidisse quod uidimus; aut dixisse, quod non diximus, aut non dixisse, quod diximus. Sepe et cum audimus, quod desideramus, dicimus uerum esse, quod audimus; et sepe contingit quod falsum sit: et cum audiuimus, quod nolumus, dicimus falsum esse; quamuis uerum sit. Sepe etiam ioco mentimur, ut risum audientibus excitemus. Sepe uero ex nimia credulitate mentimur; nam cum audiuimus quosdam homines, quos ueraces existimamus, aliqua  narrantes uerisimilia, credentes quod audimus. cum ea aliis referimus, dicimus uera esse, quamuis sint falsa; et frequenter cum iuramento affirmamus.

Sunt et multi, qui gesta Patrum que in diuinis Scripturis aut legerunt, aut audierunt, ex parte obliuiscentes; cum ea aliis narrare ceperint, aut quedam mendacia intermiscent, aut ex multis narrationibus unam facere conantur: et sicut qui stannum auro uel argento admiscet, inutilem materiam facit; ita et isti cum ex multis narrationibus unam facere satagunt, mentiendo inutilem reddunt; melius est enim silere, quam gesta sanctorum mendaciter proferre.  Sunt etiam multi diuinis litteris eruditi, qui Iudeis ultra quam oportet credentes, quasdam eorum fabulas uanissimas suscipiunt, et suis traditionibus interserunt. Scimus enim quoniam Iudei omnia que de Christo in ueteri Testamento inueniuntur, in prauos sensus peruertere nituntur; ut gloriam nominis Christi apud quoscumque possunt, exstinguant: et non solum prophetias de Christo euertunt, sed et in ceteris locis multas uanissimas [a 1Kb] et absurdissimas fabulas interponunt. Miror ergo cur inimicis Christi, omnisque religionis nostre creditur; aut ab eis aliqua suscipiuntur, nisi tantummodo ea que ab antiquis Patribus probata esse 577 dignoscuntur. Ipsi quippe patrem habent diabolum, qui in ueritate non stetit, quia mendax est ipse, et pater eius; et  quoscumque diabolus possidet, mendaces facit .

Sepe et timore mentimur; nam cum timemus, ne a potentioribus alique molestie nobis ingerantur, aliquando mendacia excogitamus, per que liberemur. Sed et uiatores quedam mendacia inuenire solent, ut a latronibus liberentur. Similiter et serui, et pueri aliqua mendacia interpolare solent, ne uapulent. Sunt etiam multi, qui in extraneis locis positi, egestatis aut alicuius necessitatis causa mentiuntur; ut uictum, aut aliqua corporis necessaria sibi acquirant. Sepe et nos amore atque ira mentimur, laudantes eos quos diligimus ultra modum, et uituperantes eos quibus irati sumus, plus quam oportet: sed ista grauiora mihi uidentur, quam superiora.  Sunt alia mendacia superioribus similia, que longum est prosequi; in talia namque mendacia non solum iniusti, sed et iusti sepe dilabuntur. Et propter hoc uidetur mihi Psalmistam dixisse: Omnis homo mendax .

Est et aliud genus mendacii, quod absque culpa uideretur, nisi Scriptura diceret, quia omne mendacium a malo est: ex quo aliqua in diuinis Scripturis inuenientur . [b 1Kb] In Genesi namque scriptum est quod preceperit Pharao obstetricibus Hebreorum, ut masculos interficerent, et feminas reseruarent : sed ille timentes Deum, conseruabant mares. Pro qua re, cum a Pharaone increparentur, dixerunt quod omnes Hebree mulieres obstetricandi haberent scientiam, illisque nescientibus,  parerent. Nonne melius fuit mentiendo pueros reseruare, quam uera dicendo tot homicidia perpetrare? In Iosue quoque scriptum est quod miserit duos exploratores ad explorandam Iericho . At illi ingressi sunt domum cuiusdam meretricis nomine Rahab, que abscondit eos in interioribus domus sue, uenientibusque persecutoribus eorum dixit quod cum porta clauderetur, in tenebris aufugissent. Atque pro hoc mendacio a persecutoribus eos liberans, ipsa cum tota cognatione sua a mortis periculo liberata est. Et pro hoc facto a beato Paulo apostolo in epistola ad Hebreos laudatur;  ait enim: Fide Rahab meretrix non periit cum ceteris incredulis, exipiens exploratores cum pace . In Regum etiam uolumine scriptum est quod Dauid fugiens Absalon filium suum, miserit Hierusalem duos exploratores ad explorandos actus eiusdem filii sui . Quod cum audisset Absalon, misit qui eos caperet: at illi fugientes, ingressi sunt domum cuiusdam uiri, cuius uxor abscondit eos in puteo, quem habebat in uestibulo, posito desuper operimento. uenientibus uero persecutoribus eorum, eosque requirentibus, illa respondit: Transierunt gustata paululum aqua . uerum igitur dicendo eos potuisset perdere, quos mentiendo seruauit. Talium itaque mendaciorum macule a caritate ex qua procedunt,  delentur; quia caritas operit multitudinem peccatorum .

Nunc de grauioribus mendaciis dicamus; sunt namque infidelitatis mendacia, sunt et blasphemie, sunt et alia que ex odio procedunt, alia que inuidia generat, alia que auaritia, alia que uana gloria; habent nichilominus cetera uitia mendacia sibi conuenientia. Infideles quippe Iudei atque ethnici habent plurima mendacia; nam excepto quod Christum negant uenisse in carne, habent multos errores, quibus decepti pereunt. Sunt et mendacia blasphemiarum, quibus iidem Iudei atque pagani, nec non et heretici Deum et Ecclesiam eius, omniaque diuina mysteria multis modis blasphemant. Sunt etiam mendacia, que ex odio procedunt; nam nonnulli pro  eo quod odium in cordibus contra proximos gestant, falsa crimina eis innectunt: et quos non possunt gladio interficere, falsis criminationibus in damnum magnum, sepe etiam et in mortem precipitant. Sunt et alia mendacia, que parit inuidia; inuidiosi quippe cum uident aliquos aut dignitatibus seculi, aut sapientia, aut aliquibus artibus prepollere, eos despicere et subsannare non cessant, seque ipsos illis preferre; ut ipsi clariores apud eos qui eorum mendaciis credunt, uideantur, quam illi quos despiciunt. Sunt et derisionis mendacia, que proprie ad inuidos pertinent; derident namque semper inuidi facta meliorum, et quibus cequari non possunt, eorum actus suis mendaciis obnubilare querunt. Sunt enim multi, qui eos quos odio habent, aut quibus inuident,  fingentes se esse amicos, suis callidis suasionibus ad quedam flagitia perpetranda pertrahunt: quos cum in aliquod scelus ueluti in foueam precipitauerint, contra eos uersi atrocius quam ceteri persequuntur; et qui uidebantur amici, quod fuerint pessimi inimici comprobantur. Habet et auaritia mendacia sua. Quam multi quippe sunt, qui propter aliorum substantiam tollendam multas fallacias et diuersas machinationes componunt; ut aliis auferant unde auaritie sue baratro, quod insatiabile est, aliquantulum satisfaciant! Sunt etiam multi, qui pro premiorum acceptionibus falsi testes contra proximos  suos efficiuntur, et eos mentiendo, aut in seruitium precipitant, aut hereditatem siue substantiam auferunt, [a 1Kb] sepe uero et mortem inferunt.

Sunt alia mendacia, que gignunt uanam gloriam; sunt enim multi uane glorie amatores, qui ut magni et egregii ab hominibus habeantur, dicunt se magna quedam fecisse, que non fecerunt, aut posse quod non possunt, aut possidere quod non possident, aut sapere quod non sapiunt; ut ad celsitudinem, ad quam conscendere nequeunt, sua mendacia eos eleuent. Et quia hoc uitium apud quosdam pro nichilo habetur, etiam in monasteriis scimus quosdam hoc uitio esse maculatos. Multi quippe sunt, qui postquam seculum reliquisse uidentur, ut magnos et inclytos se apud simplices quosque, et eos  qui in monasteriis educati fuerunt, constituant; dicunt se possessores fuisse magnarum diuitiarum, iactant se fuisse preliatores, uenatores, et multa alia de se mentiuntur; ut magni apud eos, quos suis mendaciis decipere possunt, habeantur. Ad te ergo loquor, qui talis es: Ecce qui in seculo positus uix simplicem cibum, qui tibi tuisque omnibus sufficeret, per totum annum elaborare poteras, in monasterio positus, possessor thesaurorum, prediorum magnarumque diuitiarum efficeris: et qui uix unam uulpeculam capere poteras, monachus effectus, uenator potentissimus factus es: et qui quosdam ex infimis uicinis tuis formidabas, in monasterio positus, preliatorem fortissimum te fecisti. Ecce hoc non fuit seculum reliquisse, sed acquisisse. Dicis te hominem  interfecisse, 578 et homicidii reatum super te imposuisti. Lingua mendax fecit, quod manus non preualuit. Et uis ut probem quod te mentiendo reum homicidii feceris? Saul, sicut in libro Regum legimus , timore Philistinorum manu propria semetipsum interfecit; uenit quidam homo ad sanctum Dauid, et dixit quod ipse Saulem, qui eum persequebatur, interfecisset: sed ille spiritu prophetie mentitum esse eum intelligens, ueluti homicidam punire iussit, reatumque homicidii super illum imponens, dixit: Sanguis tuus super caput tuum; os enim tuum locutum est aduersum te, dicens: Ego interfeci christum Domini . Scimus autem diuites seculi ad conuersionem uenientes, grauiter peccare, si se de diuitiis ac potentia sua iactare ceperint:  et si ille reus est, qui uerum dicit, quanto magis tu, qui pene per omnia mentiris!

Sunt etiam alii, qui prope indesinenter mentiuntur, et uix aliquid loqui possunt sine mendacii admixtione. Qui ad omnia semper que audiunt, quedam mendacia confingunt: et dicunt se uidisse, que non uiderunt; et audisse, que non audierunt; et fecisse, que non fecerunt. Cumque a ueracibus deprehensi fuerint, dicunt non posse quemquam bene uera loqui, qui non possit bene mentiri. O stulte, quam uana est assertio tua! Ecce Christus multa bene et ueraciter locutus est, qui numquam potuit  mentiri, cuius uestigia te sequi magis oportuisset, in quantum uirtus suppeteret. Similiter apostoli, et ceteri predicatores multa docuerunt et scripserunt sine permixtione mendacii. Et Scriptura dicit quia omne mendacium a malo est : si mendacium malum est, quomodo malum bene potest proferri? O infelix, [a 1Kb] quam uicina est tibi ira Dei omnipotentis, quem assidue sine causa offendere non trepidas! Nam cetera uitia quamquam Domino contraria sint, uidentur tamen aliquid corpori conferre. Auaritia quippe quamuis sit per omnia Deo odibilis, uidetur tamen aliquid corpori conferre; quia diuitias congregat, ex quibus desideria eius expleat. Similiter et libido uidetur aliquid corpori conferre; quia in perfectione eius uoluptas carnis exstinguitur.  Et ebrietas quamuis Deum offendat, gule desideria perficit. Similiter et cetera uitia ad carnis desideria perficienda assumuntur. Sunt etiam quedam mendacia, que corpori aliquid uidentur adiicere, sicut sunt auaritie, de quibus superius diximus. Tu autem nichil corpori acquiris, et Deum sine intermissione offendere non metuis. Ecce mendacium tuum leue esset, si tarde accidisset: uerum ex iugi continuatione grauissimum atque importabile efficitur. Nam sicut lutum leuius est, quam plumbum; sed ex multiplicatione sua grauius et periculosius fit, ita ut in eo sepe pecora demergantur: sic et quedam leuia peccata ex congerie sua grauiora quibusdam, que grauia existimantur, efficiuntur. Et scito quia sicut ipse dixit: Deus ueritas est ; nichil plus contrarium potest esse ueritati, quam mendacium.

Horum ergo pars erit in stagno ignis ardentis sulphure, quod est mors secunda. Quid sit mors secunda, in hoc loco manifeste demonstrat. A supradictis igitur uitiis ne in mortem secundam incidamus, misericordia Redemptoris nostri nos liberare dignetur, qui cum Patre et Spiritu sancto uiuit et regnat in secula seculorum, amen.



DE uISIONE SEPTIMA.

Septima uisio ad quam, Domino donante, peruenimus, tota ad illud tempus quod post resurrectionem futurum est , pertinet. Et ordo poscebat, ut generali resurrectione descripta, gloriam  sanctorum, quam post resurrectionem sine fine possidebunt, describeret; que sub figura ciuitatis Hierusalem in hac uisione describitur.

 Et uenit unus de septem angelis, qui habebant phialas, et locutus est mecum dicens: ueni, et ostendam tibi sponsam uxorem Agni. Superius in quinta uisione Ioannes dicit septem angelos habentes septem phialas sibi fuisse demonstratos, et in sequentibus unum ex illis ciuitatem diaboli damnationemque eius sub specie mulieris meretricis sibi ostendisse: similiter et hic unum ex iisdem septem angelis  dicit sibi ciuitatem Dei sub figura Hierusalem demonstrasse. Eamdem ergo significationem habent singuli isti, quam illi septem; significant namque predicatores, qui fuerunt, et erunt usque in finem: Ioannes uero typum tenet ceterorum fidelium. Angelus igitur Ioanni se demonstraturum ciuitatem Dei repromittit; quia predicatores sancti ceteris fidelibus quanta sit beatitudo iustorum, in quantum possunt, student demonstrare, ut eos ad uitam eternam percipiendam accendant. Quam etiam sponsam uxorem Agni uocat. Quod sponsa Agni Ecclesia iure uocetur, Ioannes Baptista demonstrat dicens: Qui habet sponsam, sponsus est . Quod autem et uxor dicatur, Scriptura demonstrat dicens: Propter hoc relinquet homo patrem et matrem suam,  et adherebit uxori sue, et erunt duo in carne una . Quasi ergo Patrem suum Filius Dei dereliquit, cum de illa celesti beatitudine ad terras descendens, hominem assumpsit, quem pro sponsa sua, que est Ecclesia, daret: matrem dereliquit, quia affectum matris abiiciens, corpus quod ex ea assumpsit, pro Ecclesia sua tradidit; quam sibi ita uniuit, ut ipse sit caput, et ipsa corpus.

 Et sustulit me in montem magnum et altum. Mons iste Christus est. De hoc monte Propheta loquitur dicens: Et erit in nouissimis diebus preparatus mons domus Domini super uerticem montium . Montes super quorum uerticem mons domus Domini preparatus esse dicitur, Patres ueteris Testamenti designant. [b 1Kb] Super horum ergo  uerticem mons domus Domini preparatus esse dicitur; quia et ab ipsis predictus est, et in carne ueniens, eos mira altitudine est transgressus. Super hunc igitur montem domus Domini, id est Ecclesia, edificata est; quia super Christum fundata est, sicut Paulus apostolus loquitur dicens: Fundamentum enim aliud nemo potest ponere, preter id quod positum est, quod est Christus iehsu .

 Et ostendit mihi ciuitatem sanctam Hierusalem descendentem de celo a Deo, habentem claritatem Dei. Notandum quia Ezechielis ultima uisio cum hac Ioannis uisione concordat in aliquibus locis; ideo placuit ut de illa huic operi pauca inseramus. Dicit namque  montem sibi fuisse 579 demonstratum, super quem erat ciuitas,  et in ea templum: uerum ciuitatem tantummodo commemorans, de templi structura multa est locutus. Eamdem ergo significationem habet illic templum, quam et hic ciuitas; significant enim Ecclesiam: sed per templum illud presentis temporis Ecclesia, per ciuitatem autem Hierusalem Ecclesia quidem, sed qualis post finem mundi futura est, designatur. Sed dicit aliquis: Quomodo descriptio ista Hierusalem, id est, Ecclesie ad futurum tempus pertinet, cum presentis temporis eius forma in hac uideatur uisione describi? Ad quod nos respondemus  quia Ecclesia, quamdiu in hac uita consistit, agnosci perfecte non potest, sed quasi sub quodam uelamine absconsa tenetur; cum ignoretur quis sit reprobus, aut quis electus, aut ad quem finem actus suos unusquisque perducat: in illa autem uita eius forma omnibus patebit, tunc enim liquido omnibus apparebit, quis fuerit murus, qui porte, qui fundamenta, qui lapides structure, qui lapides pretiosi. Sed querendum nobis est quomodo de celo descendere dicatur, cum ad celestem habitationem quotidie conscendat, in qua sine fine permansura creditur. Sanctorum actus atque merita quamdiu mente pertractamus, semper augentur in cordibus nostris; et quanto plus ea consideramus, tanto amplius eorum magnificentia nobis eleuatur: at cum oculos  mentis nostre ad magnitudinem Dei omnipotentis considerandam attollimus, magnitudo sanctorum magnitudini Dei comparata, ualde nobis humiliatur. Ascendunt igitur nobis sancti, cum eorum actus et merita consideramus: descendunt uero, cum ad considerandam Dei omnipotentiam oculos mentis nostre attollimus. Dicitur quoque claritatem Dei habuisse. Habebat profecto claritatem Dei, non suam. Sepe etenim sol in aqua fulgens, suam claritatem aque largitur; ita ut aqua oculos intuentium reuerberet, sicuti et sol: quemadmodum igitur aqua claritatem solis habet, sed non a se ipsa, sed a sole: ita et sancti habent claritatem Dei, sed non a se ipsis; sed a Deo, a quo illuminantur.

Lumen eius simile lapidi pretioso, [a 1Kb] tamquam lapidis  iaspidis, simile crystallo. Ecce tres lapides posuit, quorum lumini lumen Ecclesie assimilauit: unum sine nomine, duos uero nominatim exprimens. Possumus itaque per lapidem pretiosum Patrem, per iaspidem Filium, per crystallum Spiritum sanctum intelligere. Primus sine nomine est; quia Pater a se ipso est: secundus et tertius nominatim exprimuntur; quia Filius a Patre est, Spiritus uero sanctus ab utroque procedit. Possumus etiam per lapidem pretiosum spem, per iaspidem fidem, per crystallum uero caritatem intelligere. Sed potest aliquis dicere quia in illa uita necessarie non erunt fides et spes. Quod enim uidet quis, quid sperat ? Ad quod respondemus quia sicut uestis, que ex aliqua materia tingitur, post tinctionem materia abiecta colorem  pulcherrimum in se retinet; ita et in illa uita fide, spe, humilitate, abstinentia, ceterisque uirtutibus absque caritate finem accipientibus, splendor quem ex operatione illarum sancti acquisierunt, in eis sine fine permanebit.

 Et habebat murum magnum et altum. Iste est murus, de quo dicit propheta: Urbs fortitudinis nostre Sion, Saluator ponetur in ea murus, et antemurale . Per hunc igitur murum Christus cum omnibus membris suis designatur; ita ut per illum fundamentum, per reliquam uero structuram eius membra figurentur. Habentem portas duodecim.  In Ezechiele  scriptum est quod templum, quod ei demonstratum est, tres portas habuerit, orientalem uidelicet, australem, et aquilonarem. Precipitque Deus ut porta orientalis clausa semper maneret, Principe tantummodo per eam intrante et exeunte. Per portam orientalem beata et gloriosa uirgo Maria figuratur, que clausa ante ingressum Principis, id est, Christi, semper exstitit: et post egressum eius clausa in euum permansit. Porta autem australis uetus Testamentum, porta uero aquilonaris nouum designat. Hi uero qui ab australi parte uenire dicuntur, Iudeos: qui autem ab aquilonari, gentes designant. Iudei itaque qui cognitionem Dei habebant, et quibus Lex data fuerat a parte solis, id est, ab australi parte, in qua sol amplius  feruet; non inconuenienter ad Ecclesiam uenire dicuntur. Per portam australem ingrediebantur, quia cognoscentes in ueteri Testamento multipliciter Christum esse prophetatum, diuersisque modis prefiguratum, eos ad fidem Christi suscipiendam sue scripture pertrahebant. Gentiles uero idololatriam deserentes, illique abrenuntiantes, qui dixit: Sedebo in monte Testamenti in lateribus aquilonis: ascendam super altitudinem nubium, similis ero Altissimo ; non incongrue ab aquilonari parte uenire dicuntur. Per portam aquilonarem ingrediebantur; quia doctrinam Euangelii audientes, uirtutes etiam que per Christum et ministros eius facte sunt admirantes, ad fidem Christi suscipiendam currebant. Preceptum est etiam, ut per iter quo quisque  intrauerat, non regrederetur, sed e regione eius egrederetur; uidelicet ut qui ingrediebatur per portam meridianam, egrederetur per portam septentrionalem: et qui ingrediebatur per portam septentrionalem, egrederetur per portam meridianam. Iudei quos intelligentia ueteris Testamenti ad fidem Christi suscipiendam perducebat, non debebant reuerti ea parte, qua uenerant, scilicet ut obseruationes legales carnaliter implerent: sed egredi potius per portam aquilonarem, ad Euangelii uidelicet doctrinam meditandam et perscrutandam se transferre; ut discerent spiritaliter implere, quod antea carnaliter facere satagebant. Gentiles uero qui per portam aquilonarem ingrediebantur, id est, qui per doctrinam Euangelii filii Ecclesie efficiebantur, non debebant  reuerti ea parte, qua uenerant; uidelicet ut ad errores philosophorum perscrutandos regrederentur: sed potius post susceptionem fidei atque doctrine euangelice ad portam meridianam, id est, ad doctrinam ueteris Testamenti perscrutandam se transferre; ut cum inuenirent in eo Christum multis modis esse predictum, roboraretur in eis fides Christi. Per portas autem duodecim, quas Hierusalem habere dicitur, duodecim apostoli, eorumque doctrina designatur.

[b 1Kb] Et in portis angelos uidi duodecim. Angeli duodecim ceteros predicatores, 580 uidelicet apostolorum  sequaces, designant. Qui in portis fuisse dicuntur; quia fidem apostolorum inconcussam tenetes, eorumque doctrinam sequentes, quoscumque potuerunt, ad fidem Christi trahere studuerunt. Et nomina scripta duodecim tribuum filiorum Isrel. Per nomina duodecim tribuum patres ueteris Testamenti possumus accipere, qui a fide sancte Trinitatis non deuiauerunt: possumus etiam et per eadem nomina uetus Testamentum intelligere. Nomina duodecim tribuum in portis scripta erant; quia doctrina apostolorum ceterorumque predicatorum plena est exemplis ueteris Testamenti.

 Ab oriente porte tres, et ab aquilone porte tres, et ab austro porte tres: et ab occasu porte tres. Quatuor plagas mundi posuit, ut indicet pene  omnes gentes, que inter quatuor plagas mundi continentur, ad Ecclesiam conuenisse. Contra unamquamque uero plagam ternas portas se uidisse dixit, id est, simul duodecim; ut indicet nullum intra Ecclesiam ingredi posse, nisi per confessionem sancte Trinitatis. Et quia doctrina apostolorum nichil est aliud nisi Euangelium, et ipsum Euangelium in quatuor libros diuiditur, et uniuscuiusque libri doctrina in fide sancte Trinitatis consistit; recte hec ciuitas quatuor latera habere dicitur, et per singula, ternas portas: que simul iuncte, fiunt duodecim.

 Et murus ciuitatis habens fundamenta duodecim, et in ipsis scripta duodecim nomina apostolorum et Agni. Quid significent duodecim fundamenta, ipse exposuit, cum subiunxit quod in eis scripta essent  nomina duodecim apostolorum et Agni. Reprehensus sum a quodam, cur Petrum fundamentum Ecclesie dixerim; in eo loco ubi Dominus dicit: Tu es Petrus, et super hanc petram edificabo Ecclesiam meam . Si Petrus fundamentum est Ecclesie, sicut et ceteri apostoli, quemadmodum presens lectio aperte demonstrat; ergo super ipsum edificata est, sicut et super ceteros: si uero super Petrum Ecclesia edificata non est, ergo nec super ceteros; [a 1Kb] falsa est ergo huius Ioannis prescus assertio, quia dicit duodecim apostolos duodecim fundamenta esse Ecclesie. Nec repellit nos a nostro intellectu illud, quod Apostolus dicit: Fundamentum enim aliud nemo potest ponere preter id, quod positum est, quod est Christus iehsu . Non enim  aliud fundamentum est Petrus, et aliud Christus iehsu; quia Petrus membrum est Christi Iesu, sicut ipse dixit discipulis suis: uos in me, et ego in uobis . Christus namque fundamentum est omnium apostolorum suorum, similiter et ipsi fundamenta sunt eorum, qui per eos crediderunt. Unum est igitur fundamentum, id est Christus, a quo continentur omnia fundamenta, super quem etiam tota compages Ecclesie constructa est. De hoc fundamento Paulus loquitur dicens: Si quis autem edificat supra fundamentum hoc, aurum, argentum, lapides  pretiosos, ligna, fenum, stipulam; uniuscuiusque opus quale sit, ignis probabit . Sex hic posuit species, tres speciosas, et tres uiles. Sepe per aurum sapientia designatur. Aurum supra fundamentum Christi edificat, qui sapientiam qua uitia conterat, et uirtutes nutriat, in corde suo recondit, imitans Psalmistam, qui dixit: In corde meo abscondi eloquia tua, ut non peccem tibi . Per argentum uero sermo predicationis exprimitur: de quo idem Psalmista dicit: Eloquia Domini eloquia casta, argentum igne examinatum . Argentum supra fundamentum Christi edificat, qui bonum quod didicit, alios docet; ut eos ad bona opera agenda pertrahat: per lapides autem pretiosos bona opera designantur. Lapides pretiosos supra fundamentum  Christi edificat, qui bonum quod docet, operibus implet. Sunt quidam qui uerba exhortationis, quibus ceteros perfecte instruant, non habent: sed cum se per bona opera exercent, lapides pretiosos super fundamentum Christi edificant. Similiter et qui parua sciunt, et ea alios docent, argentum utique super Christum edificant; si tamen operibus implent ea, que docent. Multi enim intellectum quem acceperunt, alios docendo, super Christum edificant: sed per mala opera destruunt in se, quod edificauerunt. Per ligna uero, fenum, atque stipulam, peccata minima designantur. Sed alius intellectus est, qui nos ab hoc sensu excludit; non enim super Christum peccata, sed uirtutum opera edificantur. Et quando peccamus, ab edificatione que fit  super Christum, recedimus: et quanto grauius peccamus, tanto longius separamur. Sed cum per penitentiam ad bona opera agenda recurrimus, ad edificationem, que fit super Christum, reuertimur. Possumus ergo per ligna terrena opera intelligere, dum quis terreno operi insistit, ut habeat unde uiuat; ne forte necessitate compulsus, furari cogatur. Nam Apostolus precipit, ut cum silentio operantes, unusquisque suum panem manducet; [b 1Kb] et iterum: Qui non uult operari, inquit, non manducet . Per fenum uero amorem terrenum possumus accipere, cum quis pro affectu carnis uxorem, filios, fratresque diligit. Sed et hoc ipsum Apostolus precipit, ut uiri uxores, uxores uiros, filii parentes, parentes filios suos diligant . Per stipulam  autem, eos ipsos possumus intelligere, qui pro eo quod eos libido exagitat, et se continere non possunt, uxores accipiunt. Sed et hoc Apostolus precipit dicens: Propter fornicationem autem unusquisque suam uxorem habeat, et unaqueque suum uirum habeat . Et quia tales conuersationes sine crebris offensionibus esse non possunt, dicit per ignem tales esse saluandos, id est, per ignem purgatorium. Et hoc fiet, si a grauibus peccatis se abstinuerint, et per eleemosynarum largitionem hoc promeruerint, ut post mortem per ignem purgatorium saluari possint.  Sicut enim aurum quod ex aliis permixtionibus sordidum efficitur, per ignem purgatur: ita et isti a sordibus quas ex mundanis actibus contraxerunt, per ignem mundantur, ut digni fiant electorum numero sociari.

 Et qui loquebatur mecum, habebat arundinem auream, ut metiretur ciuitatem, et portas eius, et murum. Angelus qui loquebatur cum Ioanne, in hoc loco Christum significat, qui modo regit omnes gentes in uirga ferrea, sicut superius iam dictum est: in futuro autem ciuitatem Dei, que ex omnibus gentibus constabit, arundine aurea metietur. Diximus superius per uirgam ferream disciplinam Euangelii esse designatam: ferrum uero graue est et durissimum. De duritia autem 581 uirge ferree dicit Dominus  in Euangelio: Arcta et angusta uia est, que ducit ad uitam . Sed hanc duritiam amor Dei, et spes celestis patrie suauem et leuem facit, sicut ipse iterum dicit: Iugum enim meum suaue est, et onus meum leue . uirga itaque ferrea in arundinem leuem, suauem, atque auream commutabitur; quia sancti pro angustiis, quas pro Christo pertulerunt, suauitatem et gloriam perpetuam recipient. Metietur uero ciuitatem et portas eius, et murum; quando secundum qualitatem operum unicuique mercedem restituet. Sed querendum nobis est, cum ciuitatem mensus fuisse dicatur, cur portas et murum adiunxerit, cum ciuitatis nomine hec omnia comprehendantur. uerum sicut preterita et futura docent, per portas apostoli, per ciuitatem  apostolici uiri, per muros uero cetera multitudo fidelium designatur. Sed hec sequentia plenius manifestant.

 Sequitur: Et ciuitas in quadro posita est, et longitudo eius tanta est, quanta et latitudo. Per quadraturam ciuitatis [a 1Kb] perfectio sanctorum designatur; quadratum quippe lapidem in quamcumque partem uerteris, rectus stabit. Et si quadratum lapidem, aut aliud quid quod quadrari potest, diligenter inspexeris, perfectionem Ecclesie in eo esse depictam deprehendere poteris; habet namque sex facies, octo cornua, crepidines duodecim. Sex facies perfectionem demonstrant bonorum operum; quia senarius numerus perfectus est. Habet octo cornua, ex quibus quatuor celum, quatuor terram  respiciunt. Quatuor igitur cornua designant Euangelia, que duplicantur; quia dilectionem Dei et proximi specialiter commendant. Quatuor celum respiciunt, ut indicent Deum super omnia esse diligendum: quatuor terram respiciunt, ut indicent proximos tamquam nosmetipsos esse diligendos. Duodecim uero crepidines fidem demonstrant duodecim apostolorum. A singulis autem cornibus tres crepidines prodeunt, ut indicent a doctrina Christi, que est Euangelium, que etiam in quatuor libros diuiditur, fidem sancte Trinitatis in apostolos transisse,  ut per illos ad omnes gentes migraret. Hoc totum de quadrato lapide ideo diximus, ut demonstraremus per quadraturam ciuitatis perfectionem Ecclesie esse designatam. Et quia hec ciuitas quadraturam equalem habet, longitudo eius tanta esse dicitur, quanta et latitudo; per longitudinem namque eterna gloria, per latitudinem autem caritas designatur. Longitudo igitur huius ciuitatis tanta est, quanta et latitudo; quia quantum unusquisque fidelis in hac uita positus maior fuerit in caritate, tanto maiorem gloriam in celesti beatitudine possidebit: et quanto minor fuerit caritas, tanto minor erit et gloria.

Et mensus est ciuitatem per stadia duodecim millia: longitudo et latitudo et altitudo eius equalia sunt. Eamdem significationem habent stadia duodecim,  quam et porte duodecim habent; significant namque apostolos. Sed superius longitudinem et latitudinem hanc ciuitatem equalem habere dicitur: hic uero dicitur quod longitudo, latitudo et altitudo eius equalia sunt. Possumus ergo in hoc loco per tria hec que posuit, fidem, spem, et caritatem intelligere; ita ut per longitudinem fidem, per latitudinem caritatem, per altitudinem uero spem intelligamus. Sed quomodo equalia esse possunt, cum Apostolus dicat: Nunc autem manent fides, spes, caritas, tria hec: maior autem horum est caritas ? Nam quamuis caritas maior sit omnibus uirtutibus, eo quod ipsa manet in eternum; secundum tamen quemdam modum iis tribus uirtutibus equalitas ascribi potest. Dicit quippe Apostolus quia fides per  caritatem operatur, et fides sine operibus mortua est . Si mortua est, ille cui mortua est, nichil est: et si fides per caritatem operatur, et illi mortua est, qui caritatis opera non habet, ergo fides tanta est, quanta sunt et opera caritatis. Similiter spes tanta est, quanta fides et caritas; quia quanta sunt opera fidei, que est caritas, tanta est et spes glorie: in quantum namque unusquisque fidelis per caritatis opera se dilatare preualuerit, in tantum sibi gloriam patrie celestis accrescere non dubitet.

 Et mensus est muros eius per circuitum centum quadraginta quatuor cubitorum mensura hominis, que est angeli. Hoc si superiora attendamus, secundum litteram stare non potest; superius namque  dicit quia mensus est ciuitatem per stadia duodecim; hic autem muros ciuitatis centum quadraginta quatuor cubitorum dicit esse mensuratos; multo enim [b 1Kb] maius est spatium stadiorum duodecim, quam spatium centum quadraginta quatuor cubitorum; ideoque per maius spatium eos, qui maioris meriti sunt, intelligere possumus. Diximus superius per duodecim stadia duodecim apostolos esse designatos: martyres ergo et confessores, et ceteri perfecti uiri, qui apostolorum doctrinam per omnia sunt secuti, et eorum actus imitati, in eorum  ambitu metientur; quia eamdem gloriam possidebunt, quam et illi. Per muros uero, qui ex minoribus lapidibus fiunt, cetera multitudo fidelium designatur: qui minorem ambitum tenebunt, quam illi de quibus superius diximus; quia qui minoris erunt meriti, minora percipient et premia. Quorum mensura in duodenario numero consistit; quia fidem apostolicam intemeratam seruauerunt; duodecies namque duodecim fiunt centum quadraginta quatuor. Quod autem dicit ciuitatem [a 1Kb] et muros mensura hominis, que est angeli, fuisse mensuratos, demonstrat angelum in similitudinem hominis sibi apparuisse. Possumus hoc aliter intelligere. Mensuram hominis dicit esse mensuram angeli, et ea mensura ciuitatem et muros dicit esse mensuratos;  quia sancti uiri equalitatem habebunt cum angelis, et eorum mensura mensurabuntur; quia eamdem gloriam possidebunt, quam et illi, sicut Dominus dicit in Euangelio: In resurrectione neque nubent, neque uxores ducent; sed erunt sicut angeli Dei in celo .

 Et erat structura muri eius ex lapide iaspide; ipsa uero ciuitas auro mundo similis uitro mundo. Sed et hic aliquam distantiam inter muros et ciuitatem fecit. Muros dixit ex lapide iaspide esse constructos, ipsam uero ciuitatem auro mundo et uitro mundo dixit esse similem; per uiriditatem namque iaspidis fides designatur: per iaspidem ergo 582 simplices quique et imperfecti uiri non inconuenienter designantur; qui fide saluantur, sicut dicit  propheta: Iustus autem in fide sua uiuet . Sancti autem et perfecti uiri, qui per ciuitatem designantur, auro mundo non inconuenienter assimilantur; eo quod et sapientia fuerint repleti, que per aurum sepe figuratur, et diuersis tribulationibus probati, sicut aurum quod per ignem purgatur. Per uitrum uero mundum, quod clarius est omnibus metallis, angeli designantur, quos nulla macula peccati umquam sordidare potuit.

 Fundamenta muri ciuitatis omni lapide pretioso ornata. Superius diximus per duodecim fundamenta duodecim apostolos esse designatos: per lapides autem pretiosos omnes iusti designantur. Duodecim ergo fundamenta duodecim lapidibus ornabuntur; quia in illa beatitudine apostoli et ceteri  predicatores pro ornamento habebunt eos, qui per eos crediderunt, quoniam pro illis omnibus mercedem recipient.

Fundamentum primum iaspis. [b 1Kb] Iaspis uiridis ac pressi coloris est: significat autem fideles seculares, qui a uitiis abstinentes, quamuis eorum uiriditas, id est fides, ex mundi actibus aliquantulum obfuscetur; eleemosynis tamen et ceteris misericordie operibus peccata sua redimere non cessant. Nec abs re est quod tales in primo loco ponantur: apostoli namque,  sicut sepe iam inculcatum est, timentes iis qui ex gentibus primo crediderant, austeriora Domini precepta committere; ne forte duritia preceptorum territi, non auderent ad suscipiendam Christi fidem accedere, scripserunt eis: Placuit Spiritui sancto et nobis nichil imponere uobis oneris, nisi ut abstineatis uos tantummodo a fornicatione, et ab escis que idolis immolantur, et a suffocato, et sanguine . Et in alio loco Petrus conuersationem gentium narrans, dicit Iudeis: Et qui nouit corda Deus, testimonium perhibuit, dans illis Spiritum sanctum sicut et nobis, fide purificans corda eorum . [c 1Kb] Quicumque ergo istos imitantur, in figura lapidis iaspidis continentur.

Secundus sapphirus. Sapphirus cerulei coloris  est, sicut hyacinthus: sed guttas habet intermixtas eiusdem coloris, sed nigrioris. uidentur etiam mihi per hunc lapidem seculares quidam uiri designari, celestia quidem desiderantes, sed in seculi actibus adhuc occupati, ex qua occupatione quasdam maculas contrahere uidentur. Qui pro eo quod omnibus curis celestia anteponunt, celi habere colorem dicuntur: qui in secundo numero ideo ponuntur; quia Deum super omnia, et proximos sicut seipsos student diligere.

Tertius chalcedonius. Chalcedonius rubeum habet colorem, sed tamen obscurum, nisi cauando attenuetur: ipsa uero concauitas pulcherrimum colorem et gratissimum ei confert. Significat autem et iste seculares quosdam uiros, qui quante sanctitatis  ante persecutionis tempus fuerint, homines latuit: sed a persecutoribus suis diuersis tribulationibus attenuati, quantus splendor sanctitatis in eis latuerit, cunctis patuit: qui non inconuenienter in tertio loco ponuntur; eo quod in confessione sancte Trinitatis perdurantes, ad martyrii palmam peruenire meruerint.

Quartus smaragdus. Eximie pulchritudinis atque uiriditatis est, in tantum ut ea que circa se sunt, sua uiriditate inficiat. Significat autem predicatores sanctos, qui et fide uirides, et uirtutibus preclari, splendorem sue fidei predicando circumquaque sparserunt: qui ideo in quarto loco ponuntur, eo quod doctrinam Euangelii, que in quatuor libros diuiditur, per multa loca disseminauerunt.

  Quintus sardonix. Sardonix candidus est, in rubeum colorem parumper declinans: significat autem simplices quosque et innocentes uiros, qui propter uite puritatem per lapidem candidum designantur. Qui pro eo quod uigilando, ieiunando, abstinendo, ac diuersis modis corpora sua affligendo, martyria sibi imponunt, quasi colorem rubeum habere uidentur: qui non inconuenienter in quinto loco ponuntur; per quinarium enim numerum sepe quinque  sensus corporis [a 1Kb] designantur. Beatus quoque Gregorius dicit, quia per quinque corporis sensus exteriorum scientia designatur: et quia isti exteriorum scientiam quam perceperunt, aliis impertire studuerunt, recte in edificio ciuitatis sancte quintum locum obtinent.

Sextus sardius. Sardius fului coloris est, qui pro eo quod in rubicundum colorem aliquantulum declinare uidetur, parumper obscuratur. Per fuluum itaque colorem, qui aureo colori appropinquat, tribulationes quas sancti ab hostibus pertulerunt, designantur: rubeus uero color martyrium designat. Per sardium igitur sancti et perfecti uiri designantur, qui post experientiam omnium uirtutum, post diuersas persecutiones, post immania tormenta que  ab inimicis pertulerunt, ad martyrii palmam peruenire meruerunt: qui non incongrue in senario numero, qui perfectus est, ponuntur; quia et uirtutibus perfecti exstiterunt, et ipsam perfectionem martyrio ornauerunt.

Septimus chrysolithus. Chrysolithus totus aureus est, et sepe per aurum sapientia designatur. Per chrysolithum ergo sapientes in Ecclesia uiri designantur, qui propter fulgorem sapientie aurei apud homines recte dici possunt: qui congruenter in septimo loco ponuntur; eo quod septem donis Spiritus sancti repleti, multos uerbis et exemplis ab iniquitate auerterint.

Octauus beryllus. Beryllus eximie claritatis est, ceruleum colorem habens admixtum; significat  autem pure uite homines, et a seculi actibus per omnia alienos: qui ne claritatem uite sue aliquo modo macularent, etiam a consortio ceterorum hominum sequestrari uoluerunt: quorum claritas in ceruleum colorem uertebatur; quia celo semper intenti, angelicam uitam inter homines duxisse comprobantur: qui non inconuenienter in octauo loco ponuntur; [b 1Kb] bis namque quaterni fiunt octo. Quaternarium itaque numerum isti impleuerunt; quia Euangelii preceptum secuti sunt, quod dicit: uade, uende omnia que habes, et da pauperibus, et habebis thesaurum in celo, et ueni, sequere me . Quaternarium numerum duplicauerunt; quia ad 583 idem perfectionis culmen multos alios secum conscendere suaserunt.

 Nonus topazius. Topazius erei aureique coloris esse dicitur, iubar suum circumquaque spargens. Sepe per aurum probati uiri, qui igne tribulationis probantur, designantur: ipseque tribulationes diuerse sunt; aliquando namque sancti uiri diuersis tentationibus quas a demonibus patiuntur, probantur: aliquando per tribulationes, que eis a malis hominibus ingeruntur; aliquando per afflictiones, quas ipsi sibi ingerunt: aliquando flagellis Dei etiam  probantur; et per actiue uite exercitia. uidentur itaque mihi per lapidem topazium ii designari, [c 1Kb] qui prius per actiue uite opera probantur; et postea transeunt ad contemplatiuam. Ille enim competenti gradu ad contemplatiuam uitam conscendit, qui prius per actiue uite exercitia probatus fuerit; nam qui subito ad contemplatiue uite celsitudinem sine exercitiis actiue uite transit, facile labitur. Quod autem hic lapis radios suos circumquaque spargere dicitur, significat illos uiros, qui per eum designantur, et ad actiue uite opera predicando multos pertraxisse, et ad contemplatiue uite celsitudinem multos etiam secum duxisse: qui non incongrue in nono loco ponuntur; ter enim terni fiunt nouem. Sancti ergo uiri qui propter amorem  sancte Trinitatis in actiue uite bonis operibus prius affligentes semetipsos, suis exhortationibus quoscumque potuerunt, ad suam imitationem pertraxerunt; et iterum ad contemplandam eiusdem sancte Trinitatis diuinitatem conscendentes, multos secum perduxerunt, non inconuenienter in nono loco ponuntur; eo quod talentum quod a Domino perceperunt, non solum duplicauerunt, sed et triplicauerunt.

Decimus chrysoprasus. Chrysoprasus lapis uiridis aureique coloris esse perhibetur: qui pro eo quod in decimo loco ponitur, possumus per eum quosdam doctores Ecclesie intelligere, qui et uerbis in corporibus positi multos docuerunt, et multo plures suis scriptis erudierunt [d 1Kb] et erudiunt quotidie, ut  fuerunt Hieronymus, Augustinus, Gregorius et multi alii; qui etiam et lumina Ecclesie recte dici possunt: qui per uiridem et aureum colorem designantur; eo quod uiriditate fidei fuerint firmi, et sapientia, ut aurum fulgidi. Per denarium uero numerum uetus Testamentum, propter decem uidelicet precepta Legis, possumus intelligere. Et quia uetus Testamentum sine doctrina noui Testamenti nullus intelligere potest, eo quod spiritalis intelligentia in ueteri Testamento nichil sit aliud, quam nouum Testamentum; non inconuenienter in decimo loco ponuntur, eo quod scientiam ueteris Testamenti ac noui plenissimam habuerint. Possumus et denarium numerum aliter intelligere; denarius quippe numerus diuidit et ordinat, et perficit omnes numeros:  ita et isti diuiserunt quodammodo Scripturas, cum eas exponendo per sententias et libros partiti sunt: ordinauerunt eas, cum earum obscuritates aperuerunt; et que inordinata uidebantur, quam rectum ordinem habuerint, manifestauerunt: per fecerunt autem, cum ea que deesse uidebantur, suppleuerunt.

Undecimus hyacinthus. Hyacinthus cuius species hyacinthino colori nomen imposuit, pretiosissimus  est, celi sereni colorem habens, sicut sapphirus: sed ille maculas habet, istius pulchritudo nullis maculis deturpatur. Significat autem sanctos uiros ab omnibus sordibus peccatorum alienos, terram corporibus, celum mentibus semper inhabitantes; de qualibus fuit Apostolus, qui dicebat: Nostra autem conuersatio in celis est . Qui non inconuenienter in undecimo loco ponuntur; per decem namque scientia diuinarum Scripturarum, sicut superius diximus, iam designatur: unus uero qui decem sequitur, ut undecim fiant, ad unius Dei contemplationem pertinet. Isti ergo sancti [a 1Kb] decimum numerum compleuerunt; quia scientia diuinarum Scripturarum repleti, multos suis predicationibus ad uitam eternam perduxerunt: unum numerum  compleuerunt; quia in contemplatione Dei omnipotentis assidui fuerunt: nec instantia predicationis a contemplatione, nec assidua contemplatio a predicatione eos retraxit; similitudinem gestantes angelorum, qui et angelicum officium semper implent, et a contemplatione Dei omnipotentis numquam alieni existunt. De talibus uidetur mihi propheta dixisse: Labia sacerdotis custodiunt scientiam, et legem requirunt ex ore eius; quia angelus Domini exercituum est . De talibus fuit Ioannes Baptista, de quo Dominus dicebat: Hic est de quo scriptum est: Ecce ego mitto angelum meum ante faciem tuam qui preparabit uiam tuam ante te .

Duodecimus amethystus. Sepe per duodenarium  numerum apostoli designantur: amethystus uero purpureus est; et scimus quia purpura ornamentum est regale. Per amethystum igitur apostoli, eorumque similes designantur, qui ornamentum fuerunt Dei; quia eum per uniuersum mundum predicauerunt. Ornamentum Dei fuit Petrus, de quo scriptum est quod clarificauerit Deum morte sua : similiter et ceteri apostoli ornamentum Dei fuerunt; quia eum predicando, miracula faciendo, pro nomine eius moriendo, clarificauerunt.

 Et duodecim porte duodecim margarite per singulas: et singule porte erant ex singulis margaritis. Hoc secundum litteram stare non potest. Si singule porte erant ex singulis margaritis, quomodo per unamquamque duodecim margarite fuisse  dicuntur. Sed spiritaliter intelligendum est, duodecim namque margarite sunt, ex quibus singule porte esse dicuntur, id est, centum quadraginta quatuor, per quas apostolorum successores doctores Ecclesie designantur, qui fidem doctrinamque apostolorum sunt secuti, et actus imitati: qui propter uite munditiam et sanctitatem precipuam per candorem margaritarum significantur. Et platee ciuitatis aurum mundum, tamquam uitrum perlucidum. Superius per aurum mundum et uitrum mundum perfectos uiros et sanctos angelos diximus significatos:  sed hic per plateam ciuitatis mentes fidelium: per aurum uero mundum, et uitrum perlucidum munditia mentium hominum designatur, atque angelorum; quia sicut ad mentes angelorum nulla umquam uana 584 cogitatio accedere potuit, que eos macularet; ita et sanctis post resurrectionem nulla umquam inutilis cogitatio adueniet, que eorum mentes commaculet.

 Et templum non uidi in ea; Dominus enim omnipotens templum illius est, et Agnus. Per templum, in quo hostie et sacrificia offerebantur, presens Ecclesia designatur, in qua non carnalia, sed spiritalia sacrificia quotidie Deo offeruntur. Nam sicut illic secundum qualitatem peccatorum exercebatur ritus sacrificiorum; ita et in Ecclesia secundum  modum culparum debent esse sacrificia penitentie, sacrificia orationum, fletuum, cordis compunctionum. De talibus sacrificiis Propheta loquitur dicens: Sacrificium Deo spiritus contribulatus ; et iterum: Tunc acceptabis sacrificium iustitie . Si est sacrificium iustitie, [b 1Kb] est et patientie, est et abstinentie, est et humilitatis ceterarumque uirtutum. Hec sunt sacrificia, que odorem suauissimum prebent Domino, non carnes pecudum, que in altari cremabantur. Ioannes ergo templum in sancta ciuitate se non uidisse dixit; quia hec omnia que diximus, in illa beatitudine necessaria non erunt: Absterget enim Deus omnem lacrymam ab oculis sanctorum, et mors ultra non erit, neque luctus, neque clamor, neque dolor erit ultra, que prima abierunt  . Dominus uero templum illius erit et Agnus; quia in illo erunt sancti, et in illo habitabunt, sicut ipse dixit discipulis suis: Sicut ego in Patre, et uos in me, et ego in uobis .

 Et ciuitas non eget sole, neque luna, ut luceant in ea; nam claritas Dei illuminabit eam, et lucerna eius est Agnus. Per solem nouum Testamentum, per lunam uetus designatur. Absque istis duobus luminaribus Ecclesia per uiam rectitudinis in tenebris huius seculi sine crebris offensionibus incedere non potest: in illa autem beatitudine, ubi nulle tenebre erunt, nulla offensio, nichil incorrectum quod corrigi possit, lux noui ac ueteris Testamenti necessaria non erit; illius enim lumine sancti sine fine perfruentur, qui auctor est lucis, qui illuminat  omnem hominem uenientem in hunc mundum .

 Et ambulabunt gentes per lumen eius, et reges terre afferent gloriam suam et honorem in illam. Per gentes omnes electi designantur. Sed quomodo ambulabunt? Ambulabunt mente, non corpore: non mutando locum, sed considerando omnipotentiam, diuinitatem atque maiestatem. Per lumen Ecclesie ambulabunt; quia ut hoc iter perficere possint, illo lumine illuminabuntur, quod cuncte Ecclesie omnipotens Deus daturus est:  per reges autem terre apostoli et ceteri predicatores designantur: gloriam uero et honorem predicatorum eos uocat, qui per eos crediderunt, sicut apostolus Paulus dicit discipulis suis; nam gloria nostra uos estis in Domino . Afferent ergo gloriam suam et honorem in illam; cum eos qui per eos crediderunt, Domino representabunt.

 Et porte eius non claudentur per diem; nox enim non erit illic. Superius per duodecim portas, que ex duodecim margaritis fuisse dicuntur, apostolos fuisse diximus designatos: sed hic ubi sine numero ponuntur, aliam significationem habent; significant namque corda fidelium, fideles namque in hac uita positi noctem patiuntur, id est, demones et impios homines. Portas autem in  nocte claudunt, cum contra omnia tentamenta demonum aditus mentium suarum obstruunt, eaque a se repellunt. Claudunt etiam portas in nocte, cum contra malitiam prauorum hominum corda sua muniunt; ut non audiant linguam detrahentem, non reddant malum pro malo, uel maledictum pro maledicto, ut secundum prophetam: Excutiant manus suas ab omni munere, et obturent aures suas, ne audiant sanguinem; et claudant oculos suos, ne uideant malum . Porro in illa beatitudine, ubi nullus demon, nullus reprobus esse poterit, qui mala suadeat, qui per noctem designantur, portarum, id est, mensium obseruatio necessaria non erit; nam et secundum litteram erit ibi dies perpetuus, nulla nocte succedente.

 . Et afferent gloriam gentium, et honorem in illam. Superius reges terre, id est, predicatores sanctos, gloriam suam in ciuitatem sanctam detulisse dicit: per quam gloriam gentes, que per eos crediderunt, diximus fuisse designatas. Si ergo gloria predicatorum gentes sunt, gloria gentium que est? Nisi forte secundum Salomonem hoc dictum intelligamus, qui dicit: Gloria senum filii filiorum: et gloria filiorum [a 1Kb] patres eorum . Gloria namque senum, id est, apostolorum, filii sunt filiorum, id est, gentes que per ipsos, et per filios, id est, discipulos eorum crediderunt: gloria uero filiorum erunt patres eorum; quia gaudebunt gentes, eo quod tanti meriti tanteque excellentie patres habeant, cum eorum glorie participes esse  meruerint. Quod autem dicit afferent, possumus ad angelos referre; qui in die iudicii sanctos Dei ad percipienda premia repromissa deducent, sicut Dominus dicit in Euangelio: Mittet Filius hominis angelos suos, et congregabunt electos eius a quatuor uentis celi, et a summitate celorum .

 Nec intrabit in eam aliquid coinquinatum, et faciens abominationem et mendacium, nisi qui scripti sunt in libro uite Agni. Inquinatos uocat eos, qui se diuersis sceleribus inquinauerunt: abominationem autem faciunt, qui malum operantur; nichil  enim abominatur Deus, nisi malitiam, sicut in libro Sapientie scriptum est: Misereris omnium, Domine, et nichil eorum odisti, que fecisti . Queri autem potest cur mendacium fieri dicatur. Quod autem facimus, iam non est mendacium, quia quod factum est, non potest non esse factum, ut sit mendacium. Sed factum pro locutione posuit; peccatum quippe mendacii loquendo facimus, non operando. Possumus etiam per mendacium omne peccatum intelligere; scimus enim quia Deus ueritas est, peccatum uero deceptio est animarum. Quidquid ergo contrarium est ueritati, atque ad deceptionem animarum pertinet, quamuis uideatur uerum, mendacium recte dici potest. In illa itaque sancta ciuitate non intrabit aliquid coinquinatum,  et faciens 585 abominationem et mendacium; quia in die iudicii exibunt angeli, et separabunt malos de medio iustorum, et mittent eos in caminum ignis ardentis . Nam et illis qui oleum caritatis in uasis suis non habuerint, claudetur ianua regni celestis; diceturque illis a Domino: Amen dico uobis, nescio uos .




CAPUT XXII.---

 Et ostendit mihi fluuium aque uite, splendidum tamquam crystallum, procedentem de sede Dei et Agni, in medio platee eius. Ezechieli in ultima uisione torrens demonstratus est, qui de templo exibat, et decurrebat in mare, de quo ita loquitur: Et duxit me, inquit, angelus mille cubitos, et transduxit me per aquam usque ad talos. Et duxit me mille cubitos, et transduxit me per aquam  usque ad genua. Et duxit me mille cubitos, et transduxit me per aquam usque ad renes. Et duxit me mille cubitos, torrentemque non potui transuadere; quia intumuerant aque torrentis, qui transuadari non potest . Per torrentem Scripturam diuinam intelligere debemus, que de templo, id est, de Ecclesia egreditur, ab ore scilicet predicatorum: angelus uero Dominum significat: propheta autem typum tenet eorum qui diuinas Scripturas ad hoc discere uolunt, ut ipsi in eis proficiant, et alios per earum scientiam instruant: millenarius uero numerus perfectionem alicuius rei sepe demonstrat. Et prima transductio ad historie intelligentiam, secunda ad moralem, tertia pertinet ad spiritalem.

 [b 1Kb] Angelus igitur prophetam mille cubitos ducit, cum Dominus alicui fideli suo desiderium largitur intelligendi Scripturas: transducit eum usque ad talos, cum ei historie intellectum tribuit; quisquis enim moralem et spiritalem intelligentiam in diuinis Scripturis inuestigare desiderat, necesse est ut historie intelligentiam prius possideat: secundo angelus prophetam mille cubitos ducit, cum Dominus fidelem suum ad moralem intelligentiam percipiendam accendit: per aquam usque ad genua eum transducit, cum moralis scientie sensus ei manifestat.  [a 1Kb] Tertio angelus prophetam mille cubitos ducit, cum Dominus post moralem intelligentiam fidelem suum ad spiritualis intelligentie sensus enucleandos per desiderium euehit. Per aquam usque ad renes eum transducit, cum spiritualis scientie sensus ei aperit. Quarto prophetam angelus mille cubitos ducit, cum post intelligentiam Scripturarum fidelem suum Dominus ad contemplanda diuina et celestia sacramenta eleuat. Torrentemque non potuit transuadare; quia profunditatem diuinorum celestiumque mysteriorum nullus, sicut est, perscrutari potest: Ex parte enim cognoscimus, et ex parte prophetamus, sicut dicit Apostolus: Cum autem uenerit quod perfectum est, euacuabitur quod ex parte est ; et iterum:  uidemus nunc per speculum in enigmate, tunc autem facie ad faciem . Hunc torrentem idem Paulus transmeare se non posse considerans dicebat: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit, aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia: ipsi gloria in secula seculorum, amen . Et propheta Esaias: Oculus non uidit, Deus, absque te, que preparasti exspectantibus te . Ecce angelus prophetam usque ad locum prefinitum duxit, et non cum transduxit; quia omnipotens Deus suos sanctos usque ad contemplanda secreta et arcana mysteria  sue diuinitatis perducit: sed nequaquam eos transducit; quia fragilitas humana perfecte non potest comprehendere illa inscrutabilia et diuina mysteria. Et sicut qui regios cibos odoratus est, et eorum dulcedinem pregustauit; amplius eos desiderat, quam ille qui nec eos uidit, nec odoratus est, nec qualis esset eorum dulcedo gustando sensit: ita et sancti, qui per contemplationis gratiam dulcedinem patrie celestis sepe degustant, multo amplius in eius amore quotidie exardescunt, quam illi qui propter dulcedinem seculi dulcedinem non sentiunt uite eterne.

Dicit idem propheta in sequentibus uidisse se ligna in utraque ripa torrentis, quorum fructus erant in cibum, et folia ad medicinam. Due ripe  duo Testamenta significant: inter has duas ripas magnus torrens Scripturarum, qui a sanctis Patribus editus est, decurrit: per ligna uero doctores Ecclesie designantur, qui in utrisque ripis, id est, in doctrina ueteris ac noui Testamenti plantati esse dicuntur; unde aquas uere scientie trahentes, et fructus gignunt, et folia: per fructus namque opera bona, per folia autem uerba predicationis designantur. Fructus in cibum, et folia ad medicinam proficiunt; quia unusquisque doctor languenti anime medicinam uerborum salutiferam tunc ministrat, cum eam prius exemplis bonorum operum pauerit.

 Ecce Ezechiel torrentem de templo exiisse se uidisse dixit: Ioannes autem non torrentem, sed fluuium a sede Dei et Agni procedentem sibi ostensum fuisse dicit . Torrens ex nimio ardore solis solet siccari, fluuius uero nullo ardore exsiccatur: non inconuenienter ergo per torrentem diuina Scriptura exprimitur, que ueniente sole, id est, Domino ad iudicium, siccabitur; quia post resurrectionem diuina Scriptura necessaria non erit. Porro per fluuium, qui nullo ardore solis exsiccatur, gloria sanctorum perpetua intelligitur: qui a sede Dei et Agni procedere dicitur; quia ab illo fluuius glorie sanctorum procedet, a quo, illis in carne positis, processit riuus omnium bonorum.

Qui fluuius splendidus tamquam crystallus esse  dicitur: uerum quia huius lapidis in hoc libro sepe fit mentio, placuit ut de natura et significatione eius pauca dicamus. Hic lapis clarior est omnibus lapidibus: nascitur autem in frigidissimis locis, a quibus frigus numquam recedit. Quia ex inferiori parte saxo aliquantulum molliori inheret, radicem in eo parumper defigens, sursumque crescens erigitur, sex angulos habens, in summitate uero acuitur; eumdem tamen ordinem sex angulorum usque ad summitatem seruans. Significat autem unumquemque perfectum uirum: lapis uero, cui inheret, Christum designat: claritas crystalli puritatem mentium 586 sanctorum: sex anguli perfectionem demonstrant operum bonorum. Ordinem sex angulorum usque ad summitatem ducit; quia sancti hoc  student, ut perfectionem bonorum operum usque ad finem uite perducant: in superioribus uero summitate acuitur; quia omnis intentio sanctorum ad illum tendit, qui unus est, et in quo etiam ipsi unum fiunt.

Fluuius ergo iste, qui gloriam sanctorum designat, splendorem crystalli habere dicitur; quia unicuique fidelium secundum qualitatem operum suorum refulget, sicut dicit Apostolus: Stella enim ab stella differt in claritate, sic et resurrectio mortuorum . Qui de sede Dei et Agni procedere dicitur; quia ab ipso procedet omnis gloria sanctorum, qui auctor est omnium bonorum: qui etiam in medio platee ciuitatis decurrere dicitur; quia corda sanctorum perpetua suauitatis dulcedine letificabit.

 Et ex utraque parte fluminis lignum uite . Ezechieli in utraque ripa torrentis plurima ligna demonstrata sunt, de quibus superius locuti sumus: hic autem uite lignum utramque partem fluminis occupasse dicit. Sed illic per multa ligna multi predicatores: hic autem per unum uite lignum unus Christus designatur, qui est uita cunctorum fidelium: per utramque uero partem fluminis possumus angelos et homines intelligere. Utramque igitur partem fluminis lignum uite obtinebit: quia et angelos et homines sanctos Christus equaliter possidebit. Afferens fructus duodecim. Fructus duodecim  apostoli sunt, omnesque qui eorum doctrinam sunt secuti: fructus duodecim lignum uite afferet; quia in illa beatitudine Christus omnem multitudinem fidelium collocabit. Per menses singulos reddens fructum suum. Menses singuli tempora sunt ab initio mundi usque ad finem eius, de quibus frequenter diximus. Per menses ergo singulos reddet fructum suum; quia omnes electos qui singulis temporibus fuerunt, et erunt usque ad finem, in illa beatitudine Patri representabit. Et folia ligni ad sanitatem gentium. Folia ligni uerba sunt Euangelii, que sanitatem multis gentibus prestiterunt. Et est sensus: Omnes gentes que per doctrinam Euangelii a languoribus animarum salue facte sunt, in celesti beatitudine constituet.

  Et omne maledictum non erit amplius. Cum dicit, omne maledictum demonstrat plurimas esse maledictiones. Maledictionem mortis primus homo incurrit, quando peccauit, et ab illo in omnes homines pertransiuit . Et de Christo Paulus dicit quod factus sit maledictum pro nobis ; quia mortem, que est maledictio primi hominis, pro nostra salute suscepit . Sed et Cain pro reatu homicidii maledictus est a Deo . Et contemptoribus Legis dicit Moyses: Maledictus qui non permanserit [a 1Kb] in sermonibus libri huius . Similiter et nos cum grauiter peccamus, ipsi nosmetipsos pessima maledictione damnamus. Omne igitur maledictum non erit amplius; quia peccatum non erit,  nec aliquid quod occasionem prebeat peccandi. Maledictio quoque primi hominis in resurrectione delebitur, cum immortalitas omnibus electis fuerit attributa. Et sedes Dei, et Agni in illa erunt . Si modo sunt sancti Dei in hac uita positi sedes Dei, quanto magis tunc, cum corruptibile hoc induerit incorruptionem, et mortale hoc induerit immortalitatem? Et serui eius seruient illi. Que est ista seruitus, qua serui Dei seruient Deo? Amando uidelicet eum, et sine fine eum laudando.

 Et uidebunt faciem eius, et nomen eius in frontibus eorum. Quanta sit gloria et suauitas que sanctis ministrabitur, mens humana comprehendere non potest, sicut dicit apostolus Paulus: Quod oculus non uidit, nec auris audiuit, nec in cor hominis ascendit,  que preparauit Deus diligentibus se . Sed omnem dnlcedinem atque suauitatem illud transcendet, quod uidebunt Deum facie ad faciem. Nomen uero Dei est Filius Dei: nomen itaque erit in frontibus sanctorum; quia ipsa claritas atque species demonstrabit eos esse filios Dei.

 Et nox ultra non erit. Dicit in alio loco Ioannes: Deus lux est, et tenebre in eo non sunt ulle . Quas ergo tenebras pati poterunt, a quibus Deus assidue uidebitur? Quod si de demonibus et impiis intelligere uoluerimus hoc dictum, nox non erit:  quia demones cum omnibus impiis in cloaca inferni in perpetuum tenebuntur reclusi. Et non egebunt lumine lucerne, neque lumine solis. Diximus superius per lumen lune ac lumen solis uetus ac nouum Testamentum esse designatum: eamdem itaque significationem habet lucerna in hoc loco, quam superius diximus lunam habuisse. De lumine autem solis ac lune, id est, ueteris ac noui Testamenti, superius aliqua diximus. Hoc igitur lumine non egebunt sancti. Quoniam Dominus Deus illuminabit illos, et regnabunt in secula seculorum. Hucusque uisio septima. Que sequuntur, ad admonitionem pertinent ipsius Ioannis ceterorumque fidelium.

 Et dixit mihi: Hec uerba fidelissima et uera sunt. Hoc bis ideo repetit ut nullus considerans  obscuritates dictionum, et ea que secundum litteram irrationabilia uidentur, incredulus existat; fuerunt enim quidam, qui non intelligentes diuina mysteria, que in hoc libro continentur, a catalogo diuinarum Scripturarum eum amputare uoluerunt. Et Dominus Deus spirituum prophetarum misit angelum suum ostendere seruis suis, que oportet fieri cito; id est, Dominus Deus qui spiritum prophetie dedit omnibus sanctis prophetis, ipse misit angelum suum, id est, ipsum qui hoc loquebatur, qui et Ioanni ostendit omnia mysteria, que in hoc libro continentur, ostendere seruis suis que oportet fieri cito. Cum hec Scriptura non tantum ad futurum tempus, sed etiam ad preteritum pertineat, cur ad demonstranda ea tantummodo, que oportebat fieri cito, a Deo se  dicit esse missum? Quia nimirum preterita facile dignoscuntur: futura autem et incognita hominibus non nisi per reuelationem Spiritus sancti, aut per angelorum ministerium intelligere possumus. Aliter quidquid ignoramus, futurum nobis est; quia futurum est ut ad cor nostrum ueniat, quod nescimus; illud uidelicet, quod Deus predestinauit ut sciremus; non enim scientia mali nobis predestinata est, sed ex originali peccato descendit.

587  Et ecce uenio uelociter. Hoc in persona loquitur Christi, significans eum ad iudicium cito esse uenturum. Beatus qui custodit uerba prophetie libri huius. Ille seruat uerba prophetie, id est, mandata Dei, qui ea operando implet, et in meditatione eorum assiduus est, implens illud Psalmographi  dictum: Sed in lege Domini uoluntas eius, et in lege eius meditabitur die ac nocte .

 Et ego Ioannes qui audiui et uidi hec, et postquam audissem et uidissem, cecidi ut adorarem ante pedes angeli, qui mihi hec ostendebat, et dixit mihi: uide ne feceris, conseruus tuus sum et fratrum tuorum prophetarum, et eorum qui seruant uerba libri huius. Deum adora. [b 1Kb] Cur angelus a Ioanne adorari noluerit, beatus Gregorius sufficienter exposuit: querendum uero nobis est, cur repetiit quod antea ei prohibitum fuerat. Sed si diligenter scripturam libri huius  inspexerimus, non in uanum esse factum intuebimur; nam cum ei demonstrasset angelus Christum in sua sede sedentem, quatuorque animalia, et uiginti quatuor seniores, nequaquam dicitur angelum adorare uoluisse. Similiter cum ei demonstrasset qualiter ab Agno septem sigilla reserata sunt, et ea que sub cantu tubarum septem angelorum gesta sunt, nec non et ea que sub effusione phialarum septem angelorum gesta fuisse leguntur, nequaquam dicitur quod angelum adorare uoluerit. Ubi uero uentum est ad eum locum, in quo ei ab angelo demonstratum est, qualiter sponsa Christi, id est Ecclesia, Christo coniuncta est, in eo uidelicet loco, ubi scriptum est: Gaudeamus et exsultemus, [a 1Kb] et demus gloriam ei; quia uenerunt nuptie Agni, et uxor eius preparauit se: et datum est ei, ut  operiat se byssino splendente candido. Byssinum enim, inquit, iustificationes sunt sanctorum; continuo angelum adorare uoluit. Simili modo et in sequentibus, cum ei demonstrata esset deiectio Antichristi, alligatio diaboli in abyssum, gloria resurrectionis, nullo modo angelum adorare uoluit; cum autem in fine huius uisionis demonstratum esset ei qualiter Ecclesia post resurrectionis gloriam Christo in eternum cum illo regnatura sociabitur, continuo angelum adorare uoluit; coniungitur namque Ecclesia quotidie Christo per fidem, ceteraque bona opera, que per byssum designantur. Coniungetur uero ei post resurrectionem multo excelsius atque nobilius, non iam per partes, sicut modo; sed tota simul in eternum cum illo mansura, et sine fine regnatura.  Igitur Ioannes bis angelum adorare uoluit; quia binas coniunctiones Ecclesie cum Christo ei demonstrauit.

 Et dixit mihi: Ne signaueris uerba prophetie libri huius; tempus enim prope est. Signata est Scriptura illis, a quibus non intelligitur. Precipitur igitur Ioanni ne signet uerba prophetie libri huius, id est, ne tacendo obscuritates eius abscondat, sed exponendo potius omnibus eam scire uolentibus manifestet; eo quod dies iudicii, qui in hoc libro diuersis modis describitur, prope sit, et necesse habeamus ut periculum, quod imminet, corde uideamus, ne sicut fur incautos occupet et perdat. Sed cur Ioannes secundum preceptum angelicum obscuritates libri huius exponendo et describendo  manifestare noluit; presertim cum propter easdem obscuritates quidam in errorem et heresim deciderint, dicentes Christum post resurrectionem per mille annorum spatium cum omnibus sanctis in mundo carnaliter esse regnaturum. uerum quod non fecit scribendo, credimus eum fecisse predicando.

 Qui nocet, noceat adhuc: et qui in sordibus est, [b 1Kb] sordescat adhuc: et sanctus sanctificetur  adhuc. Qui dicit: Qui nocet, noceat adhuc: et qui in sordibus est, sordescat adhuc; non precipiendo, sed comminando dixit. Solent quippe homines hoc genere locutionis terrere quosdam sibi subiectos, sicut magistri qui solent dicere pueris uacantibus: Nolite legere, nolite legere: illi uero intelligentes comminationem esse hoc, non prohibitionem, statim incipiunt legere. Hoc etiam modo domini seruos otio torpentes terrere solent, ut opus sibi iniunctum [c 1Kb] citius expleant.

 Ecce uenio cito, et merces mea mecum est reddere unicuique secundum opera sua. Seculi homines mercedes, quas sibi seruientibus debent reddere aut in sacculis, aut in horreis, aut in quibusdam terre locis habent: Christus autem premia seruorum  suorum secum semper habet; ab ipso enim procedit modo omnis bonitas sanctorum, ab ipso et in futurum procedet omnis gloria eorum.

 Ego sum et , primus et nouissimus, principium et finis. Beati qui lauant stolas suas, ut sit potestas illis in ligno uite, et per portas intrent in ciuitatem. Possumus per stolas in hoc loco animas nostras intelligere, et quia assidue peccamus, necesse est ut stolas, id est, animas nostras, orando, uigilando, ieiunando, eleemosynas largiendo assidue lauemus. Per lignum uite possumus sapientiam intelligere, dicente Salomone: Lignum uite est iis, qui apprehenderint eam; et qui tenuerit eam, beatus . Potestatem in ligno uite, id est, in sapientia habent sancti; quia quicumque sapientiam possidet,  potens est ad omnia uitia exstirpanda, ad tentationes demonum deuincendas, et ad omnia bona opera peragenda, sicut dicit Salomon: Melior est patiens uiro forti, et qui dominatur animo suo expugnatore urbium . Tales ergo per portas intrant in ciuitatem, per illam uidelicet portam, que dicit in Euangelio: Ego sum ostium; per me si quis introierit, saluabitur; et ingredietur, et egredietur, et pascua inueniet . Possumus hoc et ad futurum tempus referre; per lignum namque uite Christus designatur, ut sepe iam diximus. Sicut enim ex uno stipite ligni multi rami prodeunt; ita et ex uno Christo multitudo sanctorum. Quicumque ergo lauacris spiritalibus, id est, [d 1Kb] bonis operibus animas suas abluere non cessant, potestatem habebunt in ligno  uite; quia eius membra effecti per illum magna poterunt: nam sicut ex uno stipite arboris omnis uirtus ramorum procedit; ita et ex uno Christo omnis potestas sanctorum. Per portam autem 588 ciuitatis possumus accipere misericordiam et clementiam Dei. Hec est porta, que iustis aperietur, et iniustis claudetur; quia iustos intra aulam paradisi misericordia diuina recipiet: [e 1Kb] a qua misericordia  impii alieni existent. Ab hac porta fatue uirgines repellentur, que oleum caritatis in uasis suis non habebunt .

 Unde et sequitur: Foris canes, et uenefici, et impudici, et homicide, et idolis seruientes, et omnis qui amat et facit mendacium. Per canes falsos predicatores possumus intelligere, de quibus dicit apostolus Paulus: uidete canes, uidete malos operarios, uidete concisionem ; et propheta: Canes muti non ualentes latrare ; et iterum: Canes impudentissimi nescierunt saturitatem, ipsi pastores ignorauerunt intelligentiam . De ceteris uitiis, que hic continentur, superius diximus. Omnes ergo qui his uitiis fuerint sordidati, ab illa beatitudine repellentur, et eterna pena damnabuntur.

  Ego iehsu misi angelum meum testificari uobis hec in Ecclesiis. Ego sum radix et genus Dauid, stella splendida, et matutina. Dauid radix est uniuerse stirpis sue; quia sicut ex una radice multi rami oriuntur, ita et ex uno Dauid magna progenies est exorta. Cum ergo Dauid fuerit radix Christi, eo quod de stirpe eius Christus fuerit exortus; quomodo Christus radicem se dicit esse Dauid? Christus igitur et radix et filius est Dauid. Radix est Dauid; quia ab ipso Dauid est creatus, sicut et ceteri homines: filius est Dauid; quia ex eius progenie processit secundum carnem. Qui etiam stellam matutinam se uocat. Stella matutina, quam luciferum uocamus, recte Christus dicitur; quia sicut illa mane oriens  splendorem suum per uniuersum mundum spargit, ita et Christus ueniens in mundum, uniuersam mundi faciem illuminauit: qui non incongruenter lucifer uocatur; quia ueniens in mundum, lucem secum detulit, qua tenebras huius mundi exstinxit. De hoc lucifero Iob loquitur dicens: Qui producit luciferum in tempore suo . Luciferum in tempore suo Deus Pater produxit, quando Filium suum tempore constituto ad redimendum genus humanum direxit.

 [a 1Kb] Et sponsus et sponsa dicunt: ueni. Sponsus et sponsa, id est, Christus et Ecclesia omnes homines per Scripturas et per predicatores ad percipienda premia sempiterna quotidie inuitant: Et qui audit, dicat: ueni. Audiunt autem non solum  illi qui diuinas Scripturas intelligunt, sed et illi qui ea bona sciunt, per que saluari possunt. Multi sunt uero qui audiunt, id est, qui diuina mandata didicerunt: sed non ueniunt, quia ea opere implere negligunt. Qui igitur audit, necesse est ut ueniat: et qui iam cepit uenire ad Deum per uiam operum bonorum, necesse habet ut et alios secum admonendo pertrahat. Et qui sitit, ueniat; id est, qui sitit uitam eternam, ad eam per uiam bonorum operum uenire se debere cognoscat: Qui uult, accipiat aquam  uite gratis. Hoc superius  expositum est.

 Contestor omni audienti uerba prophetie libri huius: si quis apposuerit ad hec, apponat Deus super illum plagas scriptas in libro isto; et si quis diminuerit de uerbis libri prophetie huius, auferat Deus partem eius de libro uite, et de ciuitate sancta, et de his que scripta sunt in libro isto. Cum superius precipiat angelus Ioanni, dicens: Ne signaueris uerba prophetie libri huius; quid est quod idem Ioannes in hoc loco maledictione terribili damnat eos, qui ad scripturam libri huius aliqua addiderint; maxime cum in hoc libro multa inueniantur, que secundum litteram inutilia et uana esse uidebuntur; nisi eis spiritalis intelligentia adhibeatur, per que  intelligantur? uerum non de exporitoribus, sed de hereticis hoc dictum esse intelligere debemus; expositor namque nichil addit aut minuit: sed aut obscuritates historie exponendo manifestat, aut moralem, aut spiritalem intelligentiam demonstrat. Hereticos ergo maledicit, qui in Scripturis diuinis ad confirmandam heresim suam quedam falsa apponebant, et quedam detrahebant, que eorum heresi uidebantur esse contraria.

 Dicit qui testimonium perhibet istorum: Etiam uenio cito, amen. ueni, Domine [b 1Kb] Iesu. Christus dicit: uenio cito, Ioannes petit: ueni, Domine Iesu; et nos aduentum Christi multis modis postulare debemus. Postulamus namque aduentum eius in oratione Dominica, quotidie dicentes: Adueniat  regnum tuum , id est, tempus quod post resurrectionem futurum est, in quo omnes sancti cum Christo sine fine regnabunt. In peccatis iacemus; necesse habemus ut penitendo, plorando, orando, abstinendo, eleemosynas largiendo, aduentum eius deprecemur; ut ad nos misericordiam suam impendendo redeat, a quibus malis nostris irritatus discesserat. In tenebris ignorantie positi sumus; deprecandus est Dominus, ut ueniat, et lumine sapientie sue corda nostra illuminet. Ab inuisibilibus hostibus impugnamur; rogandus est Dominus, ut ueniat, et ab eis inuisibili potentia nos defendat. uisibiles hostes patimur, implorandus est Dominus; ut ueniens, patientiam et tolerantiam nobis in aduersis tribuat; ut non uincamur a malo, sed uincamus  in bono malum. Sunt alii hostes interiores, et multo deteriores, a quibus indesinenter debellamur, auaritia uidelicet, gula, libido, inuidia, ira, odium, superbia, uana gloria, tumor mentis, despectio proximorum, blasphemie, et alii multi, quos longum est ponere. Isti sunt itaque hostes pessimi, qui ex nobis prodeunt, et nobiscum morantur, et iugiter nos debellant. Habent autem et innumerabilia iacula malarum cogitationum, quibus assidue nos uulnerant. Si ergo interiores hostes deessent; [c 1Kb] exteriores hostes  nichil nobis nocere possent; isti sunt enim proditores ciuitatis nostre, et exteriores hostes nullo modo, nisi per istos, ciuitatem cordis nostri possunt capere. Rogemus igitur Dominum ut ueniat, et istos immanissimos hostes in nobis funditus [a 1Kb] exstinguat, quia nisi exstinguantur, nos salui esse non possumus.

 Gratia Domini nostri Iesu Christi sit cum omnibus uobis. Amen. Sit et 589 nobiscum gratia Domini Iesu Christi, et det nobis arma uirtutum, quibus muniti, ipso duce atque signifero, et ab interioribus hostibus, et ab exterioribus defendamur; ut uite eterne participes esse mereamur: qui cum Patre et Spiritu sancto uiuit et regnat in secula seculorum. Amen.



AUCTORIS ADMONITIO.


[b 1Kb] Quisquis nomen auctoris scire desideras, litteras expositionum in capitibus septem uisionum primas attende. Numerus quatuor uocalium que desunt, si Grecas posueris, est LXXXI. Ecce quanta potui breuitate hunc librum conscripsi. Obsecro autem te, cui dedit Deus scientiam litterarum, et in cuius manibus hic liber ad legendum deuenerit; ut non propter fetidam ac rusticissimam elocutionem sermones huius libri abiicias: sed imitare potius illum, qui gemmam in sterquilinio repertam tamdiu aqua nitida abluit, usque dum ad splendorem pristinum perueniret; ita et tu aqua sapientie tue ablue imperitie mee sordes, tuisque pulchris et  compositis uerbis sermones huius libri necessarios adorna, quatenus non iam a superbis lectoribus utilitas libri causa rusticitatis abiiciatur. Scio enim quod hec mea impolita dictatio a multis scientia litterarum tumidis despuetur atque subsannabitur. Indignabuntur etiam contra me, cur ego idiota, et nichil sciens, presumpserim super tante obscuritatis librum uolumen Expositionis cudere. Quibus respondeo quia sicut terre sterili amplius proficit aspersio stercoris, quam alicuius metalli pretiosi; ita et indoctis hominibus plus proficit diuina Scriptura mediocriter prolata, quam si philosophico aut petico  sermone proferatur: sciantque Dominum nostrum Iesum Christum sacramenta doctrine sue non primo philosophis, sed piscatoribus 590 tradidisse, ut per piscatores ueniret ad philosophos. Etenim ille qui dedit asine sensatos sermones ad corrigendam prophete insipientiam , ipse mihi indigno et omnium hominum uilissimo intelligentiam libri huius ex parte donare dignatus est. Ego autem tractans apud me illud Salomonis: Sapientia abscondita, et thesaurus inuisus, que utilitas in utrisque ? Simulque considerans graue mihi periculum imminere, si paruissimum thesaurum, quem mihi omnipotens Deus largiri dignatus est, tacendo absconderem: considerans etiam non me esse idoneum ad docenda ea que intelligebam, eo quod  nullus inueniretur, qui more discipuli, dignaretur uerba insipientie mee audire; definiui apud me, ut hanc paruam scientiam, quam mihi diuina misericordia contulit, qualicumque stylo prosequerer; ne talentum Domini mei abscondens, cum illo seruo damnarer, qui abiens fodit in terram, et abscondit pecuniam domini sui . Et quia idoneus non sum ad duplicandam pecuniam Domini mei, trado eam nummulariis; ut ipse ueniens, recipiat quod suum est cum usura. Te autem, cui loqui cepi, nummularium uoco; quia sicut nummularius pecuniam incompositam suis superscriptionibus adornat, ut apta sit ad lucra peragenda: ita et tu hanc pecuniam Domini, quam tibi committo, potens es tua sapientia, tuisque compositis uerbis adornare:  ut apta fiat ad lucra Domini nostri Iesu Christi perficienda: scitoque te mercedem optimam ab ipso esse recepturum, si hic liber, ut puto, Ecclesie Dei necessarius, per industriam tuam atque doctrinam sordes dictionum amiserit, tuisque uerbis decentibus exornatus, utilior ad edificationem legentium, siue audientium fuerit effectus. Hoc tamen non permitto, ut sensus huius libri in alios sensus permutentur; nisi forte, quod absit, aliquid in eo quod contrarium sit ueritati, inueniatur: quod funditus esse delendum decerno, uel certe in melius commutandum.



[DE PeNITENTIA.]





IN LIBRUM DE PeNITENTIA MONITUM.

 Hunc librum de Penitentia e codice Sorbonice bibliothece in quo nomen Ambrosii tamquam auctoris falso inscribitur, Gillotius primus edidit; sed ita tamen ut ei locum non tribueret, nisi post Opera omnia sancti Doctoris, et eumdem supposititium esse ualidis admodum rationibus demonstraret. Eius autem sunt hec firmamenta, nimirum quod elocutio sit affectata, et Ambrosiane prorsus dissimilis, quod eadem illa asperior sit, et quibusdam uerbis, que Africanum scriptorem referant, passim aspersa, quod Ambrosius non nisi duorum librorum de Penitentia abs se editorum mentionem faciat, quod huius Auctor nullam fecerit Nouatianorum, denique quod idem Auctor sibi uictori nomen fuisse in calce libri aperte prodat. Satis  quidem erat ultimum hoc momentum, ut hic tractatus ab Ambrosio alienus esse declararetur, sed ut cognoscatur quis ille uictor, solum non sufficit. Memoratus Gillotius cum ex Gennadio ac Tritthemio compertum haberet a uictore Cartenne in Africa episcopo librum de Penitentia fuisse compositum, non alii uictori hunc tribuendum existimauit: quam sententiam, utpote ueritatis colore haud destitutam, postmodum amplexi sunt non pauci. uerum tamen opinio ista demum euanuit, postquam sagacissimus ille ueterum codicum indagator Sirmondus hancce opellam uictori Tunonensi etiam in Africa pontifici in manuscripto B. Marie Remensis, et in alio abbatie Heriuallensis ascriptam legit, quemadmodum Labbeus testificatur. De codice quidem Heriuallensi, quem non licuit nobis uidere, nichil dicimus: at de Remensi, ad quem hunc librum emendauimus, lubentissime Sirmondi testimonium nostro prosequimur. Hec enim ibi exstat inscriptio: Incipit liber sancti uictoris de Lapsis Tonensis episcopi historiographi; nam quod Tonensis non Tunonensis ibidem scribitur, notario sine dubio imputandum est: quod uero etiam additur historiographi, illud inde est, quod chronicon ab eodem elucubratum ad posteros transmissum fuit.





DE PeNITENTIA LIBER UNUS. *



589 CAPUT PRIMUM.---


Penitentie officia et merita narraturus mihi, frater carissime, puto non uerbis esse, sed factis opus. Res enim salubris ac necessaria non tam dicenda est, quam docenda: que totum habeat insitum amaritudinis actum, fructum perfert in effectu dulcedinis; et heret faucibus, cum cordi impertit salutare remedium. Penitentia, inquam, est prioris eui damnatio, et in futuro promissa correctio: et uelut in aliam uitam ducitur usus uiuendi, dum pia mens, ea que sunt a tergo, non respicit. Hanc non ita dictis doceo, sicut gestis exerceo: et quamuis iusti persona non competat, me tamen in initio mei sermonis accuso. Habet enim iustitie partem errati cauta confessio; quia licet, ut tu doces, Dei sit punire commissa, sententiam tamen  cognitoris preuenit in humilitate exercita penitentia; scriptum est enim: Penitentibus dedit partem iustitie, et corrogauit deficientes sustinere, et destinauit illos in sortem ueritatis . Age igitur, penitens, propria scelera confitere, pande Deo tue iniquitatis arcana, denuda secreta pectoris tui, et amoue interne preuaricationis operculum. Nota sunt Deo cuncta, que in occulto fecisti; que si non dixerit lingua, non potest celare conscientia. Frustra te latenti consolatione deludis, et absconsum putas esse posse, quod sine teste commiseris. Patet Deo omne quod clausum est, et in aperto lucet quidquid nox abstruse cogitationis intenebrat. Reum te tibi officio confessionis institue, causam tuam in conspectu tuo, temetipso accusante, compone:  dicta in te sub seueritate sententiam, 590 antequam iudicis sentias iracundiam: et ut mulgeas misericordiam, exerce prior in teipso censuram. Crede mihi, totum quo suspectus es, fit illico ueniabile, cum inuenta fuerit in te huiusmodi penitudo iustitie, Scriptura dicente: Penitentibus autem dedit partem iustitie, et corrogauit deficientes sustinere, et destinauit illos in sortem ueritatis. Exspectat  ecce Dominus confessionis munus, si confitentem non inuoluit reatus: et cum sit nota diuinis sensibus hominum conscientia, mauult lingua prodere, quod non possunt occulta cordis celare. Penitentia itaque est, que uno actu diuersa officia congeminat; hinc enim publicat confitentem, inde confessum reuocat innocentem: hinc reatum nundinat, inde crimen excusat: hinc obiicit propius peccata peccanti, inde indulgentiam exigit penitenti; nec permittit Dominus puniri confessum, qui penitentem noscit reuocare damnatum. O magnificum bonitatis diuine thesaurum! o singulare clementissimi iudicis institutum! Ad hoc de reis uult confessionis exsculpere uocem, ut non inueniat, quod ultum iri debeat: et cum apud seculi iudices confessus mox dirigatur ad  penam, apud Dominum confitens statim pergit ad ueniam: nec hoc ullis elicit de confitente tormentis, cum patiens in semetipso officium uideatur exercere terroris. Lucra sunt enim pii iudicis gemitus confitentis, et gaudium cognitoris est sine questione confessio: acquiritur Domino, [a 1Kb] quod non punitur in seruo; et multum confertur auctori, si deputatus pene, uenie condonetur. Cupit enim damnum esse uindicte, quod non uult perire clementie: nec optat ulcisci, qui paratus est 591 misereri, ipso de se per prophetam dicente: Nolo mortem morientis, quam ut reuertatur, et uiuit . Quibus Sapientia concinens Salomonis: Deus, inquit, mortem non fecit, nec letatur in perditione uiuorum . Iudicis ergo nostri clementia non optat  reos perire uite, sed perire sententie: nec desiderat morientis exitium, sed festinat magis seruare confessum: Nolo, inquit, mortem morientis, sed ut reuertatur, et uiuat. Ecce uerus uite auctor, qui non uult morientis mortem, sed lamenta conuersi: et uult se semper in miseratione esse beneficum; ne iustitia teneat iudicatum.



CAPUT II.---

Damnum ergo in moriente experitur,  [a 1Kb] qui in uno perdito non letatur; quia in donatore uite necesse est ut ex morte ueniat causa tristitie, non quasi ex corporalium sensuum lege descendat, quod eum in perdito ac moriente contristat; cum in auctore incorporeo non cadat omne, quod uenit e corpore: sed cum nullam capiat ex pereuntis morte letitiam, tristitie actus in promptu est; ut sit miserantis affectio, non dolentis anxietas: [b 1Kb] et decurrens ex pietate tristitia, non de passione ulla externa perpessio. Consequens ergo est ut doleat perditum, qui gaudet inuentum: et non letetur ex mortuo, qui gratulatur ex uiuo. Hoc per parabolam Dominus in Euangelio manifestat dicens: Gratulari autem et gaudere te oportet; quoniam frater tuus mortuus fuerat, et reuixit: perierat, et inuentus est , et  iterum: Sic erit, inquit, gaudium in celo coram Patre uestro et Angelis eius super uno peccatore penitentiam agente . Unde per Esaiam prophetam Dominus prouocat penitentem, dicens: Ego sum qui deleo iniquitates tuas, et non rememorabor: tu autem noli obliuisci, et iudicemur. Dic tu prior iniquitates tuas, ut iustificeris . Quid, oro, hac sponsione iucundius? quid potest hoc inuitamento dulcius inueniri? prouocare iudicem, dicere aduersum se reum pro se, non ut puniat, sed ut absoluat: non ut animaduertat in confessum, sed ut iustificet a se ipso conuictum? Ego autem non memorabor, tu autem noli obliuisci; hoc est dicere: Non remanebit penes me memoria facti tui, si tu proprii non obliuiscaris errati: et delebitur infamia criminis tui, si  eius recordatione compulsus, non cesses meis auribus confiteri. uides ergo Deum in flagitia peccatoris intentum, si nullum penitentie existat officium: et imminentem ceruicibus rei iram iusti iudicis, cui non placuerit gemitus confitentis: illa autem in obliuionem ducere, que tu non quiueris publicare: et aboleri criminis notam, si non uulneres silentio conscientiam. Ego sum, inquit, qui deleo iniquitates tuas, et non rememorabor: tu autem noli obliuisci. Nullum uoluit esse temporis punctum, nullum momenti momentum, quo in pectus tuum irrepat obliuio peccatorum: sed ut exsecretis que ante commiseras, non ut pristinorum oblectatione capiaris; et sit in te non ex desiderio preteritorum, sed ex doloris recordatione suspirium. Casum tuum semper ante oculos  proponas et lugeas, et funera tua momentis omnibus plangas, mortuum te iugiter sentias, moriturumque sine dubitatione cognoscas. Hec Dominus non imputabit ad penam, sed detorquebit ad gloriam: et ita memorabitur tui, ut obliuiscatur eorum, que ante in peccatis egisti, prebiturus tibi pro temporali luctu eterna atque infinita solatia; cum peccata tua euaserint impunita, ipso dicente: Beati qui nunc lugent, quoniam ipsi consolabuntur. Tu autem noli obliuisci, et iudicemur . Interea iudicemur, ait.  An numquid Dominus iudicabitur, qui dicit, ut cum peccatore iudicetur? Absit. Iudicemur, inquit, tu confitens, ego dimittens: tu offerens debita, ego donando peccata: tu dicens iniquitates tuas, ego te absoluta pietate iustificans. Denique uide quod sequitur: Dic tu prior, inquit, iniquitates tuas; ut iustificeris , non ut condemneris; ut maneat in te premium conuersi, non confessi supplicium; ut iudicium tecum comitetur iusti, non nota damnati. Et tunc carebis cunctis iniquitatibus tuis, cum aduersum te testis et accusator exstiteris. Dic tu, inquit, prior iniquitates tuas, ut iustificeris. Sed numquid tamquam ignorans prouocat te, frater, ut confitearis iniquitates tuas, qui scit antequam fiant? et tamquam nescius ex te optat audire, qui necdum  natos solet ex prescientia iudicare? Aut nescis in utero sancte Rebecce geminum partum uno tempore conceptum, eodemque progenitum, prescientie notione retulisse iudicium disparium meritorum?



CAPUT III.---

uult ergo te magis nosse quid agatur in te, ut cum exponis medico uitium tuum, necessarium tibi propinet antidotum; tunc enim poteris perfectum consequi beneficium medicine, si non celes medico tue uulnera conscientie. Ceterum qualiter curandus eris, qui ea que sunt in te absconsa non pandis? Opinor enim, nisi interpelletur medicus, non curatur egrotus. Exspectat ergo diu sibi ostendi doloris tui causas, ut medicine remedium iam curatus intelligas; quid enim medico debeatur, [c 1Kb] iusta estimatione pensabis, si morbum tuum in te ante cognoueris.  Et ut pluribus te non teneam, confessio tua penitens medicina est, ipsa te curat, ipsa te uiuificat; nec patitur uulnus tuum tenere putredinem, sed mox ut ingemueris, superinducit [d 1Kb] inde nodabilem cicatricem. Hodie si quisquam te morbus corporalis afficiat, et sentias artus tuos intestino grauari languore, aut uulnus tuum intelligas tabo et sorde putredinis cancerare, statim curris ad medicum, queris de arte remedium, excubas ante ianuam dormientis, et ante fores eius matutinus salutator assistis; precibus orare, dona promittere, munera offerre, et totum patrimonium pro tua cupis sanitate prodere: et cum plerumque imperitia eius aut grauetur languor, aut certe in longa tempora differatur; nichilominus tamen in obseruatione assidua perseueras: et homo ab  homine speras tarda remedia, nec desperas adiutorium profuturum, cum adhuc non sentias corroborationis effectum; et non curris ad Deum tuum gratuitum medicum, ad ultroneum pigmentarium, qui in curandis anime tue ualetudinibus nullum nouit pati fastidium, nec exspectat ex sanitate tua premium, sed magis desiderat premio munerare curatum. Et utique temporalis medicus hoc 592 solum curat, quod ad corpus attinet, ceterum Deus animam sanat, quam peccata conuulnerant: et ille profert ad presens  profutura remedia, hic autem adhibet perpetuam medicinam. Et tamen homo nec se ipsum potest iuuare medicus, nisi subuenerit Deus; nam incassum laborat plerumque astutia medicine, si Deus egroto uiuendi tempus noluerit prolongare. Quos nec sibi uidebimus nonnumquam posse succurrere, cum preuenti corporalibus uitiis fraudantur beneficio sospitatis. Nullum ergo beneficium medicine erit, quando medico ipsi medicina non subuenit. Nemo te, crede mihi, melius reficit, quam qui fecit: nec alius iustificat, nisi qui flagellat, et curat. Solus nouit operis sui sarcire rupturas, et limi nostri quassatam speciem in status pristini substantiam reformare, ipso per prophetam dicente: Sicut lutum figuli, sic uos estis in manu mea . Neque hoc ipsum aliquo  interuallo temporis operatur: mox ut dixeris uitium tuum, illico impertit et adiutorium: imploranda subsidia et conferenda remedia nullum propemodum tempus interuenit: hoc tantum exspectat, ut fatearis; mora non erit, ut saneris. Dic tu, inquit, prior iniquitates tuas, ut iustificeris. Hoc per Ezechielem prophetam idem Spiritus repromittit iniustis: Impius quacumque die conuersus fuerit ab iniustitia, et iustitiam fecerit; ipsa die peribunt omnes iniustitie eius: in sua iniustitia quam fecit, non morietur ; et alibi: Cum conuersus fueris, et ingemueris, tunc saluaberis .



CAPUT Iu.---

Sed forsitan dicas: Non habeo conscium, et nulli omnino manifesta sunt, que commisi. Quid ergo, si non habes conscium, saltem nescis  prescium Deum conscientie tue ineuitabilem conscium? Et si facta tua nemo hominum nouit, nempe Deus facta tua et adhuc futura prenoscit. Quid enim non uidet, qui ubique et totum uidet, ipso ad Iob dicente: Quis putet aliquid me latere? Da mihi locum, in quo non sit Deus, [a 1Kb] qui totus est occultus; et eris in factis tuis et tu, sicut arbitraris, occultus. Sed Deus ubique est, et totus in toto est, ipso dicente: Celum mihi sedes est, terra uero scabellum pedum meorum ; et: Celum et terram ego impleo . Unde et beatissimus propheta Dauid: Quo ibo, inquit, a Spiritu tuo, et a facie tua quo fugiam? Si ascendero in celum, tu ibi es: si descendero in inferos, tu ibi uenies. Si recepero pennas meas directas, ut inhabitem in nouissimo maris;  etenim illuc manus tua, Domine, deducet me, et continebit me dextera tua . Frustra ergo dicis non habere te conscium, cum audias Deum totum ubique, et per omnia maiestatis sue ambitione diffusum, cui sit notum quidquid putatur absconsum. Sed non habeo, inquies, conscium. Hoc recte dixisses, si exemplum Cain parricidarum principis non haberes. Persuaserat ire secum in campum pio fratri parricidalis  impietas, et nichil de fratre se custodire estimans rudis adhuc et noua germanitas, preceptis eius bono simplicitatis obtemperat. Gradiuntur uno pariter comitatu ambo germani, et parricida infaustus ad perficiendum nefarii sceleris cogitatum quasi locum elegit sine teste. Quasi uero si sibi hominem conscium non haberet, latere aliquid Dei oculos potuisset: aut celare posset studio solitudinis, cum nichil obtutibus celetur Auctoris. At ubi infandi facinoris artifex primitiuus aptum iudicauit locum perpetrando flagitio, insiliit in furorem, et patientissimum fratrem ac minime repugnantem, diabolo instigante, interfecit. Res quidem in effectu euidens erat, sed quantum [b 1Kb] Cain ratus fuerat, sine conscio admissa latebat. Et credebat crudelissimus hominum sine teste aditum crimini non fateri, cum ob hoc ipsum  crimen agnosceret, quod occultare cupiebat. Sed ecce rerum Dominus, cui quidquid absconsum putatur, in promptu est, et quem non potest latere quod in cogitationum occultis agitur, Scriptura dicente: Cogitatio hominis confitebitur tibi ; et iterum: Imperfectum meum uiderunt oculi tui, et in libro tuo omnes scribentur ; et iterum: Scrutans corda et renes Deus . Unde idem propheta Dauid: Cogitationes, inquit, meas a longe uidisti , parricidam uoce indignantis appellat. Et sciens ferocis facti atrocem spiritum quem gesserat, negaturum; ut reatum cumularet impii parricide, simulat se ueluti quod admissum fuerat, ignorare. Et dixit, inquit, Dominus ad Cain: Ubi est Abel frater tuus? Et dixit  Cain: Nescio, numquid custos fratris mei sum ego ? O insaniam detestabilem! o audaciam singularem! Fidus negat, quod sine teste commiserat: et credidit sine conscio crimen publicari non posse, [c 1Kb] cum ipso negotio reatum magis proderet conscientie. Quid agis, Cain infelix? Non habes ullum hominem testem: ecce habes effusum sanguinem proditorem: ipse te publicat et accusat. uox eius aduersum te interpellat Auctorem, et facit cruor diffusus inuidiam; ne latentem pretereat ultio parricidam. Quid, inquit, fecisti? Ecce uox sanguinis fratris tui clamat ad me de terra . uerum ubi parricida sensit proditum, quod putabat occultum, et sanguine teste conuictus, frustra finxisse contumaces insidias; facinus confitetur: exoptat in se  acrius dictari iudicium, cum excusare non posset conscientia parricidium perpetratum. Sed differtur interim seuerior pena, ut tanti facinoris auctorem diutius trucidaret lenta sententia, nec celeritas irrogati supplicii compendium magis uideretur addicti: et fieret [d 1Kb] penali diuturnitate longeuum, quod latrocinii moriendi extenuaret facinus parricidii. Quid  ergo tibi super eo blandiris, quod non habeas conscium; cum uideas testimonio sanguinis innocentis Cain fuisse conuictum pariter, et punitum?



CAPUT u.---

Sed conscium, inquies, non habeo, qui mea facta diuulget. Rogo, dicas mihi, si non habes conscium, non habes conscientie testimonium? aut te ipsum potes effugere, et conscientiam declinare? Conscientiam, inquam, apud quam non moritur omne quod gerimus, que nos in factis nostris accusat et iudicat: que cum non habeat loquendi usum, nescit tamen tenere silentium. Potest conscius morte subduci, potest tibi ad tempus [a 1Kb] prodesse testis absentia: hec tecum semper est, et sine te non est: heret pectori, nec umquam te deserit; et uelut 593 quedam pedissequa nullo abs te temporis interuallo  discedit: tenet te reum, et in sua semper ditione captiuum. Si quando mentem tuam letior secundarum rerum actus auocarit, et sensus tuos ceperit facti delectatione iucunditas; subito te illa stimulat, illa medullitus pulsat et interpellat sensum, interrumpit gaudium, ettotam pectoris regionem mestis suspiriis inquietat: et quasi uulnerata opprobrio teneatur, non inuenitur homini remedium, quo curetur; semper enim offenditur, cum alius castigatur, et in alieno uulnere primo ipsa percutitur. Deinde uis nosse quanta sit seueritas conscientie? Potest tibi conscius auro corrumpi, potest pecunia comparari: conscientia nichil corruptionis admittit, manet integrum eius testimonium tota fidei firmitate uallatum. Quin etiam aduersus conscium conducitur patrocinium, et defensionis  ingenio argumenta uersutie conquiruntur, et testimonii ueritas loquele impudentis calliditate peruertitur: iudex quoque redimitur, ut facti qualitas excusetur. uacant hec omnia, [b 1Kb] ubi interest conscientia: et cum homo moriatur, conscientia certe non moritur, que post mortem corporis in anima iudicatur. Et putas prodesse tibi te non habere conscium cum conscientie quotidianum sentias perpetuumque iudicium? Sed plane eum non comitabitur ultio diuina, quem propria iudicauerit conscientia; uacet enim ibi necesse est potestas iudicis, ubi conscius sibi reus aduersum se testis et accusator exstiterit. Nam proculdubio geminabitur causa peccati, si contumax conscientia facta sua noluerit confiteri; tunc enim ex peccatore fit impius, qui in peccatis  suis fatendis exstiterit induratus; ut et flagitia perstringat digna sententia, et contumacie penas luat peruicax conscientia. Frangitur enim commotio iudicis, ubi penitudinis et seueritatis enixa districtio confessionis oppugnatione lenitur: depromptum indignatione iudicium satisfactione percellitur, et comminantis intentio orationis humillime uerecundia temperatur. Hoc ex Niniuitis addisce, quorum confessione  deleta est iam dicta sententia, et auersa imminens ira, ne inanis fieret confitens penitentia. Pendebat super miseram ciuitatem celitus iam uibrata sententia, et animaduersionis diuine securis ceruicibus infelicium perurgebat. Iam productus fuerat celestis gladius e uagina, et in ultione perpetratorum criminum uehemens ira feruebat. uox preconis interitum populis minitabatur, et denuntiabat cunctis proximum perituris prophete clamor exitium: Post triduum, inquit, Niniue ciuitas subuertetur. Heu quid de Deo exigitis scelera, quid peccata mercamini? Ipsam Dei nostri clementissimam preuenistis pietatem, de quo tam propinquam et ante tempus exegistis ultionem. uidere itaque mihi uideor quanta miseros arctabat angustia, et qualis perstrinxerat in tremore  necessitas. Consilium metus amiserat, remedium desperatio non habebat; ita enim fuerat temporis precipitata celeritas, ut ne spatiis quidem attributa diram suspicionem criminis relaxaret. Post triduum, inquit, Niniue ciuitas subuertetur . Et quenam futura erat illa subuersio, que indicitur perituris? Non utique hostilem significabat incursum, non armorum strepitum nec clangorem terribilem buccinarum; quibus forsitan poterant resistentium [c 1Kb] obuiare tutamina, aut preliis promulgatis partium conferri certamen, aut fuge presidiis sortem proiicere captiuorum: sed diuine indignationis et uindicte celestis interitus predicatur, cui puniendus nec fuga subducitur, nec bellicis artibus defendendi cura datur. Quis enim posset irrogatum euitium declinare, quod  etherius fragor incipiebat effundere?



CAPUT uI.---

At ecce miseros non deserit in pauore consilium, et inuenit remedium ex periculo desperatio. Ad se ipsos redeuntes conscientias suas uice iudicantis interrogant, currunt ad propugnaculum penitentie, et confessionis scuto opposito declinant sagittam. Itur ab omnibus in curationem criminum fatendorum, et in satisfactionis officium exposita morti turba conspirat. Indicunt sibi necessarium perituri ieiunium, in ipsis corporibus animas humilitatis flagello castigant: induunt pro ueste cilicium, et pro unquentis cinere se aspergunt, ac prostrati humo puluerem lambunt. Mortem suam lacrymis funerant, et uitam plangimoniis prosequuntur: reatum suum gemitibus publicant, et actuum suorum  pandunt arcana facinora. Omnis etas et sexus indiscrete lugubribus se aptat officiis: depositus omnis cultus, deiectus ornatus: sed plane ille sordes corporis ornamenta fuerunt penitentie, et uirtus habitudinis summum fuit decus confessionis. Negata quoque sunt ipsis alimenta lactentibus, et etas necdum propriis peccatis infecta, onera sustinuit aliena. Cibum suum mutum pecus esuriuit, et naturalia  pabula brutum animal non accepit. Unus audiebatur per menia ciuitatis eiulatus disparium naturarum, et per omnia tecta urbis flebilia resonabant lamenta plangentium; et ut semel dixerim, terra mugitus confitentium sustinebat, sed et astra ipsa uoce penitentie personabant. Impletum est quod scriptum est: Oratio humiliantis se nubes penetrauit . Denique sic placauit offensum Deum, sic mitem fecit rigidum, sic demulsit iratum, et mucronem ultionis in techa recondidit: quia conscientia de se iudicium iudicauit. Eripuit reos pene confessio, et uindicte iam deditos penitentia sibimet uindicauit. Deletum est statim condemnationis elogium lacrymis confitentium, et absoluit obnoxios pene astipulatio confessa de crimine. uidit pius  Deus tulisse in se iudicium penitentes, et errata sue conscientie ea astipulatione damnantes continuo donauit uenie, quos destinauerat pene, et illico pepercit afflictis, ut exempti supplicio lucra fierent pietatis. Probatum est testimonium prophetie, quod in superioribus paulo ante disposuimus: Ego sum qui deleo iniquitates tuas, et non rememorabor: tu autem noli obliuisci, et iudicemur . Dic tu, inquit, prior iniquitates tuas, ut iustificeris; et iterum: Cum conuersus fueris, et ingemueris, tunc saluaberis ; et iterum: Conuertimini ad Dominum Deum uestrum; quia misericors et pius est, patiens et multe misericordie, et qui sententias flectat aduersum malitias irrogatas . Unde et beatissimus Dauid: Peccatum, inquit, meum ego sciui, et  iniquitatem meam non cooperui. 594 Dixi, confitebor aduersum me iniustitiam meam Domino, et tu remisisti iniquitatem peccati mei ; et iterum: Quia iniquitatem meam ego scio, et peccatum meum coram me est semper . uides ergo quotidiano in se peccanti opus esse iudicio, [a 3Kb] quo cum nudatur conscientia, operitur; et cum publicatur, operitur. Et licet notum sit Deo omne quod gerimus, nec occultetur sensibus eius, antequam fiat; mauult tamen cordis tui nudare secretum, et facinora prodere conscientie, ut indulgentie sue dono operiat turpitudinis nuditatem. Quomodo uult spoliatum uenia dimittere confitentem? De talibus Propheta beatissimus cecinit dicens: Beati quorum remisse sunt iniquitates, et quorum tecta sunt peccata  . Quamquam hoc euidentius pertinet ad renatos, quorum et iniquitates et crimina baptismo operiuntur et teguntur; fidelem enim uenie locum tenet non infida confessio, et in tuto est penitens conscientia, si indulgentie remissionem non dubitet.



CAPUT uII.---

At e contrario peccati cumulus erigitur, si quod admittitur, id negatur: quod in facto Cain supra memorauimus, qui dum putauit Auctori suo facinus abnegare, se ipsum pene non est remissus eximere; ut conscientia in facti sui atrocitate publicum frustraret ei ex negatione fructum penitentie. Negans enim est conuictus, non ex uoluntate  confessus, et punita est in scelere contumacia, quia interrogationem non subsecuta est confitens penitentia. Libet igitur pedetentim hic illius uindicte septemplicem aperire rationem, et quenam causa cegerit tam duram coaceruari sententiam, euidentis rei probatione monstrare; ne enormitate uindicte pateat ad suspicionem iniustitie uia calumnie: quamquam noui sceleris inuentum uehemens debeat comitari supplicium, quod longioribus esset posteris in exemplum. Errat enim, qui putat uno teneri crimine parricidam, cum eiusmodi sceleris testimonio constipata sint omnia facinora; audio enim Dominum dixisse: Diliges Dominum Deum tuum ex toto corde tuo, et ex tota uirtute tua: et diliges proximum tuum tamquam te ipsum ; unde in his duobus mandatis tota Lex pendet et prophete. Cum ergo duobus his preceptis pendeat omne quod Legis est, uideamque Cain nec Deum dilexisse, cuius primum fabricam uiolauit: et germanum uehementer odisse, quem instinctu impietatis occidit: apparet illum adhuc munus soluisse uindicte, in cuius facto cuncta inueniuntur crimina conuenire. Et iure in illo exertum septiforme supplicium, in quo uniuersa tenebant scelera principatum. Et tamen specialiter septem in illo deprehendo flagitia, quibus singulis singula sunt deputata tormenta; primum enim crimen est, quia non recte diuisit; hoc est, de primitiuis terre fructibus primo comedit, antequam obtulit: secundum est, quia cum muneris sui dignum uideretur  accepisse repudium, contumacem concepit spiritum; et cum nulla reiecte oblationis culpa pii fratris existeret, quasi uindicandum se infaustus credidit de Auctore, si pro hoc fratrem Deo probatum uideretur occidere: tertium crimen est, quod inuidie felle suffectus, et liuoris amaritudine uenenatus, innocentissimum zelauit truculenta animositate germanum: quartum est, quod dolo fefellit obsecundantem sibi, ut pariter comitarentur in campum, quo iustus initiaret sub ouis simplicitate martyrium, parricidio terram macularet iniustus: quintum est, quod fratrem nefarius crudelitatis auctor occidit: sextum, quod cum scelus perficeret, insuper et negauit, et putauit Deum alicuius facti ignarum, quem conscientie sue secretum  multasse persenserat; cum competens retulisset in oblationis sue reprobatione repudium: septimum crimen est, quod post mortem se non credidit proditus, parricidio puniri, cum ob infamiam criminis publicati ad presens tempus sese postulauit occidi. Merito ergo in Cain septuplum uindicatum est, in quo totidem prerogata sunt tormenta, quot crimina. Cui tante inflicte sunt plage, quante numerantur et cause; ut nec iustitia modum ultionis excederet, nec numerum criminum uindicta competens preteriret. Quod idcirco iterum posui, ne insinuate expositionis preteriret occasio.



CAPUT uIII.---


Iamdiu me a proposito inchoati operis sentio deuiasse, et in aliam detorsisse partem cursum celerem dictionis: sed facilis est ad omissa recursio, et cito repetitur trames declinate materie, cum a finibus eius interiecte probationis non exorbitat argumentum. Peccatum ergo, inquit, meum sciui, et iniquitatem meam non cooperui. Dixi, confitebor aduersum me iniustitiam meam Domino, et tu remisisti iniquitatem peccati mei ; et iterum: Quia iniquitatem meam ego scio, et peccatum meum coram me est semper . Hoc non solum uerbis docuit, sed et factis impleuit; quia non sufficit ad consummationem sapientie spiritalis uerbis preferre uirtutem, nisi doctrina ornetur ex rebus; tunc enim demum tribuitur competens auctoritas  magisterio, si proprio innititur exemplo. Denique Dominus in Euangelio: Qui fecerit, inquit, et sic docuerit, maximus uocabitur in regno celorum ; ut et facto doctrina firmetur, et factorum fides ex dotrina accipiat testimonium. Alioquin non erit nixis uiribus fundata doctrina, que uerborum phaleris gloria uirtutis abutitur; erit enim facundie locuples lingua, non erit plena operum diuitiis conscientia, et priuabitur merito suo, qui priuilegio fruitur alieno. uideamus ergo quid gesserit, qui ista cantauit. Uno igitur tempore duo regi peccata subrepserant, et pellexerat principem in facinoris perpetrationem regni licentia; cum enim uult adulterium cooperire crimen incidit homicidii. Perfecit tamen utrumque non uiolentia regii stemmatis,  nec ambitione potestatis; quia licet de incesti licentia descenderet adulterium, tamen non ex odio fuerat homicidium perpetratum. Mittitur ergo a Domino propheta, qui apud eum causas adulterii et cedem peroraret occisi, et sub quodam colore composite fabule eliceret de nesciente iudicium. Sed ubi propheta quod proposuerat, explicuit, fert ille commotus indesignatam in se sub ueritate sententiam, et disceptator ignarus in se ipsum exerit ultionem. Porro ubi preuentus cognitor, proprio se uidit perstringi 595 iudicio, et reum se sibi examinator iustissimus approbauit, nec penam sensit uitare posse iudicii, in quo iudex ipse detinebatur conditione damnati; arripit saluberrimum in tanta rerum necessitate consilium: et cum non posset ad iustitiam  iudicii prouocare, confugit ad secretarium penitentie. Peccatum suum proditum sciuit, et iniquitatem suam nulla negationis nube contexit: dixit aduersum se protinus testimonium, et uoce confessionis emissa, statim adeptus est ueniam peccatorum: Peccaui enim, inquit hic, Domino. At ille propheta non interposuit absolutionis moras, non effectum distulit remittendi: repente ut manifestatus reus confessionem dedit, indulgentiam criminum ex Dei uoluntate deprompsit dicens: Dominus abstulit peccatum  tuum . Impletum est illud, quod in psalmo cantauit dicens: Peccatum meum sciui, et iniquitatem meam non cooperui. Dixi, confitebor aduersum me iniustitiam meam Domino, et tu remisisti iniquitatem peccati mei .



CAPUT IX.---

Aliud quoque in sancto Dauid penitentie aperiamus exemplum; ita enim rex hic egregius [a 1Kb] uite imitabilis instituto, diuinis se cultibus fideli seruitio mancipauerat; ut relinqueret nobis suorum morum non exempla, sed monumenta. Contra interdictum namque populum numerari mandauerat, et uoluerat nosse cuncti exercitus quantitatem. Obsecundatum est uoluntati regali, et renuntiata est totius agminis dinumerata collectio, atque inclyte cepit scire, quod nocuit: felicitatem suam  popularibus extulit incrementis, et lucra multiplicati exercitus inter principalia gaudia numerauit. Mox ad eum alius propheta dirigitur, et non ei, ut primo actum est, subtiliter peccati causa pretenditur: sed iam pro facto [b 1Kb] proponitur penalis electio: Et factum est uerbum Domini ad Gad prophetam, dicens: uade ad Dauid, et loquere: Hec dicit Dominus, tria ego tollo in te, elige tibi unum ex ipsis, et faciam tibi. Et uenit Gad ad Dauid, et nuntiauit ei, dicens: Elige tibi quid fieri uelis e tribus, siue famen triennio super terram, aut tribus mensibus fugere te a facie inimicorum tuorum, ut ipsi persequantur te, aut tribus diebus fieri mortem in terra; et nunc scito, et uide quid respondeam ei qui misit ad te uerbum . Quenam ergo est nunc in animo eius uersata  pugna consilii? Que cogitationis fuit in electione turbatio? Hinc inimicorum metus, hinc famis uastitas, inde diuine animaduersionis plaga terrebat. Nihil horum uellet incidere, sed offensa non poterat inulta remanere. Inter ipsas tantum electionis angustias, cum utriusque periculi uallaretur articulo, precedentis uenie doctus exemplo, acrius eligit [c 1Kb] in ipsa uolutatione supplicium, et contulit se ad maiorem penam, ut posset prouocare clementiam. Lenitur enim rigor iustitie, cum de miseratione presumitur, et apud clementissimum iudicem prima pietatis causa tractatur; qui enim errata confitentibus donat, peruicaces non de uoluntate condemnat. Et ideo rex iste deuotus cum deliberationis fluctuat tempestate, non dimisit anchoram penitentie; et fidus de  pietate terrentis, magnitudinem non contemplatus est ultionis: Et dixit, inquit, Dauid ad Gad: Angustie mihi ualde in iis tribus, sed melius mihi incidere in manus Domini; quia magna est misericordia eius ualde, quam in manus hominum incidam . Sequitur illico [d 1Kb] uindicta consensum, et electionem placabilem placabilis pena comitatur: fit strages innumera peremptorum, et multitudo populi angelica percussione mactatur. Percutiuntur septuaginta millia de exercitu, et acerbius perurgebat  dulcem animum miserabilis ruina castrorum: obiicit se auctorem facti telo supplicii, et induit contra seuientem iustitie macheram confessionis loricam, puniendum se magis instans inter punitos exclamat, et optat in se deriuari sententiam, ut possit a populo reuocare fracturam. Ecce sum ego, inquit, ego pastor peccaui, et ego male feci: grex autem hic quid fecit? In me manum tuam conuerte, et domum patris mei . Ecce satisfactionis officio pena percellitur, et in armis confessionis indignatio propugnatur; ut nec in eum ulterius uindicta procederet, et erga populum quassatio celitus effusa quiesceret. Uno actu penitentie et sibi mercatus est pietatem, et a populo suspendit protinus ultionem, ut merito uenie condonatus cantauerit  dicens: Dixi, confitebor aduersum me iniquitatem meam Domino, et tu remisisti impietatem peccati mei ; quia cum assisteret sub desperatione conuicti, dignus reputari meruit expiari. Sed premit te tuorum enormitas peccatorum; et eorum ditione captiuus, in celum oculos non audes attollere. Probo quidem conscientie metum, non laudo consilium: sed malo te super indulgentie consecutione suspectum, non de salutis reparatione penitus desperatum.



CAPUT X.---

Tenet enim quamdam confessionis partem supplicandi confusio, que suorum conscia peccatorum non de Auctoris remissione dubitat, sed de magnitudine sui sceleris erubescit, reatum enim agnouisse confessionis initium est, et proximum fit  uenie, quod stimulat penitudo. Sed retro agit me meorum, inquies, abundantia peccatorum. Quin immo tanto magis insistendum est confessionis officio, quanto peccatorum sarcinis es oneratus; ut quod per amicitiam non es dignus exigere, per impudentiam ualeas obtinere. Audis enim in Euangelio Dominum dixisse quia, cui pusillum dimittitur, minus diligit . Deinde impium facis Deum, si putas eum repudiare conuersum, [a 1Kb] et affectum negare redeunti, a quo scias perditos affectu commiserationis inquiri. Hoc Apostolus probat dicens: Et si nos infideles exstiterimus, ipse fidelis perseuerabit, negare se ipsum non potest . An nescis nouies tentatum in eremo Dominum distulisse uindictam, nec ipsa decima tentationis uice [b 1Kb] damnare  potuisse duritiam, si preteritis nouem culpis, egisset populus penitentiam, ipso dicente: Ecce iam decies exacerbant me in deserto hoc ? Lege librum Iudicum, et inuenies innumeris uicibus filios Isrel coram Domino fecisse maligna, et traditos incursibus nationum: sed iterum conuersum populum per electos duces de captiuitatibus uariis liberatum, nec uindicari potuisse commissa, si toties factum sequeretur competens penitentia; 596 quia licet penalis correctio non deesset, non erat tamen [c 1Kb] perditionis abscissio, sed conuersionis oratio. Cum  enim castigatus filius recipitur in affectum, admonitum eum constat ad satisfactionis officium, non punitum: nec odii uidetur esse correctio, sed amoris; cum reuerso identidem post flagellum non negantur iura pietatis. Denique audi Dominum per prophetam increpantem huiusmodi uerbere fornicariam, et probrosis deditam, inquinatamque contagiis uoluisse sibi iure conuersionis adsciscere: Et dixi, inquit, postquam fornicata es hec omnia, ad me reuertere; et non es reuersa incomposita Iuda . Quod idem Dominus in Euangelio manifestat, cum induratos increpat dicens: Hierusalem, Hierusalem, que interficis prophetas, et lapidas missos ad te; quoties uolui congregare filios tuos, sicut gallina congregat pullos suos sub alas suas, et noluisti ? Ultimum, crede, uite nostre actum Dominus exspectat, et in quo nos exitus finalis inuenerit, in eo iudicabit; si scilicet multiplicibus septus erratis, circumuoluent supra caput tuum umbre facinorum, oculos tuos scelerum caligo pernubilet, et peccati iugum tuam ceruicem incuruet, atque intra conscientie penetrale flagitiorum probrum subinde uulnus exulceret: si animam tuam non in desperationis proieceris uilitatem, cum unum circumcordialis secreti effuderis in confessione sermonem, non negabit remedium uenie, qui uenit animas saluare, non perdere; quia non uult mortem morientis, conuersum procul dubio suadet ad uitam, ipso Domino dicente: Filius hominis non uenit animas hominum perdere, sed saluare ; et iterum: uenit enim Filius  hominis querere, et saluare quod perierat . Nisi quia prepotentem facis diabolum, si putas quia de faucibus eius Dominus non potest eruere captiuatum: aut quemadmodum ille uigilat semper ut perdat, non ita satagit Dominus ut acquirat.



CAPUT XI.---

In hac igitur te ueluti presentis loci fiducia ultima confessio latronis inducat, et spem maximam tribuat nouissima desperatis non desperantis in cruce confessio. Omne igitur uite sue actum ille latrociniis cruentauerat, et egerat semper in seculo diabolice feritatis armigerum, numquam Dei meminerat, nulla Legis audierat mandata, aut certe si audierat, procliuior ad facinora non curabat, totam spem in desperatione uersabat, et exercebat crudelitatem more sceleratorum satellitum; ob  hoc namque damnatus in cruce, et cum ipsis criminibus suis affixus ligno pendebat. Tandem perditus resipuit, et in ipso supplicio constitutus, magnum sibi mercatus est ex morte compendium; Deum enim cum quo pendebat, agnouit: iudicem futurum cui adherebat, intremuit: conscientie sue crimina publicauit, baptismum sanguinis perfusione protinus acquisiuit, et cum Domino in paradisum purpuratus confessor intrauit. Hec uera consultatio penitentie, hoc precipuum pragmaticum confitendi, si Filium Dei quem non ignoras auctorem, credas et iudicem, ipso  dicente: Pater neminem iudicat, sed omne iudicium dedit Filio ; et ad spem salutis perpetue capessendam non presenti uite consulere, sed de futuro iudicio cogitare. Primo enim in conspectu iudicis se se damnatus exposuit, et confessus de criminibus suis, impleuit officium penitentis: deinde cum crucis cerneret penam, intellexit iudicium affixo commune esse, non causam; Deum tamen tunc credidit, quando eum Iudea pertinaciter abnegauit: et futuri non immemor in cruce iudicii, memoriam sui commendabat iudicio regnaturi. Hoc Euangelium manifestat: Respondens autem, inquit, alius latro, corripiebat illum, dicens: Non times Deum, qui in eadem damnatione es? Nos quidem iuste quemadmodum egimus, et percipimus: hic autem nichil mali admisit. Et dicebat ad Iesum: Domine, memor esto mei, cum ueneris  in regnum tuum . Sed uide repente quid meruit, quid ex ore ueritatis audiuit, quid gratia iudicantis accepit: Amen dico tibi, hodie mecum eris in paradiso .



CAPUT XII.---

Sed ais mihi: Peccata peccatis adieci, et qui iam cadens erectus fueram, iterum cecidi, et conscientie mee uulnus iam pene curatum peccati exulceratione recruduit. Quid trepidas? quid uereris? Idem semper est, qui ante curauit, medicum non mutabis. Non laborabit explorare ualetudinis tue causam, nec tentabit erga te nouiter medicaminis uirtutem examinare, noto te sanabit antidoto. Experimentum adiutorii non exspectat, qui languoris tui nouit originem. Unde dudum curatus  fueras, inde iterum curaberis: nec tu eris de remedio medele suspectus, et medicus de reparatione tua securus. Castigabit plane intemperantiam tuam, et dura obiurgatione impatientiam uerberabit: sed non negabit auxilium, qui non contemnit egrotum. Audi Prophetam dicentem: Numquid qui dormit, non adiiciet ut resurgat . Aut qui naufragauit, non itidem nauigat? aut qui messem perdidit, numquid semel desperatus, non iterum aut arat aut seminat? Cursus hic noster in quodam salo mundi iactatur: nauigandum nobis est, et malorum tendiculis uela insinuanda sunt. Procella seuit, uentus consurgit, tempestas insanit: si ita clauum tenueris, [a 1Kb] ut nauis tue retinacula non amittas, ad portum, illibatis mercibus, tendes: sin uero fluctibus aduersis  illisus scopulis implicantibus, ac flatibus prepeditus, inter freta rixantia tumidi gurgitis naufragaueris, redeundum est saburram, reficiendum primo nauigium, merces emenda, rursus pericula subeunda, et preteriti casus referendi per causas; et ut liceat perdita reparare, non dubitabis te prisco discrimini sub spe incerta committere. Nam proculdubio mendicabis, si post naufragium ad negotiandi usum reuerti nolueris: nec de egestate atque erumnis tuis queri postmodum poteris, si captus sorte naufragii sub ignauie stupore efficiaris calamitate  mendici. Et si mundani negotiatoris hec cura est, ut plerumque post naufragii iacturam non desperet preterita sua damna industrie emolumento sarciri: nec exspoliatus incursibus detegi suam patitur nuditatem, sed studet magis e paruo concrescere, [b 1Kb] et spebus dubiis aucupatur potiora lucra, peccato lenocinante, conquirere; quanto magis tibi anime tue damna cogitanda sunt, et in uestigio reparanda perditio, in qua future spei [c 1Kb] damna numerantur, et uite perpetue infeliciter questus amittitur!



597 CAPUT XIII.---

Eundum tibi est ad armarium idonei largitoris; et fenore penitentie ac satisfactionis oblatis usuris conscribe syngrapha, mitte chirographa, eme tibi ab illo aurum ignitum Dei dono, qualibuscumque si non pretiosis, mercibus imple nauigium, censum tuum in comparando illam  pretiosam margaritam depende, ex qua anime tue turpitudinem possis ornare; ut cum ad ciuitatem magnam, delatis mercibus, ueneris, lucris dignioribus et mercibus beatissimis amplior sis. Nam si te segnitie stupor inuaserit, et dominari sensibus ceperit corporis ignauia, nec ulla anime tue reficiende argumenta quesieris, subiicieris cruciatibus creditoris, obnoxius fenori detineberis. Dicetur liberalis illa sententia, quam non ualebis tui conscius euadere, aut appellationis interiecta uoce suspendere: Omni habenti dabitur, et abundabit, ab eo autem qui non habet, et quod habet, auferetur ab eo ; et: Seruum superuacuum expelle foras in tenebras exteriores, ibi erit fletus et stridor dentium  . Tunicam tuam uilissiani operis lanificio confectam non pateris induere: horret tibi uestis tua, que sit deformis ex macula; et non tibi horret anima tua, que fit peccati sorde et sceleris inquinatione polluta! Nisi quia eodem momento tunicam festinas eluere, ut possis eam mundam et sine ullo neuo feditatis induere: anime uero tue infectum squalore criminum non desideras recuperare candorem; nec optas dilui conscientiam tuam, quam scias flagitiorum illuuie et contaminatione scelerum cenulentam. Quis, rogo, cadit, et non querit surgere? quis infirmatur, et non desiderat conualescere? quis periclitatur, et non optat euadere? quis pauper effectus, patrimonium non cupit reparare? Hec si rerum patitur natura, ut istiusmodi emergentibus  casibus, quispiam redire nequeat ad status pristini qualitatem, emulare priora, ut deteriora percipias, dimitte manus, et semiuigiles oculos stoliditate inuolue, obdormisce numquam euigilaturus, iace numquam surrecturus, et hebetem mentem stupore soporis elide. Penitebit te postmodum tarditatis, cum nichil quod utilitati anime tue proficiat, cogitaueris. Eris semper iacens infirmus, nudus, paupertate confectus, et, ut ita dixerim, somni ebrietate temulentus, elogium illud quo numquam careas, auditurus: Dormierunt somnum suum, et nichil inuenerunt  . Exsurge, frater, exsurge; et malesani consilii pelle torporem: uigila, semper uigila, et esto pro tua salute sollicitus, non ut dormias desperatus. Caue nocturnum furem, ne domus tue perfodiat parietem, et meridianum iaculatorem sagitte uolantis euita; patet enim incursibus incauta securitas, et facile dormienti subrepitur, ut lethaliter feriatur. In uigilante fiducia est, in dormiente nichil tutum: conuenit sobrie menti somnum seruum habere, non dominum. Refugit hostis, quem non inuenerit dormientem: Et beatus seruus erit, quem adueniens dominus inuenerit uigilantem ; quia dicit: Surge qui dormis, exsurge a mortuis ; [a 1Kb] et attinge Christum.



CAPUT XIu.---

Sed non audeo, inquies, orare,  quia me reuocat conscientia; non enim semel, sed sepius et frequenter erraui. At ego dicam: Si te orandi reuocat uerecundia, peccandi desinat pertinacia, et fiet beneficium timoris, non desperationis causa, quod metuis. Reuereri enim potestatem iudicis non erit uerecundie, sed pudoris; quia licet frequens sit peccandi licentia, excusabilis tamen efficitur conscientia, quam pertulit in peccati recordatione timiditas. Exemplum Achab illius impiissimi regis te doceat; hic namque Naboth Iezrelite uineam concupiuerat, quod sue esset possessioni confinis. Offert pretium, aut certe uicariam uinee quantitatem: ille neglexit, asserens hereditariam se rem nulla in alterum posse ratione transcribere. Hac repulsa compunctus, tristis domum reuertitur,  quod appetitus sui libido recidisset incassum. Tum eius mulier sacrilega Iezabel tristitie mariti causas requirit, quibus compenis, ueluti saucio cordi eius fomitem consolationisi iecit: qua arte, compluribus concinnatis falsitate calumniis consilio impure mulieris, Naboth innocens lapidatus occiditur. Funesti uoti sui mulier impleto flagitio, uelut uictrix ad maritum ingreditur, interempti exitio narratura letitiam: que ne sola teneretur in crimine, egit astutia mulieris primitiue, ut maritum ad conscientiam sceleris obligaret, et utrosque iugales conscios una facinoris catena uinciret. Surge, inquit, posside uineam Naboth Iezrelite, qui noluit tibi eam dare pretio; quia ecce mortuum est . At ille dolens materiam se prebuisse mortis occisi,  facinoris nuntia perhorrescit, et mortis eius causam flebili dolore lucrificat: discissis enim regalibus indumentis accingit se uestitu funereo, non tam conscientie reatui, quam penitentie prime cogitationis attestans. Et factum est quomodo audiuit, inquit, Achab quia mortuus est Naboth Iezrelites, disrupit uestimenta sua, et accinxit se sacco . uacare ergo potuit Achab effusi sanguinis culpa; [b 1Kb] quia de concepto, non de parricidio egerat penitentiam, et remanserat in profana muliere impietas homicidii, que pretio quodam cruoris effusi putauit  se uineam debuisse mercari. Sed ecce sicut canis reuersus ad uomitum suum, odibilis fit: oblitus Achab penitudinis sue, statim deposito luctu, pergit perempti uineam possidere. Et perdit innocentie meritum, qui uinee cupiditate pellectus, innexuit interfecti occisioni consensum. Mox ad eum uenerandus Elias propheta mandatur, et sententia in eum cum indignatione depromitur, ut acta dudum penitentia frustraretur, et uindicte occasionem tribueret sceleris geminata presumptio. Et ait Elias ad Achab: Hec dicit Dominus: Ecce ego superinduco super te mala, et incidam post te, et exterminabo de Achab mingentem ad parietem, et contemptum et derelictum in Isrel: et dabo domum Achab sicut domum Ieroboam filii Nabat, et quomodo domum Baasa filii Ahie, pro  omnibus quibus irritasti Deum, et fecisti declinare Isrel . uerum ille cum sententie ictum non ualeret effugere, ad priorem penitentiam conuertit repente consilium, reatum fletibus confitetur, cilicio deiecit regium potentatum, secum induit penitentie, et reueritus faciem comminantis, tacito gemitu publicabat offensam, non excusabat conscientiam. Factum est, inquit, quomodo audiuit Achab sermones hos, reueritus est a facie Domini, et ibat flens, 598 et scidit uestimenta sua, et accinxit se sacco. Tunc dixit Dominus ad Eliam: uidisti quemadmodum reueritus est Achab a facie mea? Non adiiciam adducere mala in diebus eius, sed in diebus filii eius adducam . En quonam perduxit timidum reuerentia, et quantum seueritatis motum fregit  metus! Non orationis pompa, non sermonis ornatu, nec eloquii copia placuit Deo: sed multis precibus lacrymarum. Os tacuit, sed cor ingemuit: oculis fleuit, sed conscientia planxit, et uerecundiam penitudinis pietas laudauit Auctoris. Parum fuit reum debitum euasisse supplicium, nisi accepisset reuerentia probabilis testimonium. Et probatus est in timore, qui damnabatur in crimine: nec prius quod mortem luxit occisi, inane fuit; sed repetitam identidem culpam iterata lamentatione purgauit.



CAPUT Xu.---

Nec Manasses quoque rex filius Ezechie tacendus est, qui cunctorum pretergressus audaciam profanorum, manus tetendit impias contra Deum, et paternis moribus degenerans, ex toto pre diuinis cultibus idolorum caput erexit insanum. Hic  sacrilego furore possessus, in domo Dei exsecrande superstitionis aras instituit, simulacris demonum funestauit, templi sacra altaria lapideis figmentis [c 1Kb] impleuit, lucos excoluit, igni profano filios suos dicauit, captauit auguria, uitam suam maleficiis inquinauit, populum ad idolorum obseruationes induxit, ceremoniis polluit, diabolo mancipauit, et omnia que diuinis legibus prohibentur, ultra omnem insolentiam desperate mentis exercuit. Pro his tot tantisque flagitiis ductus in predam, et uinculis innexus, grauatusque compedibus, pertulit captiui  supplicium, atque in Babyloniam transportatus, impietatis sue penas luit; ut diuinam ultionem sentiret addictus, cuius numquam antea meminerat induratus. Denique congruo correptus flagello conuertitur, et Deum in pena constitutus agnouit, quem in regno positus antea non quesiuit. Profuit afflictio desperato, et correcta est in agnitione de stimulo correctionis improbitas. Fuit uindicta illa mentis perdite medicina, et multum saluti contulit castigatio, que ideo uerberauit impium, ut Deo faceret acceptum, quem diabolus per impotentiam fecerat alienum: et anime sanitati profuit, quod inflictum fuerat uanitati. Hoc scripture dominice fides admittit: Et locutus est, inquit, Dominus aduersum Manassen et aduersum populum, et non audierunt: et  induxit super illos Dominus principes uirtutum Assyriorum, et comprehenderunt Manassen, et alligauerunt eum uinculis et compedibus, et adduxerunt eum in Babyloniam. Et mox afflictus quesiuit Dominum Deum suum, et humiliatus est nimis ante faciem Dei patrum suorum, et orauit ad Deum, et exaudiuit illum Dominus, et reuocauit illum in Hierusalem, in regnum eius. Et cognouit Manasses quia Dominus ipse est Deus. Ecce quantum repentine lamentationis ex corde conuerso peccatum suum fleuit et diluit, et lacrymis tersit, quod nefas infecerat. Orauit tamen conscius reatus sui; et ueniam meruit satisfactione mercari: usque adeo ut illa sacra que dudum profani actus contaminatione polluerat, in pristinum restitueret ueneramen, et in cultum timoris  Dei cuncta reponeret. Consummatione conuersi impletum est propheticum illud diuini oris oraculum: Cum conuersus fueris et ingemueris, tunc saluaberis .



CAPUT XuI.---

Sed quid ego eorum regum faciam mentionem, quos electi generis origo laudabilis non sinebat ab urbe sacre religionis pessima persuasione discedere: cum Nabuchodonosor ille feralis [a 1Kb] et alienigena principalis diuina animaduersione multatus sit; ut per emendationem uindicte cogeretur agnoscere, quem sacrilegiis ausus fuerat abnegasse, et uirtutibus eum crederet, quem per ferociam spiritus ante nescisset: usque adeo ut qui elatus spiritus peruicaci Deum se non timuerat antea predicari, non auderet postmodum super eius incomparabili  maiestate mentiri; cum ingenti in se facti admiratione correctus, non desiit solum Deum uerum ex toto corde, decretisque preconantibus confiteri? Sed si male tibi conscius reuereris orare, habes magisterium publicani; etsi suspectum geris, ne cum pro peccatis tuis oraueris, non merearis audiri. Ingressus ille templum fuerat peccatorum mole decuruata ceruice, et oculorum palpebris graui morbo iniquitatis compresis, celum non audebat aspicere: retro gradum timidus reuocat, et extremum  se non tam loco, quam iudicio conscientie sistit: nec ad supplicandum irreuerenter pedem incitat promptus audacia, sed uestigiis modum subtrahit; [b 1Kb] publicans uerecundiam reum pectus percussum crebro commemorat, et cor conscium pugni admonitione contundit. Audiebantur oris eius non uerba, sed gemitus; et quinque tantum sermonibus celebrata est tota confessio. Hoc Dominus in Euangelio manifestat, homines duos ascendisse in templum adorare: unus erat phariseus, et alter publicanus: phariseus autem cum stetisset, talia apud se precabatur dicens: Deus, gratias ago tibi; quia non sum sicut ceteri homines iniusti, raptores, adulteri: quomodo et publicanus iste. Ieiuno bis in sabbato, decimas do omnium, que possideo. Publicanus autem  de longe stabat, et neque oculos in celum uolebat leuare; sed percutiebat pectus suum, dicens: Deus propitius esto mihi peccatori . Sed aduerte quid de inspectore cordis exegerit reuerens supplicatio: uerecundia mercede munifica sensit Deum, quem cupiebat habere propitium. Et statim meruit iustificari uerecundia, que probata est in humilitate confessa, Domino dicente: Dico uobis, descendit hic iustificatus in domum suam, magis quam ille phariseus; quia omnis qui se exaltauerit, humiliabitur: et qui se humiliauerit, exaltabitur .



CAPUT XuII.---

Ubi deinde ponis exemplum mulieris illius peccatricis, que crimina sua non uerbis uisa est exposuisse, sed lacrymis, cuius cum orando tacuerit lingua, penitentie officio confessa est  conscientia. In domo namque pharisei cuiusdam Dominus recumbebat, et preparauerat uelut homini temporaneum [c 1Kb] inuitato ille conuiuium. Hoc reperiens mulier prostituta, pharisei domum audacter ingreditur, atque ad pedes Domini recumbentis assistit, lauat lacrymis sancta uestigia, capillis extergit, osculatur incessabiliter plantas, et pretioso pedes madefacit unguento, atque omnibus pene membris quibus ante peccauerat, 599 scelerum suorum maculas expiabat. Tunc Dominus apud quem ossa nostra discreta sunt, propheta dicente: Omnia ossa mea dicent, Domine, quis similis tibi ? obtrectantis pharisei murmur obuerberat, occultam mulieris cogitationem, sed manifestam fidem admirabili probatione collaudat, et  prefert apparatibus inuitantis confitentis obsequium, magis delectatus mulieris facto, quam prandio, cui plus fuit conuersione delectari, quam pasci; ut qui cibi desiderio minime ducebatur, confessionis epulis pasceretur: uides, inquit, hanc mulierem? Intraui in domum tuam, osculum mihi, et aquam pedibus meis non dedisti: hec autem ex quo intrauit, non cessauit osculari pedes meos. Oleo caput meum non unxisti, hec autem unguento unxit pedes meos. Propter quod dico tibi, remittuntur ei peccata multa, quia  dilexit multum. Et conuersus ad mulierem dixit: Dimissa sunt tibi peccata tua . Paruum est hoc? Postmodum autem uide quid audiat: Filia, fides tua te saluam fecit, uade in pace. Dudum peccatrix, absoluta mox filia, et in Domini pace confestim absoluta dimittitur, que suorum bello criminum uastabatur. Hoc est illud propheticum oraculum: Cum conuersus fueris et ingemueris, tunc saluaberis; et: Dic tu prior iniquitates tuas, ut iustificeris . Cum ergo tot ac talibus documentis agnoscas delectari penitentie sacrificio, nec contriti cordis et humiliati spiritus apud pium iudicem uerearis perire mercedem, Scriptura dicente: Sacrificium Deo spiritus contribulatus, cor contritum et humiliatum Deus non spernit ; [a 1Kb] cur  non de profundo luxurie, et de mundane uoluptatis gurgite festinas emergere, atque ad penitentie officia capessenda ex temulentis actibus respirare? Nec putes quod te ab ipso elongaueris, ideo aurem tibi eius occludi: mox ut pulsaueris, fores aperiet, et in septa cortis sue miserandum miseratus includet: tantum est ut doloris tui quarela flectatur! Quanto tu procul abscesseras, tanto celerius proximabit, propheta dicente: Proximus est Deus tribulatis corde, et humiles spiritu saluos faciet . De quibus Daminus in Euangelio: Beati, inquit, plangentes, quia ipsi consolabuntur .



CAPUT XuIII.---

Sed aspera tibi fortassis uidetur post uoluptates seculi penitentia. uerum est, sentio ualetudinis tue uitium, uideo animi tui morbum:  sed si curari desideras, medele impetum non attendas, nec expauescas remedium; cum admouerit tuo uulneri ferramentum, celerior cura sectionis efficitur. Nam pessime sedulitas medendi palpatur, cum non continuo suppurata labes abscinditur. Amarus est gustus antidoti, sed uitale ac salutare est, quod est faucibus insuaue. Curat nos Dominus non ut exteros, extraneos sibi seruat quoscumque sanauerit delinquentes. Omni hora, omni die in curandis intentus, nec retardatur tempore, nec ullis morarum obstaculis [b 1Kb] impeditur. Plane tunc eius uirtus impeditur, cum non inuentus fuerit, qui curetur; uacet enim necesse est beneficium Domini, cum non exstat, cui debeat misereri. Aspera est castigatio penitentie, sed lenior efficitur, si modus culpe tractetur. Iampridem  te mundialis pompe oblectabat ambitio, et in seruum te sibi dominatus seculi uindicabat, nunc in luxuria remissum, nunc in uinolentia demersum. Hi te modo exercitio aleonis intentum uiderunt, alii ad ganeandum, alii in scortum proiectum, isti lupanaribus mancipatum, unguentis oblitum, aromatibus delibutum, et peregrinis cernebant oculis infectum. Splendebas uestibus, auro fulgebas, gemmis et pretiosissimis margaritis ornabaris. uicem ergo uici restitue, et sero saltem compensationem temporum temporibus redde: reciprocam uitam tuam in utroque  actu equali moderatione partire. Fuisti tunc diaboli, esto nunc Dei; immo uero esto iam tuus, qui dudum fueras alienus. Et forsitan si consideres, multum temporis decoxisti; ut id quod residuum est, breue tempus angustet. uaca iam tibi, non tempori: uaca, dixi, non ut torpeas, sed ut negotio confessionis insistas. Reuertere in uiam a cuius semitis aberraueras, damna que gesseras, quere quod fueras. Primo te ipsum inueni, ut quod queris, inuenias; et si te inueneris, abs te ipso nichil queras. Saccum indue, cinerem asperge, in ieiunio semper ora, in oratione ieiuna. Pretiosa magis hec sunt, quibus corpus afficitur; ut pulchritudo animi reparetur. Horret humilis uestis, sed hoc ualde decet, quod Deo non displicet: uilis est corporis cultus, sed ipse precipuus  sanctitatis ornatus. Et adhuc de indignitate forsitan quereris indumenti, qui nuptialem tunicam perdidisti? Et cum appareas feditatis tue nuditate deformis, non cogitas qualiter identidem uestiaris? Non metuas, queso, ne cum illo qui ad regiam cenam uocatus intrauit, a conuiuio recumbentium simili exprobratus damnatione pellaris, et audias dici tibi: Amice, quomodo huc uenisti, non habens uestem nuptialem ? Et cum argumentum non repereris excusandi, dicat: Tollite eum ligatis manibus et pedibus, et mittite in tenebras exteriores; illic erit ploratio et stridor dentium . Et utique ille, quia non quesierat, aut acceperat, dicitur abiectus; uocatus enim intrauit, sed non uestitus accubuit. Si ergo is qui numquam habuit, taliter, quia non  quesiuit, exiuit; qualiter iam puniendus erit, qui tunicam accepit, et perdidit, et uestiri iterum non potuit?



CAPUT XIX.---

Sed, credo, dubitas amissum non posse repeti uestimentum, aut ab eo qui nuper dederat, cum petieris, posse negari. Intuere in Euangelio filium iuniorem perdito patrimonio mendicantem, usque eo fuisse perductum, ut egestatis impulsu pastor uellet esse porcorum . Is summa inopia et egestate confectus, cum nec porcorum uesci pastibus sineretur, reuersus ad pristinam mentis proprie sanitatem, prioris eui cepit desiderio conflagrare, et paterne domus abundantiam cogitans, reatum suum conuersionis animaduersione damnare. Habito igitur tandem penitenti tractatu,  et secum in corde satisfactionis arcano locutus, uelut postliminio ad lares patrios nudus exsulque reuertitur. Tum ille pater, qui cogitantis uiderat in corde consilium, antequam uerba perditus filius in confessione profunderet, affectum dolentis anticipat, et misericorditer suscipit redeuntem. In collum eius irruit, osculis reconciliat, et adhuc trepidum, nichilque loquentem [c 1Kb] pater mire confirmat. Sed ille consultissimus penitens, et confessor egregius de uoto patris securus, atque adhuc de sua satisfactione suspectus, 600 mediatatum confessionis ordinem pandit,  et uerbis explicat, quod corde ruminauerat: Pater, inquit, peccaui in celum et coram te, iam non sum dignus uocari filius tuus, fac me sicut unum de mercenariis tuis . Placatus itaque pater precibus confitentis, stolam primam mandat afferri, et statim nudum precipit amisso nuper indumento uestiri. Dare iubet et annulum, symboli reparat sigillum, pedes includit munimine preceptorum, et in reparatione eius mactari iubet uitulum saginatum, hoc est, pro reconciliato offerri imperat gratissimum sacrificium, quod esset acceptum et celo et exercitibus Angelorum. Erexerat in germani odium fratris seuerior pertinacia, exprobrans crimina recepti maior filius contradicit. Mandatum non reuocatur, pietas patris non mutatur, frater eius asseritur, filius  nuncupatur: et plenum patris in se prouocauit affectum, qui perfectum habuit in penitendo consilium. Iucundatus, inquit, sum et gauisus; quia hic frater tuus mortuus fuerat, et reuixit; perierat, et inuentus est . uides ergo conuerso filio stolam pristinam penitentie mercimonio restitutam, et uotis omnibus celebrasse patrem reditum confitentis. Patrimonium enim perditum baptismi insinuat sacramentum, in quo sunt cuncta edificia celestium constituta regnorum. Hoc ille filius, hoc est, fidelis christianus libertatem patris indeptus, libidinis ac luxurie contagione perdiderat, et longe a Deo suo positus, probrosis se actibus tota feditate polluerat, ac diabolo mancipatus, cui se perditissima conuersatione dediderat, porcorum, hoc est, immundorum  spirituum cepit exercere pasturam, quorum cum non permitteretur cibo depasci; quia per carnis obtentum demoniacis non poterat siliquis ingurgitari, utrobique desertus, et undique destitutus, bone frugis inopia defessus desudabat. Sed reuersus, omne illico quo fuerat priuatus, accepit, et in concordiam patris reputata substantia prioris possessionis remansit. Reuertere ergo et tu, frater, reuertere, et ex mortuo reuiuisce, et ex perdito reparare.



CAPUT XX.---

Querit ouem suam bonus pastor errantem, et amplius de inuenta, quam de non perdita gratulatur. Humeris reuehit ipsam, in gregis sui consortio reponit, ipsam diuersorio prisce securitatis includit: nec attendit relictarum numerum, qui querebat ex reparatione unius perdite complesse integrum  centenarium. Drachmam perditam mulier uehementer inquirit, lucernam accendit, domum scopis emundat, et charas pariter ac uicinas inuitat ad gaudium inuente drachme. Et putat aliquis Deum non letari de reparatione conuersi, cum parabolam uideat specialiter in personam penitentis aptari? ipso dicente: Dico uobis, sic erit gaudium coram angelis Dei super uno peccatore penitentiam agente . Animaduerte tandem sententiam illam Domini singularem, qua dixit: Non est opus sanis medicus, sed male habentibus; non enim ueni uocare iustos, sed peccatores ad penitentiam . uocat ergo  Dominus ad penitentiam peccatores, et optat medicus noster languidis magis prodesse, quam sanis. Sed non ideo iustos preterit, quia peccatores adsciscit: nam iustorum uita diuina uocatio est, sicut nonaginta et nouem oues in montibus dereliquit, qui unam erraticam requisiuit; illis debitum reddens iustitie premium, istis beneficium misericordie collaturus. Hoc Apostolus probat dicens: Ei autem qui non operatur, et credit in eum, qui iustificat impium, accepta est fides eius in iustitia secundum propositum gratie Dei . Denique Dominum audi quibus iaculis in Euangelio feriat corda peccantium, et intelliges quanti fecerit penitentie sacramentum. Aderant autem, inquit, qui ei nuntiarent de Galileis, quorum Pilatus sanguinem miscuit cum sacrificiis eorum. Tunc  dicit illis iehsu: Putatis quia isti Galilei pre omnibus Galileis fuerint peccatores, quia talia passi sunt? Dico uobis, nisi penitentiam egeritis, omnes similiter peribitis . Aut illi decem et octo super quos cecidit turris in Sile, et occidit eos, putatis quia pre ceteris peccatores fuerint, qui habitabant Hierusalem? Dico uobis, nisi penitentiam egeritis, omnes similiter peribitis. Et subiecit ad probationem rei comparationis exemplum, ficulnee arboris faciens mentionem, que fructu sterilis et infrugifera iubetur abscindi: sed interuentu coloni interitum differri permittitur, donec congruis circumfossa culturis, adhibito cophino stercoris, ad proferendos fructus penitentie differatur. Porro si arbor que generis sui fructum nullum edidit, ante tempus precepta est amputari  quali iam ferramento truncanda, uel securi cedenda est, que uepribus obsita, et spinis alienigenis constipata, nullam habuit in sui restauratione culturam? Nam exemplum arboris similitudo est hominis fidelis, qui fidei sue fructu ieiunus, nichil quod ad future spei lucrum proficeret, cogitauit; plantata enim in uinea fuerat, que uinea specialiter designat Ecclesiam, in qua arbor fuerat illa plantata: sed cultor huius uinee illius sacerdotis persona uidetur exprimi, qui scrobem infructuosi plantarii cultura dominicorum exerceat preceptorum: et stercoris cophino penitentie designatur officium. Quod si inueniri in ea fructus post dilationem temporis omnino non posset. conuulsa in futuro radicitus exaresceret, hoc est, futuro abscissa iudicio tamquam ligni inutilis  abiecta materies, pabulum effecta eterni ignis arderet; quamquam [a 1Kb] hoc et de Christo possit et de plebe Iudaica subaudiri.



CAPUT XXI.---

Credo tuis sensibus his probationibus, que studio de infirmis ingenti ad erigendum animum tuum suscitandumque protulimus, satis abundeque claruisse, ita Deum misericordie fontem nolle interitum peccantium, sed flagitiosum magis habere correctum; ut quante numerantur offense, tanta sit actio penitentie. Non desperet reditus sui reformationem celerem, qui audiat ipsum Dominum peccatori penitentiam suadentem. Hoc expressius  Apocalypsis beatissimi Ioannis exponit, in qua Ecclesiarum angelos increpat, ut pristinis fraudati erroribus ad penitentie lamenta curuentur; nam probatur sic Dominus nullius desiderare ruinam, qui cadenti ingerit penitentiam. Angelo denique Ecclesie Ephesi: Memento, inquit, unde cecideris, et age penitentiam, et fac prima opera: sin autem, uenio tibi, et mouebo candelabrum tuum de loco suo, nisi penitentiam egeris . Et ecce tamen angelus dicitur, cui penitentie cura conuersioque mandatur, 601 et ad priora opera perficienda suadetur, ut nichil amisisse ex totis suis meritis intimetur. Grauius tamen minatur admonitio penitentiam non agenti, si contumaciam pertulerit indurati; erit enim inexcusabilis seueritas ultionis, si ceruicem indomitam  non flexerit prima correctio: et malo suo peribit, qui comminantis auctoritate premonitus, satisfactionis iugo peruicacia colla non subiicit. Rediturum eum sane ad statum preteritum profitetur, qui ad uere uite stadium decurrendum digna confessionis humilitate corrigitur. Hoc uberius paulo posterius declaratur, cum Angelus Ecclesie Thyatire obiurgationis uerbere castigatur. Habeo, inquit, aduersum te multa, quia dimittis mulierem Iezabel, que se dicit prophetissam, et docet, et seducit seruos meos fornicari et manducare de immolatis. Et dedi illi tempus ut penitentiam ageret, et noluit penitere a fornicationibus suis: et mittam illam in lectum; et qui mechantur cum ea, in tribulatione magna erunt, nisi penitentiam egerint ab omnibus operibus suis: et filios eius interficiam gladio;  et scient omnes Ecclesie, quia ego sum scrutator cordis et renum, qui reddo unicuique secundum facta sua . Quid uero potest humanius, quid clementius dici? Et dedi, inquit, illi tempus ut penitentiam ageret, et noluit penitere. Non habes, peccator, non habes quod excuses: non est quod cum causa dubites, non est quod sine causa desperes; his te ad confitendum exemplis accingere, his ad penitentiam documentis armare.



CAPUT XXII.---

Differt enim Dominus penam, ut inueniat penitentiam: et moraturis utens spatiis, protelat patientiam; ne amittat clementia, quod debuit fieri censura. Non preterita mala spectat, nec errata computat, sed correcta collaudat. Habes promissum ad penitentiam suadentis tibi, si non penitueris,  imputabit: Et dedi illi, inquit, tempus ut penitentiam ageret, et noluit penitere. Huic simile propheticum illud: Et dixi, postquam fornicata est omnia hec: Ad me reuertere, et noluit ad me reuerti . Ceterum si te in desperationis gurgitem enormitate tuorum scelerum circumactus abieceris, aut itineris tui dubitaueris represso gradu exstirpare congeriem, uel sinistre mentis prolapsu decliuior in pronum uergentia adducas lubrica exercitatione uestigia, illico tibi spes amissa reparationis adimitur, rapiet te sorbens in abruptum uorago facinorum, claudentur oculi tui nocte peccati, ne ueri luminis  uideant radium permicantem; mortis se cecitas opponet, et per ludum quemdam huc atque illuc te circumducent angeli deceptores. Fient tibi grata cuncta flagitia, et peccandi licentia tibi penitus allubescet: tenebit te [a 1Kb] diabolus sub spe libertatis addictum; ut sit tibi liberum peccare, non uiuere. Nec sinet te respicere ante qui fueras, cum blandimento peccandi, dulcedine te criminum pellacissimus auocauerit: et ut semel dixerim, ita te pereundi suauitate decipiet, ut delectabilius tibimet uideatur perire, potius quam redire. Omne namque peccatum absque sui delectatione non geritur, [b 1Kb] nec alias inuiscare animum poterit, nisi suauitate desiderii illiciat, quem deceperit; dulcis enim mixtura, et suauis sit necesse est faucibus lethalis poculi funesta confectio, ne  amaritudinis prima libatio reuocet haurientem. Sic denique uisum est mulieri primitiue bonum esse ad aspectum et dulce ad cibum arboris illius uenenum, cuius postquam mentita est suauitas labris comedentis, infecit morientis haustus uiolenta subtilitas, quod uigens ac uiuidum manebat, exstinxit; et in contrarium per intemperantiam recidentibus uotis, ad exsilium mundi et spectaculum seculi de paradiso beatitudinis et predio securitatis eiecit.



CAPUT XXIII.---

Oro te, frater, hec metuas, fugias et expauescas; nec patiaris inimicum de tua perditione gaudere, et in conspectu Dei supercilium efferre uictoris. Caue reditum septem spirituum immundorum, quibus se ducem malorum omnium sociauit octauus. Et cum unum nemo patiatur diabolum,  quis octo sustinere ualeat dominatum? Domino dicente: Cum immundus spiritus exierit ab homine, pertransit loca inaquosa, querens requiem, et non inueniens, dicit: Reuertar in domum meam, a qua exieram: et reuersus inuenit eam uacantem, mundatam scopis, et compositam. Tunc uadit et adducit secum alios septem spiritus nequiores se, et ingressi habitabunt illic: et fient nouissima illius hominis peiora prioribus . Si te obsidione bellica septum manus accepisset hostilis, et sub incursione barbarica tenuisset predonis urna captiuum, quos fletus ederes, quos eiulatus dares, que lamenta iactares? Ageres omni die nocteque suspirium, non cibum quereres, potum non desiderares, siti exhaustus et fame enectus, sola in te aspere cutis ariditas et rugosa macies  appareret, rigeret concreta sordibus coma, et hirsuta cesaries squallentis uerticis, promisseque barbe impressi artus horrerent, patrimonium redderes redemptoris sub gladio, districtus ambulares nudus, pauper atque omni sensu euolutus: quesisses euadere, aut si fuge aditus preberetur, sub maximo incertus discrimine meditareris periculum superare. Captiuum te tenet auctor scelerum, uinculis non ferreis, sed catenis habet criminum te ligatum: compedes tibi libidinis imposuit, et undique te sepsit arctiori custodia: legem tibi dedit ut licitum putes omne, quod non licet: uiuum te eterne mortis  fouea demersit; et non ingemiscis salutis tue damnum, spei eterne dispendium, et uite perpetue detrimentum? Incedis comptus ornatu uestium, celebras opulentis cibis refectiones, uino mades, pinguificas epulis quotidianis animam, et torosi corporis excolere non quiescis ingluuiem, ut interim de ceteris criminibus taceam. Putas etiam, putas et hoc non esse animaduersionis diuine, ut nescias quemadmodum debeas de tuis sceleribus penitere; Apostolo probante, qui ait: Propter quod non habuerunt Deum in notitia, tradidit eos in reprobum sensum, facere inconuenientia ; et iterum: Pro eo quod dilectum ueritatis non receperunt, ut saluarentur, misit Deus illis operationem erroris, ut iudicentur qui non crediderunt ueritati . De talibus denique metuit,  ne ueniens Corinthum lugeret multos ex his, qui non egerunt penitentiam ex immunditiis, quas fecerunt, et fornicationibus, et libidine .



CAPUT XXIu.---

Cogita diuitis illius opiparas cenas, et copiosarum dapum uberem affluentiam, purpura, murice pinguiori, et textilibus inclusi serici nitoribus, totum de spe presentis temporis, nichil tamen de futuro tractantis. Quid illi post ista omnia reponatur, ausculta. Post purpuram flamma, 602 post epulas egestas, ut aque guttulam quereret, qui guttam antea pretiosi nectaris ebibisset, et ab eo peteret, nec tamen acciperet, summitatis digiti humentis solatium, cui in seculo micas suarum negauerat epularum. Confitere, queso, cuncta quibus reum te memineris, confitere, et faciem Dei preueni  satisfactionis officio, humilia ante eum cor tuum, et in conspectu eius curua ceruicem: flecte genua, et eliso uultu terre prosternere. Suscipiet gemitum tuum celestis ille protinus aduocatus, et non pretermittet pro te interpellare Patrem suum, qui fidum prebere consueuit penitentibus patrocinium. Causam suam [a 1Kb] non argumentis ad prescriptum genus eloquentie perorabit, illico impetraturus uenie beneficium, qui de superato non exspectat aliquod honorarium. Hoc Apostolus probat, dicens: Quis accusabit aduersus electos Dei? Deus qui iustificat, quis est qui condemnet? Christus qui mortuus est, uerum etiam et resurrexit, qui est in dextera Dei, qui et interpellat pro nobis . Concinnens Ioannes apostolus beatissimus in epistola sua ponit et dicit:  Si dixerimus quia peccatum non habemus, nos ipsos decipimus, et ueritas in nobis non est: si autem confessi fuerimus peccata nostra, et fidelis, et iustus est Deus, qui nobis peccata dimittat, et mundet nos ab omni iniquitate. Si dixerimus quia non peccamus, mendacem facimus eum, et uerbum eius non est in nobis. Filioli mei, hec scribo uobis, ut non peccetis: et si quis peccauerit, habemus aduocatum apud Patrem Iesum, et ipse exorat pro peccatis nostris . Omne quod Dei Filius Dominus iehsu Christus, qui est uia, ueritas et uita, locutus est, lex est: et sub exemplo sui fieri docuit, quod nobis in scripto mandauit;  neque enim a nobis fieri aliquid uellet, quod aut ipse non fecerit, aut quod ei in nobis facientibus non placeret. Sed nec displicere posset quod ipse mandasset; quia qui mandasset, ipse antea fecisset. Inanis enim fieret doctrina mandati, si in facto doctoris non preiret auctoritas: sed quidquid Dominus precepit, et fecit, inane non erit quod sub imitatione sui faciendum esse mandauit. Idem ergo Dominus discipulis hec custodienda proposuit: Attendite uobis: Si peccauerit in te frater tuus, dimitte illi: et si septies in die peccauerit in te, et septies reuertatur ad te dicens: Penitet me; dimitte illi, et dimittetur tibi . Atque cum a sancto apostolo Petro fuisset in causa consultus, et diceret: Domine, si peccauerit in me frater meus, quoties dimittam illi?  usque septies? Dixit illi iehsu: Non dico tibi usque septies, sed usque septuagies septies . Qui ergo dimittenda septies fratri in nos peccanti debita nobis donare imperat, erga nos formam precepti sui non seruat? Aut qui dixit: Misericordiam plus uolo, quam sacrificium ; misericordie nobis potest negare thesaurum? Hoc, est, quod exorata prius uenia dixerim, credere Dominum Iesum cuncta que docuit, fuisse mentitum, si circa nos formam custodire suorum noluerit preceptorum.



CAPUT XXu.---

Et bene quod repente aptat huic sententie de comparatione parabolam duorum scilicet seruulorum, de quibus unus cum ob debitum numerosum, ere decocto, una cum uxore et filiis distrahi iuberetur, et patientiam Domini prostratus  eius pedibus exoraret, ut tributo sibi spatio, omne debitum reddidisset, meruissetque misericordia Domini cuncta sibi donari: qui sub conditione tali ad cruciatus detinebatur addictus, ipse conseruo suo debitori noluit misereri; quia oblitus est collocati sibi nuperrime beneficii: statim tortoribus traditur, et de eius cruciatibus idem, quod dudum fuerat donatum, exigitur. Inde est quod Dominus huiusmodi orandi ordinem posuit dicens: Et dimitte nobis debita nostra, sicut et nos dimittimus debitoribus nostris ; ut tanta scias posse tibi dimitti, quantum tu proprio dimiseris debitori: immo uero ut tibi parcere uidearis, cum alii obsecratus ignoueris. Nam iudicio tuo proculdubio iudicaberis, si dimitti tibi ipse cupiens, alii dimittere nolueris, Domino  dicente: In quo iudicio iudicaueritis, in eodem iudicabitur de uobis: et in qua mensura mensi fueritis, in eadem remetietur uobis . Legas uolo intentius prophete Zacarie principium, et illic quo robustius animeris, inuenies. Iratus est, inquit, Dominus ad patres nostros ira magna . Quis non hoc audiens contremiscat? quis non huius uocis tonitru perterritus arefieret? aut quem sensum non hec indignatio intimata turbaret? Quis enim status teneri poterat sanitatis, ubi tam uehemens ira denuntiabatur Auctoris? Et parum fuit dixisse iram, nisi denuntiaretur et magna, quasi si non esset  magna, sustineri eius posset uel lentior iracundia. Sed uideamus quem exitum pronuntiet tanta commotio. Credo, dixit, bellicis uos inquietabo tumultibus, et captiuitatis uos seua ditione mulctabo, fame uos afficiam, morbo quatiam, morte consumam, ferarum atque bestiarum rapiet inopinata uastatio, profugos et ubique dispersos agitabit exsilium. Hoc enim intellectui relinquitur, ut iram magnam uehementior uindicta sequatur. Iratus est, inquit. Dominus ad patres nostros iramagna, dicens ad eos . Quid dixerit audiamus: Conuertimini ad me, et conuertar ad uos. O indignationem de pictate manantem! o magnam iram, que infert misericordiam! Rogo qui sic irascitur, quemadmodum miseretur? Aut si ita miseretur, quemadmodum [a 1Kb] indignatus irascitur? Hoc alius propheta  proloquitur: Reuertere, Isrel, ad Dominum tuum, propter quod infirmatus es in iniquitatibus tuis. Dicite ei: Potens es remittere peccata nostra, non ut accipiatis iniquitatem, sed ut accipiatis bona; et reddite ei fructus labiorum uestrorum, et epulabitur in bonis cor uestrum ; et alibi: Redite, inquit, filii desertores. dicit Dominus ; et iterum: Reuertimini, filii reuertentes, et sanabo tribulationem uestram . His consona Dauid beatus peccatorum solatia decantauit dicens: Confilemini Domino, quoniam bonus, quoniam in eternum misericordia eius .



CAPUT XXuI.---

Nec hoc dixerim, ut latiores admodum [b 1Kb] uidear habenas dedisse licentie, et sub uenie diuinitus tribuende pretextu peccandi magis  fomitem Auctoris penitentiam prebuisse; hoc enim sermone meo cadentem erigo, stantem non impello: nec preiudico innocentie, qui exhortor ad penitentiam peccatorem. Siquidem, ut supra iam diximus, innocentia exigit de Deo debitum uite sue premium: penitentia uero exspectat misericordie beneficium; non peccare enim timere est, penitere uero plusquam timere. Nam plerumque offensionibus subiacet secura felicitas: cautior autem ad euitanda preterita efficitur, quem metus emendat; quia sollicitior semper erit, qui cauet ne identidem 603 ibi incidat, ubi iam antea cecidit. Sic gubernatorem faciunt pericula experta sollicitum, et in offensos portus nonnumquam ueretur intrare, qui uel semel incurrerit ex securitate naufragium. Denique  Scriptura diuina: Qui non tentatus est, inquit, qualia scit ? ut ostenderet per tentationis causam tentatum semper effici cautiorem, et per timorem magis corrigi, qui incautus antea fuerit tentationis scientia. Usque adeo autem peccantibus Dominus optat ignoscere, qui non uult mortem morientis, quantum ut reuertatur et uiuat; ut quos pro facinoribus suis aliquoties destinat pene, interpellatus penitentia, illico festinet absoluere: et ut recondat in uagina macheram, commulat animaduersionis satisfactione sententiam.



CAPUT XXuII.---

Et quamquam hoc ex Niniuitarum  facto superius sit probatum, tamen etiam Hieremie prophete super eo accipe testimonium; ut ex testimoniis plenius tibi probetur exemplum. Sermo, inquit, qui factus est a Domino ad Hieremiam, dicens: Exsurge, et descende in domum figuli, et ibi audies uerba mea. Et descendi in domum figuli, et ecce ipse opus faciebat super lapides, et cecidit uas quod ipse faciebat in manibus suis; et iterum fecit illud uas aliud, sicut placuit coram ipso facere. Et factus est sermo Domini ad me, dicens: Sicut figulus iste non potero uos facere, domus Isrel? Ecce sicut lutum figuli uos estis in manibus meis: et tantum si loquar super gentem aut super regnum; ut tollam eos, et ut perdam eos. Etsi conuersa fuerit gens illa a malis suis cogitationibus, penitentiam agam pro malis, que cogitabam  ut facerem eis, et non faciam. Et tamen si locutus fuero super regnum aut gentem, ut reedificetur et circumplantetur; et fecerit iniqua in conspectu meo, ut non exaudiat uocem meam: penitentiam agam pro bonis, que locutus sum ut facerem eis, et non faciam. Et nunc dic ad uiros Iuda, et inhabitantes Hierusalem: Ecce ego fingo mala super uos, et cogito super uos cogitationem. Conuertatur unusquisque a uia sua maligna, meliores facite cogitationes uestras . Suadet ergo figulus noster a uiis pessimis et cogitationibus nos malignis auerti, ut conuersio penitentie in aliud uas possit fracturas nostras uitiaque plasmare. Et uult operis sui substantiam non perire in penitentiam; ne sententia reum teneat, quem confessio excusat. Huic consonat  Sapientia Salomonis: Sed misereris, inquit, Domine, omnium, quia omnia potes, et negligis peccata hominum, propter penitentiam; subest enim tibi cum uoles posse, et cum sis omnium Dominus, omnibus te parcere facis . Conuertamur ergo et confiteamur Domino, cum in hoc seculi degimus commeatu, et iudici nostro penitentie uiaticum preparemus. Non sint temporis nostri otiosa curricula, nec nos nati ad peccandum, sed ad bene agendum conuiuamus. Aut si peccato fuerimus obnoxii, quoniam deesse non potest in hoc mundi theatro quin peccemus, reminiscamur nostri, ut euadere gehenne precipitium cupiamus. Peniteamus ergo ex fide, oremus ex corde, ploremus ex uiscere. Et sicut Propheta dicit: Adoremus et procidamus et ploremus ante  Dominum, qui fecit nos; quia qui serunt in lacrymis, in gaudio metent . Felix, heu nimium felix officium lacrymarum, quo futuro tempore colliguntur premia! et beatum seminis incrementum, quod in fletu profunditur, ut in letitia metatur! Scriptum est enim: Felix homo, qui agnoscit ululatum suum. Leuemus oculos nostros ad montes, unde ueniet auxilium nobis; quia sicut oculi seruorum in manibus dominorum suorum, et sicut oculi ancille ad manus domine sue: sic et oculi nostri ad Dominum Deum nostrum, usque dum misereatur nobis .



CAPUT XXuIII.---

Neque ita conuersionis nostre  consilium temporis delectationibus prolongemus, ut sub scientia peccandi et delectatione pereundi usque ad extremam etatem nos in uoraginem criminum demergamus; cum uiuendi nobis usum a diuina dignatione collatum qui terminus claudat, habeatur incertum. Et forsitan hoc quod aut primum putatur, aut medium, imminentis occidui meta iam limitet, sitque debitus finis indignantis Domini ex conuersionis tarditate uocatio; quando quidem ex admonitione rumpendarum in conuersione morarum propositum uideatur oraculum: Non tardes conuerti ad Dominum, et ne differas de die in diem; subito enim uenit ira eius, et in tempore uindicte disperdet te ; et iterum: Fili, peccasti, ne adiicias iterum, sed et de pristinis deprecare, ut tibi dimittantur;  et ne adiicias peccatum super peccatum, et dicas: Miseratio Dei magna est; misericordia enim et ira ab illo . Nec nos usque ad mortem fieri mancipia patiamur, et demus corpora nostra scelerum ditioni, sed obediamus Apostolo dicenti: Non regnet peccatum in uestro mortali corpore, ut obediatis ei ; ut quia peccata deesse non possunt, certe non regnent, hoc est, ne sine respectu euadendi fiat abrupta licentia peccandi. Aut certe si putat aliquis restare sibi tempus ut peccet, et satiata libidine cum iam imperassent animo corporis uires, tunc ad penitendi redire iudicium, ultimum uite sue mihi tempus edicat, quo calculante, didicerit, quo insinuante, cognouerit; ut iure sibi, ut ita dicam, de temporis spatio blandiatur. At cum  nobis inopinatus sit exitus terminalis, et uite nostre dubia sint ex mortis ignorantia curricula; quomodo sibi quisque superesse ad confitendum tempus existimat, qui temporis sui tempus ignorat, cum utique audiat dicentem Scripturam: uiuens et sanus fateberis, et laudabis Deum, et in partem uades seculi sancti cum uiuis et dantibus confessionem . Dilatio enim temporis confessionem creet, et non desperationem generet; quia exaggeratur in dilato damnatio, qui diuinam patientiam pertinaci animositate cogitat. Quod sancti Ne temporibus docetur effectum, cum per centum annos pertracta patientia implacabilem per mundi ambitum fudit cataclysmum, inundante censura. Unde beatus Apostolus ait: An numquid opulentiam bonitatis eius, et  longam patientiam contemnis, ignorans quod Dei bonitas ad penitentiam te adducit? Tu autem secundum duritiam tuam et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum facta sua .



CAPUT XXIX.---

uolo dicas mihi, que rerum presentium gloria, qui sint huius temporis fructus, que utilitas caducorum. Regni potentia, ut dixi, morte finitur, potestatis ambitio successione dirimitur, diuitiarum copia uiuis nobis plerumque subtrahitur, uoluptatis effectio tristitia interueniente corrumpitur, iucunditas gaudiorum metus formidine  uiolatur, et omne quod capitur desiderio, [a 1Kb] corpus aut anima corporis desiderat, 604 finis falce succiditur. Nec potest perfectum priuilegium beatitudinis obtinere, quod eternitatis non circumuallat infinitas; caducum enim sit necesse est, quod ineuitabili necessitate metitur: obnoxium et inconstans atque infirmum procul dubio remanebit, cuius uitam nonnumquam fortuitus euentus intercipit. His ergo cunctis morte finitis, nostrum in ipsa morte quid proprium? Si nichil quod boni operis incremento conscientia subsarcinetur, habebimus; et si nichil boni ex nobis habere potuimus, quid nobiscum remeantes ad patriam deferemus? Quam nuda atque deformis anima nostra remanebit, si nos eam saltem penitentie uelaminibus et confessionis amictibus  non oblegamus! nisi quia turpitudinem festinamus abscondere, et anime operire non contendimus nuditatem, cuius cum sit naturaliter inuisibilis pulchritudo, uisibilis fiet peccatorum sorde deformitas.



CAPUT XXX.---

Illa sunt occupanda commercia, ille complectende diuitie, illa captanda potentia, quam non tempus eripit, non locus subtrahit, non persona subducit, que manet statu perpetuo, que priuilegio seruatur eterno, que fini non subducitur, que mortis iugo nec premitur nec urgetur. Ibi enim bona tuta sunt conscientie, ubi iam non licebit post presentia seculi mala peccare, ubi diabolo nullus accessus, ubi tenebrarum non est locus; sed neque qui decipit, neque qui decipi possit, penitus inuenitur. Illic bona omnia, illic cuncta felicia, illic  prospera uniuersa: non dies lucis incremento mutabilis, non sol lentior in ortu, in fulgendo clarior, in occasu fuscior apparebit: nox omnino uacabit, luna non erit, nec siderum micatus ardentior rutilabit: famem nemo sentiet, lacryme detergentur, timor nullus, metus ex nichilo, iucunditas omnia, pax totum, gaudium quidquid obnoxium tristitie fuerat, possidebunt. Omnia propheta Esaias euidenter exponit . Que tunc ibi gloria felicium, que supplicia miserorum, qui gemitus, que suspiria peccantium, que beatitudo sanctorum? His cum Deo consortium, illos donari gehennalium cruciamento flammarum: hos incomparabili perfrui refrigerio, illos incendio indomitabili trucidari: hos paradisi fontibus, nemorumque uerticibus a riuulis  indefessos amenari, illos stagno ignis, et fluento incendii, atque atre noctis tenebris obsessos, penis inextricabilibus perurgeri: ad postremum hos bonis celestibus uti, illos totius gehenne et eterne mortis edacitate consumi?



CAPUT XXXI.---

Si nunc quantum ad seculum quispiam paupertatis labe defectus, in promptu non habeat unde qualicumque uictu famelicam sustentare possit esuriem, uideatque alios opimis dapibus mensas onerare, ac refertos epulis bibere gemma, et protrahere longe apparatus ambitione peregrinis saporibus pigmentata conuiuia, que putas eum ducere  ab ultima uiscerum parte suspiria, quas edere intestino dolore querelas; interdum etiam lacrymas fundere, cum paulo amplius capi incipiat desiderio uisorum, et inardescere magis ac magis sentiat ex desiderio inefficax desiderium? Quinam ergo tunc erunt gemitus infelicium, quod inconsolabili luctu in illa comparatione tormentum, cum celestibus copiis, perennibus diuitiis perfrui felicium uiderint agmen animarum, et se stillicidio rorantis digiti defraudari, et perferre insuper inextinguibilem flammam, cum nulla spe reseruentur ad ueniam? Solis ardorem ferre non possumus, balneares estus minime toleramus, sentimus incendia fornacum, et longe secedimus; quis ferat fluctuantem gehennam, et caminis tartareis estuantem pati strepitum fumantis  baratri poterit, et sustinere infernarum globos tenebrarum; ubi solus auditur ululatus ardentium, et eiulatus resonat crudeliter punitorum? Hec, oro, quam fugienda sunt, quam cauenda ac totis uiribus, et omni animo ac mente declinanda!



CAPUT XXXII.---

Cum patent igitur ianue ueniales, cum fluctuantibus et criminum tempestate iactatis penitentie portus offertur, cum mentibus promittitur cura languentibus, et sauciatis uitalem pollicetur ultroneus artifex medicinam: cum misericordia habetur in promptu, antequam iustitia capulo tenus extrahat pugionem, sumamus arma penitentie, et iudicis rigorem satisfactionis officio mulceamus. Certum enim habet donum uenie, cui permittitur penitere; nam procul dubio confiteri non  sinitur, cui pietas nulla seruatur. Hoc probat inueterati serpentis in ipsa origine mundi damnatio, quem inauditum sententie fulmen excussit: et non peroptatum absoluta seueritas status sui possessione deiecit. Hoc Sodome et Gomorrhe celesti incendio concremate perhibent regiones, erga quas ob excessum facinorum nichil reseruatum est penitentie; ne fortassis admoniti possent ultionis iustitiam declinare. Hoc Pharaonis in Exodo clamat interitus, hoc Core, Dathan et Abiron inexspectatum testatur exitium, hoc Antiochi et Herodis supplicia proloquuntur, hoc Ananie et Sapphire indicat repentina animaduersione naufragium: quos ad presens tempus uindicta non distulit, et negata uenia, seueritas comitata truncauit. Non nos imparatos dies abcessionis  inueniat, nec intra castra diabolica hyemis illius aut sabbati tempus includat. uigilemus contra hostis antiqui fraudulentas insidias et apertas minas; erga conuersos enim acrius excitatur, et refugos suos seuerior tamquam irrisus insequitur. Tunc cum deciperet, blandimentis illexerat, nunc tentationibus et crudelitatibus inquietat: tunc fuerat ut amicus, nunc ut inimicus irascitur; et per casum elisum effecit cautiorem, sed elidentem aliquoties solet elisus elidere. Fugiamus pomposas illecebras mundi, et ambitionibus eius demus ex toto repudium. Hoc Ioannes apostolus persuadet dicens: Nolite diligere mundum, neque ea que sunt in mundo. Si quis diligit  mundum, non est caritas Patris in eo; quia omne quod in mundo est, concupiscentia carnis est, et concupiscentia oculorum, et ambitio seculi, que non est a Patre, sed ex concupiscentia mundi est: et mundus transibit, et concupiscentia eius. Qui uero facit uoluntatem Dei, manet in eternum; quomodo et Deus manet in eternum . Lauemur baptismo penitentie, ut possimus Dominum mundo corde uidere: auferamus nequitias ab animis nostris a conspectu oculorum Dei, discamus iustitiam facere; inquiramus iudicium, eripiamus iniuriam accipientem, iudicemus pupillo, iustificemus uiduam, et cum Domino disputabimus. Et si fuerint peccata nostra, ut phenicium, ut niuem dealbabit: si autem ut coccinum, ut lanam candidam efficiet. Et quia asperget hyssopo,  et mundabimur, lauabit nos, et super niuem candidiores erimus .



CAPUT XXXIII.---

Tria sunt que erga nos Dominus arbitrio suo constituta conseruat: 605 bonitatem dico, misericordiam, atque iustitiam. Bonitas est, qua esse iam cepimus: misericordia, qua ad penitentiam prouocamur: iustitia, qua futuro tempore iudicabimur. Hec interim ordinem temporum in sese custodiunt, preteritum, presens, et futurum: preteritum, quo Domino auctore creamur et nascimur: presens, quo conuersi misericordiam promeremur: futurum, quo iuxta opera nostra, iustitia distribuente, munerabimur. Itaque cum misericordie regnum habemus in manibus, et in arbitrio nostro sunt posita dona pietatis; hic  purgemus conscientias nostras ab omni inquinatione, et spiritalibus nos deinceps per bonam conuersationem instrumentis aptemus. Euitemus desideria que militant contra animas nostras, et profanam conscientiam nullatenus patiamur. Consequemur omnia, que ex fide credimus, si iustis nos actibus uita inuituperabili componamus. Merebimur remissam omnium peccatorum, resurgemus in uitam eternam in resurrectione credentium; 606 et ut amplius loquendi presumat audacia, in regna celorum cum iustis intrabimus, cum quibus partem per penitentiam habere meruimus, Scriptura dicente: Penitentibus autem dedit partem iustitie, et corrogauit deficientes sustinere, et destinauit illos in sortem ueritatis .

 Hec, amantissime frater, quibus tecum pariter ad exercendam penitentiam cohortarer, quantum ex Dominicis lectionibus colligere mediocritas ingenii mei potuit, exaraui. Que si iam, ut arbitror, animi studio e proprio instituto sectaris, et curribus confessionis insidens, tendis ad ueniam; accipe me tecum in hac cogitatione consortem, ut adiuncto communi comitatu, ad metas indulgentie properemus: aut si pigritie inertia prepeditus, pernicitatem tuam sequi non potero, memento mei: et cum premium de Dei largitione merueris, queso ut in orationibus tuis nulla capiaris obliuione uictoris.



[DE SPIRITU SANCTO.]





MONITUM.

 Prodiit hic libellus aut potius fragmentum e bibliotheca sancti Dionysii in Francia, unde illum eruit Gillotius ex antiquo codice, ubi tribus libris Ambrosianis de Spiritu sancto additus, liber quartus sancti Ambrosii de Spiritu sancto inscribebatur. Non tamen uiro docto imposuit hec epigraphe, quippe qui Scripture locos in hoc tractatu subinde allegatos non eius, quam Ambrosius adhibebat, uersionis esse, totumque opelle stylum ab Ambrosiano discrepare animaduertit: quibus adiicit Auctorem in fine profiteri strictim se de Spiritu sancto disseruisse, cume contrario quam fusissime de eodem egerit Ambrosius. Quapropter non alia re hoc idem fragmentum edendum iudicauit, nisi quod et antiqui Auctoris, et lectione dignissimum esse arbitratus est, quo nomine cum illud Romani in appendice etiam retinuerint, nos similiter non putauimus reiiciendum.





DE SPIRITU SANCTO LIBELLUS UNUS. 

 605 uos autem in carne non estis, sed in spiritu; si tamen Spiritus Dei habitat in uobis: si quis autem Spiritum Christi non habet, hic non est eius. Si autem Christus in uobis est, corpus quidem mortuum est propter peccatum: spiritus uero uiuit propter iustitiam. Quod si Spiritus eius qui suscitauit Iesum a mortuis, habitat in uobis: qui suscitauit Christum ex mortuis, uiuificabit et mortalia corpora uestra propter inhabitantem Spiritum eius in uobis . Diuino Apostolus modo et diuino eloquio sacramentum Dominice Trinitatis et fidei nostre mentibus intimauit. Nam cum dixisset: uos autem in carne non estis, sed in spiritu; si tamen Spiritus Dei habitat in uobis; adiecit: Si quis autem Spiritum Christi non habet, hic non est eius. Quid ergo Apostolus aliud  quam unionem Trinitatis edocuit? Nam Spiritus Dei Spiritus Christi est: spiritus autem Christi et Dei neque a Christo diuisus aut separatus est; quoniam neque Deus ab Spiritu suo, neque Christus idem ab Spiritu suo potest separabilis indicari. Si autem inseparabilis Deus ab Spiritu suo est, inseparabilis utique et Christus ab Spiritu suo est: ergo Spiritus Dei et Spiritus Christi inseparabilis a Deo et Christo; ac per hoc Deus et Christus et Spiritus sanctus indiuisi manifestantur, quia semper Spiritus in Deo et Christo perennis est. Nam quid aliud concatenatione hac et connexione significari contendit, quam intelligentiam unitatis; dum per Spiritum Deus et Christus, qui inseparabiles a sese sunt, uniti, et ut ulterius dicam, unum intelligunt?

 Hoc diuinum sacramentum est, hoc in se creatura naturaliter aut inseparabiliter non habet; ut unus Spiritus Patris et Filii, aut tres unus, et unum indiuisibiliter esse noscantur. Et ideo securus Apostolus, qui hoc fundamentum fidei de sancta Scriptura didicit, et de diuina reuelatione cognouit, de cetero non timet alibi unum Deum, alibi cum Domino, alibi cum Deo et Domino sanctum Spiritum predicare;  quia siue unus Deus dixerit, scit se nomen Trinitatis implesse: siue autem Dei et Domini solummodo memor sit, scit dicere: Ipse autem Deus, et Pater, et Dominus noster iehsu Christus dirigat uiam nostram ad uos , et cauere ne dicat: Ipsi dirigant; siue Dei et sancti Spiritus faciat mentionem, scit se Christo iniuriam non fecisse: siue Dei, et Domini, et Spiritus sancti causis competentibus personas aptet, scit dicere: Et omnia hec operatur unus atque idem Spiritus, diuidens singulis prout uult ; quoniam et tres deos dicere impium est, et unum non in Trinitatis nomine confiteri admodum irreligiosum.

Denique sequentia consideremus, quibus hunc sensum confirmat et solidat; nam cum dixisset: Si  quis autem Spiritum Christi non habet, hic non est eius; adiecit: Si autem Christus in uobis est . Ergo manifestum est quia per inhabitantem Spiritum Christi Christus habitat; si autem per inhabitantem Spiritum Christi Christus habitat, utique et per inhabitantem Spiritum Dei Deus habitat. Denique subiunxit: Quod si Spiritus eius, qui suscitauit Christum ex mortuis, habitat in uobis , hoc est, Dei; ac per hoc non aliud esse Spiritus sanctus, quam Deus et Christus probatur, per quem Deus et Christus habitat: quem qui in se non habet habitantem, nec Deum potest habere, nec Christum.

Sed dicit aliquis: Si per Spiritum suum Deus habitat in nobis, et Spiritus cum Deo et Christo unum atque idem est; quomodo rursum dicitur:  Qui suscitauit Christum ex mortuis, uiuificabit et mortalia corpora uestra? Quomodo Deus et Christus unum sunt, cum Christus per Spiritum Dei suscitetur ex mortuis? O altitudo diuitiarum sapientie et scientie Dei ! uere, ubi sapiens? ubi scriba? uere hoc est, quod oculus non uidit, nec auris audiuit, nec in cor hominis ascendit, que preparauit 606 Deus diligentibus se . Preparauit autem Deus diligentibus  se, ut Christus Dominus cum in forma Dei esset, formam serui acciperet, ut solus inueniretur utrumque. Cum ergo Christus utrumque sit, Deus scilicet et homo, suscitatio hec non ideo diuinitati eius ascribitur; quia diuinitas eius aut pati aut mori posset: sed quia uerbum Deus caro factus est, et habitauit in nobis. Ceterum si diuinitas eius pati potuisset, non utique opus fuisset, ut formam serui acciperet: accepit autem formam serui non aliam ob causam, quam ut per eam pro salute diligentium et pati et mori posset. Et ideo recte dicitur Dominus maiestatis crucifixus, et Dominus iehsu Christus ex mortuis excitatus; quia spontanea benignitate et diuina sua ratione per templi sui passionem cuncta ipse suscepit et pertulit. Ac per hoc, id quod Christus  excitatur ex mortuis, proficit ad gloriam Dei, et comprobat omnipotentiam Christi.

Sed et sequentia loci huius non minus diligenter inspicere debemus; quoniam alta et profunda doctrina apostolus ita locutus est dicens: Quod si Spiritus eius qui suscitauit Iesum ex mortuis, habitat in uobis; qui suscitauit Iesum ex mortuis, habitat in uobis; qui suscitauit Christum ex mortuis, uiuificabit et mortalia corpora uestra per inhabitantem Spiritum eius in uobis . Primum ergo manifestum est quia omnia Deus et Christus per inhabitantem Spiritum suum in nobis operatur; ac per hoc constat quoniam sanctus Spiritus omnia operatur; quia et mortalia corpora nostra uiuificabit is, qui suscitauit Iesum ex mortuis, per inhabitantem Spiritum Christi  in nobis. Et non dixit quia per se suscitat is, qui suscitauit Iesum ex mortuis, neque Christum per se suscitare: sed per inhabitantem in nobis Spiritum Christi. Spiritus eius, qui suscitauit Iesum ex mortuis, uiuificabit et mortalia corpora nostra. Et utique in Euangelio legimus, dicente Domino: Sicut Pater suscitat mortuos, et uiuificat; ita et Filius quos uult, uiuificat . Et non est dictum ibi quia per Spiritum suum suscitat Deus et Christus. Quid ergo? Contrarium hoc erit illi sententie? Absit: sed intellectus illorum nobis redditur, et docemur per Euangelium beatissimi Pauli qua ratione Deus suscitet, per inhabitantem scilicet Spiritum Christi in nobis; ac per hoc apertissime traditur, quia omnia opera diuina Spiritus sanctus operatur. Et ideo alio  in loco idem Apostolus docet dicens: Diuisiones gratiarum sunt, idem autem Spiritus: et diuisiones ministeriorum sunt, idem autem Dominus: et diuisiones operationum sunt, idem uero Deus, qui operatur omnia in omnibus . Quomodo est illud idem Spiritus, si aliud est Spiritus, quam Deus et Dominus? aut quid est illud: Idem Dominus, si aliud est Dominus, quam Deus et Spiritus? aut qua ratione accipies: Idem Deus, si aliud est Deus, quam Dominus Spiritus? et si essentia uel et diuinitate et auctoritate aliud et aliud, et non unum sunt. Nullo modo possent dici idem, qui longe aliud et aliud reperirentur: inueniretur autem et apostolus falsus testis et contumax in Deum, qui idem ascriberet,  ubi idem non est. Sed absit hoc. Non sensu Apostolus laborauit: nouit autem Deum et Dominum et Spiritum sanctum, unum Spiritum omnia in omnibus operantem.

Et ne quid forte scrupuli mens audientium sustineret; quia cum Trinitatis personas ostendisset, Deum cuncta in omnibus dixerat operantem, dum scit et Trinitatem uere probare, sicut uere et unionem; quamquam error nullus poterat uideri, ubi idem sepe iam dixerat: solito tamen suo more Apostolus, et prudentie sue cautela, immo ut uerius dicam, Spiritus sancti gubernatione, quem se reuelatorem et doctorem habere sepe profitetur, sicut dixit: Sed docti Spiritu, spiritalibus 607 spiritalia comparantes : et alio in loco: Nobis  autem reuelauit Deus per Spiritum sanctum , reddidit omnia unioni, dicens: Alii enim datur per Spiritum sermo sapientie, alii sermo scientie secundum eumdem Spiritum, alii fides in eodem Spiritu, alii gratia curationum in uno Spiritu, etc. . Et in nouissima parte concludens ait: Omnia autem hec operatur unus atque idem Spiritus ; qui supra scilicet Deus. Ergo quia omnia operatur Deus atque idem Spiritus, Patrem et Filium et Spiritum sanctum, in quorum nomine per regenerationis baptisma recreamur, unum Deum, quod est nomen unum, accipere debemus et credere; quia uno atque eodem modo, iisdemque uirtutibus, nec non et prophetationibus, quibus Patrem Deum discimus, de Spiritu quoque sancto et de Filio edocemur.

 Sed forte quis dicat: Omnia dixit, que ad ordinationem Ecclesie pertinent: non autem omnia, que Deus operatur, et Dominus operatur et Spiritus. Ergo de omnibus uel pauca ponenda sunt, quibus probetur Spiritum sanctum omnibus omnino diuinis operibus adesse, et ipsum omnia implere. Moyses Spiritu sancto impletur, et per Spiritum prophetie prescientia docetur, et futura predicit. Quid prophete omnes deinceps? Num Spiritu sancto pleni prophetauerunt, et plagas populo imminentes annuntiauerunt, et aduentum Domini et passionem predicauerunt, probante Domino et dicente per os Zacarie prophete: uerumtamen uerba mea et legitima mea accipite, que ego mando in Spiritu meo seruis meis prophetis ; ac per hoc manifestum  est omnes prophetas in Spiritu sancto prophetasse.

Legem quoque ipsam per Spiritum sanctum datam accepimus et scriptam; dicit enim Moyses: Et dedit Dominus duas tabulas lapideas digito Dei scriptas . Digitum autem Dei Spiritum sanctum dici Euangelia manifestant; cum enim Dominus demonem eiecisset, et accusaretur à Iudeis quod in Beelzebub principe demoniorum demonia expelleret, secundum Lucam quidem respondisse perhibetur: Quod si ego in digito Dei expello demonia ; secundum Mattheum uero: Si autem ego in Spiritu Dei eiicio demones , unde manifestum est Spiritum digitum Dei dici. Cum ergo constet Spiritum sanctum digitum Dei dici, manifestum  est quia tabulas lapideas Spiritus sanctus scripsit, quas Moyses digito Dei scriptas accepit: et Spiritus sanctus dedit, quia digitus Dei non aliud quam Deus est; quoniam in omnibus operatur.

uirtutes quoque ipsas, quas diuina potentia in Aegypto in doctrinam et in experimentum sui peccatoribus operata est, num manifestum est in digito Dei esse perfectas, probante Domino, qui se in digito Dei, id est, in Spiritu sancto eiicere demonia profitetur; quia idem ipse in Aegypto, et Spiritus sanctus eadem consummauit et gessit. Quod quidem sensibus nostris intimans Dominus, in digito Dei se profitetur expellere demonia, docens scilicet opera sua opera esse sancti Spiritus; cum opera sancti Spiritus opera Christi sint: opera autem  Christi opera Patris sunt, sicut in Euangelio secundum Ioannem legimus, ipso Domino dicente: Amen, amen dico uobis, non potest Filius facere a se quidquam, nisi quod uiderit Patrem facientem; quecumque autem ille facit, eadem et Filius facit similiter ; et: Sicut Pater mortuos suscitat, et Filius quos uult, uiuificat . Ergo hoc gradu et hac ratione agnoscimus opera sancti Spiritus esse opera paterna; quia que Pater operatur, eadem et Filius operatur similiter: que autem Filius operatur, eadem et sanctus Spiritus operatur. Ac sic semper Trinitas unus Deus et unus Spiritus per se, sed ex sese eadem et omnia in omnibus operatur. Quem quidem sanctum Spiritum quia in uirtutibus suis et potentia diuina agnoscere Egyptii noluerunt, plagis  compulsi sunt confiteri, in quas ne nunc audientes incidant, a Domino admonentur, ut sero incipiant dicere: Digitus Dei est ; ac per hoc manifestum est, quia unus atque idem Spiritus omnia in omnibus operatur .

Natiuitas quoque ipsius Domini Iesu secundum carnem nonne per Spiritum sanctum facta predicatur, euangelizante Gabriele angelo Marie, et dicente: Spiritus sanctus superueniet in te, et uirtus Altissimi obumbrabit tibi ? et iterum Ioseph angelus in somnis apparet, dicens: Ioseph fili Dauid, ne timueris accipere Mariam coniugem tuam; quod enim in ea generatum est, de Spiritu sancto est ? et inde perspicuum est quia omnia et in omnibus ipse operatur et perficit.

 Sed aiunt quidam: Omnia quidem diuina operatur, et de operibus Deus intelligitur: sed nichil tamen sua auctoritate probatur operari; quia omnia per eum Deus operatur et Dominus. Iam quidem de auctoritate eius satis constat, cum Deus probatur, Deus agnoscitur, cum inseparabilis a Deo inuenitur, cum unionem habere cum Deo et Domino manifestetur: sed quoniam de auctoritate eius queritur, quam Scriptura non tacuit, edoceri nos oportet, primum quidem cum dicitur: Hec autem omnia operatur nunc atque idem 608 Spiritus, diuidens singulis prout uult . Diuidit, manifestum est quia non ex imperio operatur alieno: et attendendum quia que prout uult, diuidit, non est scriptum  que aliena sunt. Et rursum in Actibus apostolorum legimus: Deseruientibus autem illis et ieiunantibus Domino, dixit Spiritus sanctus: Segregate mihi Barnabam et Paulum, in opus ad quod uocaui eos . Quid ergo clarius, quid lucidius ad manifestandam diuinitatem et auctoritatem Spiritus sancti dici potest: Segregate mihi? Non enim dixit: Segregate Deo, sed mihi; neque in opus, ad quod uocauimus eos, sed in opus ad quod uocaui. Satis utique probauit nobis auctoritatem et diuinitatem suam, qui segregationem apostolorum non alii quam sibi ascripsit: quos et in opus non alienum, sed suum aduocasse se dixit; quod utique alienus a Deo et Domino et ab auctoritate diuina facere numquam potuisset.

Atque ut clarius luceat Trinitatis sancte auctoritas  una et diuinitas excolenda, Esaie prophete nobis contemplanda prophetatio est, quam per apostolos ipse Spiritus sanctus nobis interpretatus est, quam ita legimus: Et audiui uocem Domini dicentis: Quem mittam, et quis ibit ad populum istum? Et dixi: Ego, ego sum, mitte me. Et dixit: uade, et dic populo huic: Aure audietis, et non intelligetis: et uidentes uidebitis, et non aspicietis, etc. . Et utique modo dicens supra in eadem uisione, Dominum sabaoth uidisse se dixit sedentem in throno glorie sue, et Seraphim audiuisse dicentes: Sanctus, sanctus, sanctus Dominus Deus sabaoth; plena est omnis terra maiestate eius . Et certe Dominus sabaoth, cui laus hec et gloria redditur, unus atque idem in prophetis ostenditur, et ipse est qui  Esaie locutus est dicens: Quem mittam, et quis ibit ad populum istum? Et cum unus atque idem in prophetis significetur, ab apostolis tamen et ab Ecclesia Trinitas intelligitur. Unde etiam tractum est per omnes fere orientales Ecclesias, et nonnullas occidentales, ut in oblationibus sacrificiorum, que Deo Patri offeruntur, una cum sacerdote uoce populus utatur, id est, Sanctus, sanctus, sanctus, Dominus Deus sabaoth: plena est omnis terra maiestate eius. Ergo secundum prophetam constat hoc ad personam Dei Patris referri oportere.

Ioannes autem Euangelista informat nos, et docet de Filio intelligi debere; nam cum supradictum testimonium Euangelio inscripsisset, et interpretatus esset, postea subiunxit: Hec dixit Esaias, quando  uidit gloriam eius, et locutus est de eo, id est, Domino Christo. Paulus autem apostolus Rome Iudeis contradicentibus doctrine sue, et blasphemantibus uiam Domini Christi, exaltans uocem suam, ait: Bene prophetauit Spiritus sanctus per Esaiam, dicens: uade, et dic populo huic: Aure audietis, et non intelligetis; et uidentes uidebitis, et non aspicietis, etc. . Cum ergo in prophetia diuinitas una doceatur ab apostolis, et tamen ab Ecclesia Trinitas intelligatur, certissime utique docemur quia Trinitas idem Pater et Filius et Spiritus sanctus unum et unus Deus sunt: et cum unus Deus intelligantur et agnoscantur, unius etiam et auctoritatis intelligantur necesse est. Et rursum Dominus  in Euangelio huius unionis Trinitatem docet dicens: Euntes ergo docete omnes gentes, baptizantes eos in nomine Patris, et Filii, et Spiritus sancti, etc. . Et cum Patris, et Filii, et Spiritus sancti significantiam edidisset, Trinitatis tamen ipsius nomen unum obseruare nos docuit, quod est, Sanctus, sanctus, sanctus, Dominus Deus sabaoth: plena est omnis terra maiestate eius : ac per hoc consuetudo Scripture manifesta est, que et cum unum Deum nuncupat, intellectum tamen Trinitatis non amputat: et cum Patris et Filii et Spiritus sancti meminit, nomen non interimit maiestatis unius.

Et quid plura? Deficiet mihi pagina, deficiet tempus, si cuncta que ad probandam diuinitatem Spiritus  sancti scripta sunt, reuoluere aut enumerare uoluero. Hec autem breuiter dicta sunt ad retundendam impudentiam eorum, qui diuinitatem Spiritus sancti, immo ut uerius dicam, ipsam Trinitatem  abnegare conantur: ipsam autem negant, quando non ita ut est, Deum fatentur: quando non ita credunt, ut Scriptura diuina nos docuit, et ut credere oportet; sed prout illos traxerit sensus sui libido: et ut intelligant quam longe a fide Dei sint, aut quam alieni a salute que est in Christo Iesu, qui Spiritum sanctum, quo credentes signamur in die redemptionis nostre, contristare et abnegare nituntur: et ut sciant qui talia sentiunt, quia huiusmodi machinantur, que neque ad ueniam, neque ad remissionem peccatorum suorum poterunt pertinere; quia scriptum est: Qui autem blasphemauerit in Spiritum sanctum, non remittetur ei neque in hoc seculo, neque in futuro : sed illi se potius sententie subiicere non nesciant, quam diuina  mensura idem per os Esaie protulit dicens: uermis eorum non morietur, et ignis eorum non exstinguetur .



[DE CONCORDIA MATTHAEI ET LUCAE IN GENEALOGIA CHRISTI.]





MONITUM.

 Hanc quoque scriptiunculam debemus Gillotio, qui eam e codicibus duobus manu exaratis, altero Dionysiano, altero uictorino, in quibus ascribitur sancto Ambrosio, in lucem emisit. Quod uero eam nec materia nec stylo abhorrere a Doctore nostro profitetur, non possumus profecto subscribere illius opinioni, sed ad simplicem scedule ipsius lectionem, et maxime horum uerborum, sed huius questionis talis a Patribus solutio datur, considerationem fidenter prouocamus.





DE CONCORDIA MATTHAEI ET LUCAE IN GENEALOGIA CHRISTI. 

 609 In Christi generatione Mattheus et Lucas dissentire uidentur, propterea quod cum alter, id est, Mattheus descendendo: alter, id est, Lucas ascendendo, eiusdem generationis seriem texat. Mattheus quidem ab Abraham exordium narrationis sumens, et ad Dauid usque descendens, deinde per Salomonem usque ad Ioseph lineam deducit: Lucas uero a Ioseph incipiens, per Nathan ad Dauid, et a Dauid usque ad Abraham, postremo ab Abraham usque ad Adam generationis ordinem reuoluendo ascendit. Unde contingit ut a Dauid deorsum, cum ille per Nathan, iste per Salomonem generationis tramitem deducat, totus pene computationis ordo dissideat. Sed quia Scriptura sacra diuersa quandoque recipit, aduersa autem omnino non admittit; dum non permittimur  credere contrarietatem, latentem cogimur querere ueritatem. Mattheus igitur generationem Christi descendendo computat, ostendens Filium Dei per carnis susceptionem factum esse Filiun hominis: Lucas eamdem ascendendo texit, demonstrans filios hominum effici filios Dei per gratiam adoptionis.

Propterea etiam Mattheus generationis seriem  usque ad Christum natum ducere uolens, non a primo parente Adam, sed ab Abraham exorsus est; ut ostenderet quod susceptio carnis in Filio Dei non fuit prime conditionis institutio, sed promissionis postmodum facte impletio. Lucas uero a Christo baptizato incipiens, non in Dauid uel in Abraham, sed nec in Adam finem fecit: sed per Dauid et Abraham atque Adam transiens, ad Deum ascendit; ut aperte daret intelligi, quod ii qui per generationem carnis filii sunt hominum, per regenerationem baptismatis in adoptionem transeunt deitatis. Ideo Mattheus in genealogia non nisi naturales filios computare uoluit: Lucas uero inter naturales etiam adoptiuos ascribit; ut ostendatur et in Christo nascente uera fuisse carnis susceptio, et in nobis renascentibus  non per naturam, sed per gratiam prouenire adoptio. Hec ergo fuit causa quare in generationis serie alios Mattheus, et alios Lucas patres posuit; quia ille, sicut diximus, solos naturales: iste uero naturalibus etiam adoptiuos connumerauit. Quod ut melius patere possit, utrorumque narrationem conferamus.

Ordo generationis Christi secundum Mattheum  talis est: Abraham genuit Isaac, Isaac genuit Iacob, Iacob genuit Iudam, Iudas genuit Phares, Phares genuit Esron, Esron genuit Aram, Aram genuit Aminadab, Aminadab genuit Naasson, Naasson genuit Salmon, Salmon genuit Booz, Booz genuit Obed, Obed genuit Isai, uel Iesse, Iesse genuit Dauid, Dauid genuit Salomonem, Salomon genuit Roboam, Roboam genuit Abiam, Abia genuit Asa, Asa genuit Iosaphat, Iosaphat genuit Ioram, Ioram genuit Oziam . Tres hic intermisit Euangelista, id est, Oziam siue Ochosiam, et Ioas, et Amasiam; Ioram enim primo loco genuit Ochoziam, et Ochosias genuit Ioas, et Ioas genuit Amasiam, et Amasias demum genuit Oziam, de quo nunc dicitur: Ioram genuit Oziam. Quod ita intelligendum  est, genuit uidelicet mediantibus supradictis; quia per illos de semine eius processit. Hos autem Euangelista uel ideo pretermisit, ut numerus tessere decadis equaretur: uel ideo, quia Ioram generi se miscuit Iezabel; et dictum erat per prophetam de domo Achab non esse quemquam regnaturum, nisi in quarta generatione: et ideo memoria eius tollitur, eo usque a sancta generatione. Ozias ergo, qui et Azarias, genuit Ioatham, Ioatham genuit Achaz, Achaz genuit Ezechiam, Ezechias genuit Manassen, Manasses genuit Amon, Amon genuit Iosiam, Iosias genuit Iechoniam, Iechonias genuit 610 Salathiel. ueritas historie habet quod Iosias genuerit Eleachim, qui et Ioachim, siue Iechonias dictus est: Eleachim autem genuit Ioachim, qui et ipse sicut pater, Iechonias  appellatus est: hic demum genuit Salathiel. Dicemus ergo aut unum propter supradictam rationem, siue aliam quamcumque ob causam pretermissum: aut non esse eumdem Iechoniam illum, de quo dicitur: Iosias genuit Iechoniam; et illum de quo dicitur: Post transmigrationem Babylonis Iechonias genuit Salathiel: sed priorem esse Patrem, secundum esse Filium: propter separationem autem et disiunctionem transmigrationis non esse repetitam inter eos generationis connexionem, ut diceretur: Iechonias genuit Iechoniam, Iechonias ergo genuit Salathiel, Salathiel genuit Zorobabel, Zorobabel genuit Abiud. Huc usque ex libris ueteribus generationis ordo texitur: que sequuntur, auctoritas euangeliste confirmat. Abiud genuit Eliachim,  Eliachim genuit Azor, Azor genuit Sadoc, Sadoc genuit Achim, Achim genuit Eliud, Eliud genuit Eleazar, Eleazar genuit Mathan, Mathan genuit Iacob, Iacob genuit Ioseph. Hoc modo generationem naturaliter descendisse credimus; nunc secundum Lucam seriem generationis reuoluamus.

 Lucas sic ait: Ipse iehsu erat incipiens quasi annorum triginta, ut putabatur, filius Ioseph, qui fuit Heli, qui fuit Matthat. . Prima fronte contrarietas occurrere uidetur. Mattheus dicit Ioseph filium fuisse Iacob, et Iacob filium Matthan: Lucas dicit Ioseph filium fuisse Heli, et Heli filium non Mathan, sed Matthat. Sed huius questionis talis a Patribus solutio datur: Mathan qui per Salomonem descendit, uxorem habuisse Esthan nomine; de qua genuit filium Iacob, quo mortuo, Matthat qui per Nathan descendit, eamdem uxorem duxit, et genuit ex ea filium Heli. Sic ergo Heli et Iacob uterini fratres fuerunt, una matre, non uno patre editi. Prior Heli duxit uxorem, et mortuus est sine liberis: postea Iacob accepit uxorem fratris, ut suscitaret  semen fratri suo, ex qua genuit Ioseph. Ioseph ergo filius est Iacob secundum generationem, filius Heli secundum Legem. Deinde generationis ordo texitur. Ioseph qui fuit Heli, qui fuit Matthat, qui fuit Leui, qui fuit Melchi, qui fuit Ianne, qui fuit Ioseph, qui fuit Matthathie, qui fuit Amos, qui fuit Nahum, qui fuit Hesli, qui fuit Nange, qui fuit Matth, qui fuit Mathatthie, qui fuit Semei, qui fuit Ioseph, qui fuit Iuda, qui fuit Iohanna, qui fuit Resa, qui fuit Zorobabel, qui fuit Salathiel . Non puto eumdem hunc esse Zorobabel aut Salathiel, qui superius in serie generationis secundum Mattheum numerati sunt; cum et ille Salathiel non filius Neri, sed filius Iechonie fuerit: et Zorobabel non Resa, sed Abiu, et ceteros, inter quos Resa non numeratur,  genuerit: uel si iidem sunt, dicendum est quod hic primum utriusque computationis linea in unum concurrat, deinde mox secundum modum quem in capite generationis huius signauimus, ab inuicem deducantur. Qui fuit Neri, qui fuit Melchi, qui fuit Addi, qui fuit Cosam, qui fuit Elmodan, qui fuit Her, qui fuit Iesu, qui fuit Eliezer, qui fuit Iorim, qui fuit Matthat, qui fuit Leui, qui fuit Symeon qui fuit Iuda, qui fuit Ioseph, qui fuit Iona, qui fuit Eliachin, qui fuit Melcha, qui fuit Menan, qui fuit Matthata, qui fuit Nathan, qui fuit Dauid . Que deinceps sequuntur usque ad Abraham, in utroque eadem sunt. Sane quod in ipsa generationis linea plures secundum Lucam a Ioseph usque ad Dauid, quam secundum Mattheum  a Dauid usque ad Ioseph numerentur, contrarium uideri non debet, cum ipse successiones generationum in ea parte multiplicius excreuerint, ubi citius decedentibus patribus, filii numerosius successerunt.



[DE DIGNITATE CONDITIONIS HUMANAE.]





MONITUM.

 Libellus a nobis infra positus, in omnibus Operum Ambrosianorum editionibus libros Hexemeron proxime sequitur; sed ueteres editiones prudentem ac necessariam cautionem adhibuerant hisce uerbis, qui sancto Ambrosio auctori a quibusdam ascribitur: at Romana, iisdem uerbis e medio sublatis, eumdem tractatum sine ulla restrictione sancto Doctori adiudicauit. uerumtamen nichil uideat oportet in Ambrosianis lucubrationibus,  qui hanc illius esse sibi persuadeat. Nam preter quam quod nichil usquam Ambrosiani spirat, certissimum est centonem esse, cuius prima ac postrema pars inuenitur apud Alcuinum sub hoc lemmate: Dicta beati Albini leuite super illud Geneseos, Faciamus hominem, etc. item in libro de Spiritu et Anima ad calcem tomi sexti Augustiniani edito: nec non sententie aliquot in tractatu Paulini Aquileiensis de salutaribus Documentis, qui etiam in eadem Appendice Augustiniana continetur. Quod uero ad partem intermediam, ab illis nimirum uerbis, et ideo, dilectissime fili, usque ad alia illa, o dilectissime fili, habeto, quam suspicamur auctoris esse ipsomet Alcuino ut obscurioris, ita et posterioris; cum prope maior sit aliis duabus, nec ipsam alibi reperire nobis licuerit, ut totam opellam retineremus, in causa fuit.





DE DIGNIT. CONDITIONIS HUMANAE LIBELLUS *



611 CAPUT PRIMUM.---


Faciamus hominem ad imaginem et similitudinem nostram . Tanta itaque dignitas humane conditionis esse cognoscitur, ut non solo iubentis sermone, sicut alia sex dierum opera, sed consilio sancte Trinitatis, et opere maiestatis diuine creatus sit homo; ut ex prime conditionis honore intelligeret, quantum deberet suo conditori, dum tantum in conditione mox dignitatis priuilegium prestitit ei conditor; ut tanto ardentius amaret conditorem, quanto mirabilius se ab eo esse conditum intelligeret: nec ob hoc solum quod consilio sancte Trinitatis sic excellenter a conditore conditus est, sed etiam quod ad imaginem et similitudinem suam ipse creator omnium eum creauit, quod nulli alii ex creaturis donauit.



CAPUT II.---


Que imago diligentius ex interioris hominis nobilitate est consideranda. Primo quidem quod sicuti Deus unus semper ubique totus est, omnia uiuificans, mouens et gubernans, sicut Apostolus confirmat quod: In eo uiuimus, mouemur et sumus ; sic anima in suo corpore ubique tota uiget, uiuificans illud, mouens, et gubernans. Nec enim in maioribus corporis sui membris maior, et in minoribus minor: sed in minimis tota, et in maximis tota. Et hec est imago unitatis omnipotentis Dei, quam anima habet in se.

Que quoque quamdam sancte Trinitatis habet imaginem. Primo in eo quia sicut Deus est, uiuit, et sapit; ita anima secundum suum modum est, uiuit et sapit. Est quoque et alia trinitas in ea, qua ad  imaginem sui conditoris perfecte quidem et summe Trinitatis, que ex Patre et Filio et Spiritu sancto condita est: et licet unius illa nature, tres tamen in se dignitates habet, id est, intellectum, uoluntatem, et memoriam. Quod idem, licet aliis uerbis, in Euangelio designatur, cum dicitur: Diliges Dominum Deum tuum ex toto corde tuo, et ex tota anima tua, et ex tota mente tua , id est, ex toto intellectu, et ex tota uoluntate, et ex tota memoria. Nam sicut ex Patre generatur Filius, et ex Patre Filioque procedit Spiritus sanctus; ita ex intellectu generatur  uoluntas, et ex his item ambobus procedit memoria, sicut facile a sapiente quolibet intelligi potest; nec enim anima perfecta esse sine his tribus, nec horum trium unum aliquod, quantum ad suam pertinet beatitudinem, sine aliis duobus integrum constat: et sicut Deus Pater, Deus Filius, Deus Spiritus sanctus est, non tamen tres dii sunt, sed unus Deus tres habens personas; ita et anima intellectus, anima uoluntas, anima memoria, non tamen tres anime in uno corpore, sed una anima tres habens dignitates. Atque in his tribus eius imaginem mirabiliter gerit in sua natura noster interior homo, ex quibus quasi excellentioribus anime dignitatibus iubemur diligere conditorem; ut in quantum intelligitur, diligatur: et quantum diligitur, semper in  memoria habeatur. Nec solus sufficit de eo intellectus, nisi fiat in amore eius uoluntas: immo nec hec duo sufficiunt, nisi memoria addatur, qua semper in mente intelligentis et diligentis maneat Deus; ut sicut non potest esse momentum, quo homo non utatur uel fruatur Dei bonitate et misericordia; ita nullum debeat esse momentum, quo presentem eum non habeat memoria.

Et ideo, [a 1Kb] dilectissime fili, iuste mihi uidetur dictum interiorem hominem imaginem esse Dei; anima enim nominatur totus interior homo, qua uiuificatur, regitur, continetur lutea illa massa humectata succis, ne arefacta dissoluatur. Deus dicitur uis illa ineffabiliter magna, et innumerabiliter sapiens, ut scriptum est: Magnus Dominus noster, et magna uirtus  eius, et sapientie eius non est numerus ; et incomparabiliter suauis, ut alibi dicit: Suauis Dominus uniuersis, et miserationes eius super omnia opera eius . Ex qua, et per quam, et in qua sunt omnia, que sunt; reguntur omnia, que sunt; continentur omnia, que sunt: omnia dico ipsam uniuersitatem, que est totum, quod aliud est, quam ipse qui fecit, et non est factus: sed ipse est [b 1Kb] ex quo, et qui ex eo, et quo; quod Deus ex quo est, Pater dicitur a nobis pauperibus sensu, pauperioribus uerbis; quod qui ex eo,  Filius dicitur: quod quo Spiritus sanctus. Ideo autem dicitur Deus Pater; quia ipse est ex quo, et sapientia est, qua ordinantur omnia: et dilectio, qua se uolunt omnia ita manere, ut ordinata sunt. Ex quo ergo, et qui ex eo, 612 et quo se diligunt, ipsa duo tria sunt, et illa tria ideo unum; quia sic sunt ex uno illa duo, ut tamen ab ipso non sint separata: sed ex ipso sunt, quia non a se: et in ipso, quia non separata: et ipsum ipsa quod ipse, et ipsum ipse quod ipsa; et non ipsum ipsa qui ipse, [a 1Kb] et non ipsa ipse que ipsa. uis ista Deus est, et ipse Deus tria est, et unumquodque horum trium Deus est, et omnia tria illa non dii, sed Deus est.

Ad imaginem ergo suam conditor, ut dictum est, fecit animam hominis, que tota dicitur anima. Non autem aliud hominis quam animam significo, cum  mentem dico: sed propter aliud animam, et propter aliud mentem. Nam totum quod uiuit, hominis anima est: cum autem anima in se agit se, et ex se, et per se, sola mens dici solet: sensus uero ad sua ministeria implens, consuetius anima dicitur. Mens ergo scire gignit, et amat scire, quod scit. Non illud scire dico, quo repente scitur res aliqua, que ante nesciri putabatur: sed illud, unde et aliquod et omne quidquid scitur uel nescitur, sciri potest. Illud ergo scire mens gignit, et cum genitum est, scientia potest dici. Sunt ergo iam duo, meus, et quod ipsa meus scit: restat tertium utriusque commune. Omnis mens quidquid scit, amat scire. Amor non minus quam inter duos est, amantem, et quod amatur. Unus est ergo  amborum amor, qui et tertius est. Non autem potest negari hoc totum unam esse animam, et unam animam hec tria esse; sicut enim hec tria uere una anima sunt, sic non minus uere una anima est hoc unum et hoc alterum et hoc tertium.

Comparet igitur se hec creatura tam eminens Creatori suo supereminenti sibi, excepto hoc, et multum supra se amoto, quod omnis bonitas, et omne bonum, et omnis bonitatis et boni dulcedo creatoris a se ipso est: creatura uero non solum quod est, sed etiam quod talis est, ab alio est, non a se; et ipse quod est, semper est. Licet et ipsa anima modo quodam suo incommutabilis est; nam semper anima est, postquam esse ceperit, et scit, et scire uult. Comparet ergo, ut dixi, se anima eo modo, quo potest, creatori suo; ut dicatur mens Pater;  quia gignit scire: dicatur scire Filius; quia ex alio est, et non est aliud, quam ipsum quod ipse est, ex quo est: dicatur amor Spiritus sanctus; quia amborum est eorum, qui se amant. Unde in nostris Scripturis sepius amor, id est, caritas, que in Deo est erga nos, et que a nobis in Deum, Spiritus ipse appellatur: et hec de imagine, o dilectissime fili, habeto.



CAPUT III.---

Nunc uero de similitudine aliqua intellige, que minoribus cernenda est; ut sicut Deus Creator, qui hominem ad similitudinem suam creauit, est caritas, est bonus, et iustus, patiens atque mitis, mundus et misericors, et cetera uirtutum sanctarum insignia, que de eo leguntur: ita homo creatus est, ut caritatem haberet, ut bonus esset et iustus, ut patiens atque mitis, mundus et  misericors foret. Quas uirtutes quanto plus quisque in seipso habet, tanto propius est Deo, et maiorem sui conditoris gerit similitudinem. Si uero, quod absit, aliquis per deuia uitiorum, et diuortia criminum ab hac nobilissima sui conditoris similitudine degener oberrat, tunc fiet de eo quod scriptum est: Et homo cum in honore esset, non intellexit; comparatus est iumentis insipientibus, et similis factus est illis .

Qui maior honor potuit homini esse, quam ut ad similitudinem sui factoris conderetur, et eisdem uirtutum uestimentis ornaretur; quibus et conditor, de quo legitur: Dominus regnauit, decorem indutus est ; id est, omnium uirtutum splendore, et totius bonitatis decore ornatus? uel quod  maius homini potest esse dedecus, aut infelicior miseria, quam ut hac similitudinis gloria sui conditoris amissa, ad informem et irrationabilem brutorum iumentorum delabatur similitudinem?

Quapropter, o dilectissime, quisque diligentius attendat prime conditionis sue excellentiam, et uenerandam in seipso sancte Trinitatis imaginem agnoscat, honoremque similitudinis diuine ad quem creatus est, nobilitate morum, exercitio uirtutum, dignitate meritorum habere contendat; ut quando appareat qualis sit, tunc similis ei appareat, qui se mirabiliter ad similitudinem suam in primo Adam condidit, mirabiliusque in secundo reformauit .



[EXORCISMUS.]





MONITUM.

 Sequens exorcismus e uaticano codice annorum 600, in quo Ambrosium auctorem prefert, exscriptus fuit. Quamuis autem in Romano Rituali idem habeatur; quia tamen illic dissecatus est in uarias partes, ac locis etiam nonnullis aut additis aut immutatis diuersus, eum ad manuscripti fidem hic exhibere, maxime ob scripti breuitatem, non sumus grauati.





EXORCISMUS. 

 613 Omnipotens Domine, uerbum Dei Patris, Christe Iesu, Deus et Dominus uniuerse creature, qui sanctis apostolis tuis potestatem dedisti calcandi supra serpentes et scorpiones: qui inter cetera mirabilium tuorum precepta dignatus es dicere; Demones effugate ; cuius uirtute uictus tamquam fulgur de celo Satanas cecidit: tuum nomen cum timore et tremore supplex precor, ut indignissimo mihi, data uenia omnium delictorum, confidentiam, et possibilitatem donare dignetur; ut hunc crudelem draconem brachii tui munitus potentia, fideliter et securus aggrediar. Adiuro te ergo, omnis immundissime spiritus, omne phantasma, omnis incursio Satane, in uirtute nominis Christi, qui post lauacrum Iordanis in desertum ductus est,  et in tuis te sedibus uicit; ut quem ille de limo terre ad honorem glorie sue formauit, tu desinas impugnare, et in homine miserabili non humanam fragilitatem, sed omnipotentis Dei imaginem contremiscas. Cede ergo Deo, qui te in humiliato famulo suo Iob in seruitutem redegit: cede Deo, qui te et militiam tuam in Pharaone, et in eius exercitu per Moysen seruum suum demersit in abyssum: cede Deo, qui te per Danielem puerum suum in Beel perdidit, et in dracone prostrauit: cede Deo qui te per fidelissimum suum Dauid de Saule rege spiritalibus canticis pulsum fugauit: cede Deo, qui te in Iuda traditore damnauit. Ille enim te nunc diuinis uerberibus agit, in cuius conspectu cum tuis legionibus tremens clamabas: Quid nobis et tibi, Iesu fili Dauid?  uenisti ante tempus torquere nos . Ille te flammis perpetuis urget, qui in fine temporum  dicturus est impiis: Ite maledicti in ignem eternum, quem preparauit 614 Pater meus diabolo et angelis eius . Tibi enim impie et angelis suis uermis, qui numquam moritur: tibi et angelis tuis inexstinguibile preparatur incendium; quia tu es, maledicte, homicidii princeps, tu auctor incesti, tu sacrilegorum caput, tu artium pessimarum magister, tu hereticorum doctor, tu totius obscenitatis inuentor. Exi ergo, impie, exi, scelerate, exi cum omni fallacia tua; quia hominem templum suum uoluit esse Deus. Sed quid diutius moraris? Da honorem Deo Patri omnipotenti, cui omne flectitur genu: da locum Christo Iesu, qui pro homine suum sanguinem fudit: da locum Spiritui sancto, qui te per beatum apostolum suum Petrum manifestauit in Simone,  qui fallaciam tuam in Anania et Saphira condemnauit, qui te in Herode rege honorem Deo non dante percussit, qui te in pessimo mago per apostolum suum Paulum cecitatis caligine perfudit, et per eumdem de pythonissa uerbo imperans exire precepit. Discede ergo nunc, discede seductor; tibi enim eremus sedes est, tibi habitatio serpens est. Humiliare, prosternere: non est iam differendi tempus. Ecce enim dominator Dominus proximat, cito ignis ante ipsum ardebit, et inflammabit in circuitu inimicos suos. Si enim hominem fallis, Dominum non potes irridere. Ille te eiicit, cuius oculis nichil occultum est: ille te expellit, cuius uirtuti uniuersa subiecta sunt: ille te excludit, qui tibi et angelis tuis eternam preparauit gehennam, de cuius ore  exiet gladius bis acutus, qui uenturus est in Spiritu sancto iudicare seculum per ignem, amen.



APPENDIX AD OPERA S. AMBROSII. Pars altera, Complectens opuscula que in editione Benedictiniana non sunt admissa.



[ACTA S. SEBASTIANI MARTYRIS.]





ADMONITIO IN ACTA S. SEBASTIANI.

 1. Illius ac sociorum Acta censet Baronius an. 286, num. 2, esse legitima, ac digna que Annalibus attexantur. Ioannes Hessels a Louanio, Molani magister, in censura de quibusdam sanctorum historiis, satis alioquin, ut alibi a nobis indicatum est, seuera, ista  scribit: S. Sebastiani tota passio omnibus modis placet, in qua multorum aliorum passio continetur.

2. Ea Acta, inquit Galesinius, a sancte Romane Ecclesie notariis conscripta putantur. Id quidem nobis minime dubium est; at non fortassis, ut nunc in  manibus sunt. Nam horum auctor S. Ambrosius ante annos 800 habitus. Ita monachus anonymus, non ineruditus, qui translationem reliquiarum S. Sebastiani in Galliam, de qua mox, descripsit, cap. 6, num. 22: Alarces simul uadunt ad locum non iam ignotum; si quidem ex serie passionis eius a S. Ambrosio luculenter edite didicerant, miliario tertio ab urbe, loco qui ob stationem nauium Catacumbas dicebatur, precepisse per uisum eumdem beatissimum martyrem Lucine cuidam matrone, sepeliri se ad uestigia apostolorum Petri et Pauli. Et in Epilogo. num. 100: Quisquis sane fastidiosus, lautiori edulio appetis satiari, hunc nostrum furfurem postponens, sanctissimi Patris Ambrosii opus, quod de huius triumpho celitis edidit, inquirens, in eo reperies ferculum  ditissime refertum; cuius delicioso admodum siligine palato mentis degustato, delectalibiter poteris saginari.

2. Neque mirum, ut aliorum sanctorum, ita Sebastiani, Mediolano oriundi ad Mediolanensium inflammandos pari uirtutis ardore animos, preclara certamina, aut tradidisse ipsum litteris primum, ex maiorum uel sermone, uel commentariis, aut ab aliis tradita interpolasse. Neque stylus ab Ambrosii elegantia et grauitate multum recedit.

3. Ea Acta Rosweido nostro ex mss. Rebdorffensi prope Eystadium, Eystadiano PP. Predicatorum, M. uelseri, S. Martini Treuiris descripta; contulimus cum mss. S. Gislemi, S. Audomari, S. Maximini, Ripatorii,  aliisque, et Bonini Monbritii editione. Que Liuinus Brechtus Antuerpiensis, minorita, ex ms. Mechliniensi  Louanii edidit, dicauitque uiglio Zuichemo concilii Cesarei presidi, hoc prefixo titulo: Memorabilis historia complectens conuersionem et agones illustrium aliquot martyrum, una cum aurea exhortatione ad uite presentis contemptum, et eterne desiderium, opusculum incerti quidem auctoris; sed a F. Liuino Brechto receus recognitum et expurgatum. In epistola nuncupatoria ista habet: Nos illustres martyrum agones, ante mille  et ducentos annos diligentissime conscriptos, Christiano lectori communicandos duximus.

5. Eadem Acta e Greco Simeonis Metaphraste Latine  uertit Gentianus Heruetus, edidit Aloysius Lipomanus, atque ex eo Surius. Ea conscripsere quoque Iacobus de uoragine, Franciscus Hareus, Zacarias Lippelous, Ferrarius in Catal. SS. Italie, Baronius tom. II Annal., M. Antonius Georgius, Ioannes Basilius Sanctorius, Ribadeneira et Rosweidus nostri, Petrus de Natal. lib. II, cap. 106, Gabriel Flamma, et alii innumeri. Sermo S. Augustini de diuersis centesimus, in eius sanctique Fabiani natali habitus est; S. Gregorii homilia 37, in basilica S. Sebastiani. Aliorum multorum exstant de eo sermones. Legimus idem illius martyrium in ms. Nicolai Belfortii, canonici regularis Suessionensis carmine descriptum ab Oliuerio Conrado minorita.





ACTA S. SEBASTIANI MARTYRIS. 



CAPUT PRIMUM. S. Sebastianus martyres animat.


1. Sebastianus uir christianissimus Mediolanensium [a 27Kb] partibus eruditus ciuis uero Narbonensis, Diocletiano et Maximiano imperatoribus ita charus erat, ut principatum ei prime cohortis traderent, et suo eum conspectui iuberent semper astare. Erat enim uir totius prudentie, in sermone uerax, in iudicio iustus, in consilio prouidus, in commisso fidelis, in interuentu strenuus, in bonitate conspicuus, in uniuersa morum honestate preclarus. Hunc milites ac si patrem uenerabantur; hunc uniuersi, qui preerant palatio, carissimo uenerabantur affectu: erat enim uerus Dei cultor, et necesse erat ut, quem Dei perfuderat gratia, ab omnibus amaretur.

 2. Christo igitur quotidie sedulum exhibebat officium, sed agebat quatenus hoc sacrilegis regibus esset occultum, non passionis timore perterritus, nec patrimonii sui amore constrictus, sed ad hoc tantum sub chlamyde terreni imperii Christi militem agebat absconditum [b 1Kb] , ut Christianorum animos, quos inter tormenta uidebat deficere, confortaret, et Deo redderet animas quas diabolus conabatur auferre.

3. Denique postquam multas martyrum mentes a timore passionis eripuit, et ad coronam perpetue glorie incitauit: ipse quis esset, apparuit, quia lumen in tenebris latere non potuit. Clarissimis igitur uiris Marcelliano et Marco duobus geminis fratribus pro Christi nomine in uinculis constitutis, quotidie  solatium exhibebat; et tam ipsis quam etiam seruis eorum, cum quibus tenti fuerant, salutaria fidei consilia ministrabat: quibus fugitiua seculi blandimenta respuerent, et momentanea tormentorum genera non timerent.



CAPUT II. Marcelliani et Marci grauiter oppugnata constantia.

4. Qui cum beatissimis consolationibus acquiescerent, et uerbera carnificum animo perseueranti transirent, capitalem iussi sunt subire sententiam: ea uidelicet ratione, ut si eodem momento quo decollandi erant sacrificiis consensissent, et parentibus suis et coniugibus et filiis et facultatibus redderentur. Erant enim non solum, ut diximus, genere clarissimi uiri, sed et facultatibus [a 1Kb] dilatati; quorum  erat pater Tranquillinus nomine, et mater Marcia uocabatur; qui illos sequebantur cum uxoribus eorum et filiis; nimio enim in suis nepotibus ducebantur affectu. Unde factum est, ub [b 1Kb] ab Agrestio Chromatio urbis Rome prefecto triginta dierum inducias impetrarent, in quorum spatio ageretur cum eis, quatenus ad thurificandum idolis consentirent.

5. Accedentes itaque amici eorum ad eos, ceperunt dicere: Unde uobis tam dura mens, tamque ferreum pectus, quod canitiem [c 1Kb] patimini patris abiicere, et matri iam decrepite nouos dolores partus afferre? Nam illa partus sui dolores consolationibus superabat, dum in uno dolore duos filios pareret, et geminum patri funderet filiorum affectum:  nunc uero insanabilis dolor, inconsolabilis pena, irremediabilis cruciatus, incomparabilis [d 1Kb] partus est, quo spes et gaudium tollitur, uita contemnitur, respuitur gloria, et, contemptis omnibus pietatis affectibus, mortis atrocitas appetitur [e 1Kb] potiusquam timetur. Obsecramus uos, o amici karissimi, tandem his date cladibus finem, et uos patres esse dulcium filiorum uel admoniti mementote.

6. Hec et his similia amici dicentibus, miseram se clamitans mater aduenit, et soluto capite canos sue senectutis ostentans, in conspectu eorum uestem qua pectus tegebatur, scidit: et cunctis flentibus ostendebat eis laxis pellibus quas suxerant mammas, et blandimenta, que infantie eorum exhibuerat, eiulando lacrymans memorabat. Aiebat ergo  ad ambos: Tu mihi semper plus blanditus es, fili; et tu amplius uerecundatus es: in isto imaginem meam peperi, in te paternos uultus effudi; tu patri utilior, iste similior. Heu me miseram! circumuallant me ex omni parte incomparabiles luctus, inaudita miseria et gemina orbitas, nullis penitus tribulationibus comparanda. Omitto filios ad mortem ultro properantes, quos si mihi hostes auferrent, [f 1Kb] per  medias sequerer acies bellatorum; si iudicia uiolenta concluderent, carcerem simul irrumperem moritura. Nouum hoc genus est pereundi, in quo carnifex rogatur ut feriat, uita optatur ut pereat, mors inuitatur ut ueniat. Nouus hic luctus est; noua miseria, in qua natorum iuuentus sponte amittitur, et parentum miseranda cogitur senectus ut uiuat.

7. Ista et his similia matre prosequente, infirmus pater, et grauis iam senio, manibus adducitur seruulorum, et cygneo capiti terre puluerem spargens, huiusmodi dabat uoces ad celum: Ad mortem ultro proficiscentibus filiis ualedicturus adueni, ut uniuersa, que a filiis sepulture mee exhibenda paraueram, ego infelix filios sepulturus expendam. O filii, mee baculus senectutis, et geminum meorum uiscerum  lumen, nati feliciter, et prospere educati, excellentissime memorie, et ingenii singularis, omnium liberalium peritia litterarum imbuti, que ista repente insania uestra uoluntate progenita mortis uos fecit esse amatores? Numquam ista uiuentibus placuit: numquam morituris suum amorem induxit: ad quoscumque autem peruenire potuit, uiolenter admissa est, et non est uoluntate ab ullo uiuente suscepta. Si hanc nudus debitor sub auaro feneratore patitur, nulla potest ratione diligere; nec solum non diligere cognoscitur, sed timere. Qua ratione eam appetit, qui et bonis exuberat omnibus, et penitus ulli nichil debet? uenite huc, senes, et mecum super filios plangite, qui uos uiscera paterna habere sentitis. uenite huc, iuuenes, et flete super  iuuenes sponte pereuntes. Huc accedite, patres, et prohibete talia, ne talia patiamini. Deficite plorando, oculi mei, et caliginem obducite fundentes flumina lacrymarum; ne uideam cedi gladio, quos dum uirga leuis tangeret, tremui; dum tristantes leuiter uiderem, expaui.

8. Igitur dum hec et alia senior prosequeretur, ecce amborum coniuges cum natis propriis ueniunt, et aspectibus eorum proprios infantulos offerentes, has eiulando uoces effundunt: Quibus nos seruituras relinquitis? quibus coniugii nostri traditis caritatem? qui putatis erunt horum infantium domini, et domorum uestrarum auidissimi peruasores? Qui erunt uestre occupatores familie? uel qui sibi diuisuri sunt uernaculos, quos nutristis? Heu quam  ferreo, heu quam impie crudelitatis genere parentes despicitis, amicos respuitis, uxores abiicitis, filios abdicatis, et uos ipsos carnifici ultroneos exhibetis!



CAPUT III. S. Sebastianus nutantes confirmat.

9. Interea dum illa dicuntur, et ista referuntur, inter uxorum lacrymas, et suspiria filiorum, ceperunt  milites Christi mollescere, et animos suos flectere ad dolorem. Huic spectaculo, ut supra diximus, intererat S. Sebastianus, uir per omnia christianissimus, quem occultabat militaris habitus, et chlamydis obumbrabat aspectus. At ubi uidit athletas Dei immenso certaminis pondere fatigari, in medio eorum se obiiciens, dixit: O fortissimi milites Christi, o instructissimi diuini prelii bellatores, per nimiam uirtutem animi fortiter peruenistis ad palmam, et nunc per misera blandimenta coronam deponitis sempiternam? Discat nunc per uos Christi militum fortitudo, fide potius armari quam ferro. Nolite uictoriarum uestrarum insignia per mulierum blandimenta abiicere, et subiectas pedibus uestris hostis deuicti ceruices ad uictricia et rediuiua iterum  bella laxare, cuius quamuis seua contra uos extiterit et periniqua [a 1Kb] instantia, seuior tamen efficitur ira repetita. Erigite igitur a [b 1Kb] terrenis affectibus tropeum uestri certaminis [c 1Kb] gloriosum, et nolite illud amittere fletibus paruulorum.

10. Isti, quos plorantes attenditis, gauderent hodie si possent scire que nostis; putant enim quod ista uita sit sola, que si finem acceperit, nulla uitalis anime, corpore deficiente, ualeat portio remanere. Si enim scirent esse alteram uitam ignaram mortis, tristitie nesciam, in qua immortalitas regnat, et perpetua gaudia commorantur; profecto uobiscum ad illam festinarent pertingere, et uitam illam pro nichilo computantes, illam appeterent, que et in exsultatione permanet et penitus finiri non  nouit. Ista enim uita fugitiua est et tam infideils, ut nec amatoribus suis fidem potuerit custodire. Ab origine enim mundi in se credentes fefellit, omnes se exspectantes decepit, cunctos de se presumentes irrisit, et ita nullum omnino certum reddidit, ut omnibus probetur fuisse mentita. Atque utinam solius mendacii culpe esset obnoxia, et per omnia crimina currere suos non cogeret amatores. Ipsa dat edacitatem [d 1Kb] glutonibus, ipsa ebrietatem ingerit temulentis, ipsa naufragium pudoris adulteris, ipsa exsecrabilem tradit peruersitatem incestis; ipsa admonet furem, ut rapiat; iracundum, ut seuiat; mendacem, ut fallat. Ipsa inter coniuges diuortia seminat, inter amicos discordias, inter pacificos lites, inter iustos iniustitiam, inter fratres scandala. Ipsa  tollit iudicibus iustitiam, castis pudicitiam, [e 1Kb] artificibus peritiam, ipsa aufert moribus disciplinam. Et ut altiora que amatoribus suis ingerit crimina memoremus; si fratrem aliquando frater germanus occidit, si filius necauit patrem, si interemptus est ab amico amicus; cuius hec instinctu facta sunt scelera, cuius intuitu, cuius spe, cuius fiducia ista sunt nefanda commissa? Numquid non presentis  uite amore seducti ista committunt, et dum illam plusquam iustum est diligunt, iniquo odio homines prosequuntur? Ut quid enim pirata nauigantem iugulat, ut quid latro perimit uiatorem, diues opprimit pauperem, superbus humilem, et omnis nocens quemcumque potuerit aggrauat innocentem? Hec autem faciunt mala, quia isti uite seruire desiderant, et se existimant in amore eius per tempora prolixiora durare. Non ergo alterius causa fiunt scelera nisi ut infelicissime isti carnali uite a carnalibus seruiatur.

11. Ipsa est denique que eis crimina imperat, iubet facinora, suadet iniusta; et posteaquam omni crudelitate, omnique fuerit spurcitia saginata, seruientes sibi tradit filie sue, id est morti perpetue.  Ex ipsa enim, et ex eius utero mors eterna est nata, tempore quo gule sue et libidini et delectationibus oculorum primi homines seruierunt; atque ideo qui ad eternam uitam facti fuerant, huc in istam sunt regionem mortis iactati: hinc iterum sunt ad inferos deuoluti, nichil secum preter peccata portantes. Hec ergo uita est que uos fallit, o amici karissimi, ut amicos uestros ad uitam euntes perpetuam iniusto consilio reuocetis.



CAPUT Iu. Inferni pene, celique gaudia, martyrum aninis inculcata.

12. Hec uos instigat, o parentes sanctissimi, ut filios uestros proficiscentes ad [f 1Kb] comitatum celi, ad honorem incorruptibilem, ad amicitias imperatoris  eterni, stultissimis lamentationibus reuocetis. Ista est que uos, o castissime coniuges Beatorum, per pietatis colorem impietatem Martyrum mentibus fecit tradere, et necem pro liberatione afferre. Si enim consensissent reuocationi uestre, pauco quidem tempore uobiscum esse poterant; postea uero separari, et ita habuerant separari a uobis, ut numquam uos nisi inter tormenta perpetua uideretis; ubi edax flamma incredulorum animas deuorat, ubi dracones blasphemantium labia comedunt, ubi serpentes morsibus suis incredulorum pectora depascuntur. Illic ululatus et gemitus sonat, et clamor confusus, quem uis tormentorum exagitat, et incendii arsura extorquet. Hec ipsa autem tribulatio, que illic excipiet infideles, nullo termino definitur,  nullo fine concluditur, sed nec post flammarum atrocium adustionem consumitur, sed ad rediuiua incendia iterum qui adustus fuerit reparatur.

13. Hanc ergo penam et istos permittite euadere, et uosmetipsos eripere cogitate. Permittite interim istos ad coronam pertingere destinatam. Nolite timere; non enim separabuntur a uobis, sed uadent preparare uobis in celo sidereas mansiones, in quibus  una uobiscum et cum filiis uestris in perpetuo gaudio maneatis. Quod si uos domus uestre ex lapidibus facte delectant; quanto magis illarum uos debet pulchritudo inuitare domorum ubi sunt triclinia auro puro radiantia, que ex gemmis et margaritis habent [a 9Kb] zetas instructas? Illic flos purpureus rosarum numquam marcessit: illic florida nemora perpetua uiriditate uernant: illic prata [b 1Kb] recentia semper melleis fluunt riuis: illic croceis gramina floribus redolent, et [c 1Kb] halantes campi iucundis admodum odoribus pollent. Aure ibi uitam eternam habentes naribus nectareum odorem aspirant. Lumen ibi sine solis radio fulgens, serenitas absque nubilo, et absque tenebris nocturnis die oculi perfruuntur. Nulla illic impediuntur [d 1Kb] occupatione  delicie, nulla penitus sollicitudine ibi securitas conturbatur; mugitus, ululatus, gemitus, lamentum et luctus numquam illic audita nec nominata sunt: fedum et deforme, tetrum, nigrum, horrendum aliquid, aut sordidum numquam ibi penitus uiderunt oculi habitantium: pulchritudine uero in amenitate nemorum, splendore in ere iocundo et formositate atque omni elegantia sine intermissione oculi patentes perfruuntur; et nichil omnino quod conturbet mentem auribus datur. Sonant enim ibi iugiter organa hymnorum, que ad laudem regis ab angelis et archangelis decantantur. Amaritudo et fellis asperitas ibi locum non habent: tonitrua ibi numquam audita sunt, fulgura et coruscationes numquam paruerunt. Cinnamomum illic uirgulta gignunt,  et balsamum arbusta prorumpunt. Odor eris delectationem per omnia membra diffundit, et esca ibi nulla stercora conficit. Sicut enim bono nuntio aures, et bono odore nares, et bono aspectu oculi saginantur, et ista refectio non potest in digestionem prorumpere; ita illic refectio, quam os susceperit, melliflua in gustu hoc unicuique sapit, quo fuerit delectatus. Statim denique quod concupierit anima, desiderio eius uniuersa famulantur, et omnibus delectationibus eius paratissimus seruit effectus.

14. Nam qui in ista mortali uita, contra concupiscentias suas et contra delectationes pugnauerit, quisquis eas hic non expenderit, illic eas integras a suo Creatore consequitur. Ipse enim ita creauit hominem  ut uiueret: et mortem iuxta introitum delectationis posuit, ut hi queis libet a mortis timore euadere, uitam eternam querant; et dum preter istam uitam alteram esse didicerint, inquirant utrum et ipsa possit senectute intercidi aut morte concludi: quam dum immortalem agnouerint, inquirant utrum  possit iterum ipsa eternitas uel honorem tradere iustis uel iniustis penam inferre.



CAPUT u. Opum deliciarumque usus.

15. Cumque specialiter ita esse probauerint, restat, ut interrogent, cur a Creatore diuitie facte sint, si eius lege contemnende sunt, uel quare quadrupedum et uolucrum atque repentium uarietas a Creatore facta sit, si [e 1Kb] singulis renuntiandum est: cur autem ab ipso Creatore medullitus genuina delectatio ad [f 1Kb] incitamentum est libidinis fundata corporibus, si usus eius auctori non solum eum faciat reum, sed etiam perpetuis tradat incendiis. [g 1Kb] Interrogatur ergo: Cur a Creatore diuitie date sunt, si contemnende sunt? Respondemus: Iste diuitie a  Creatore facte, alloquuntur quodammodo amatores suos, dicentes: Sic nos amate, ut a uobis numquam separemus. Sequi uos morientes non possumus; antecedere autem uos uiuentes possumus; sed si ipsi iubeatis. Cupidus fenerator et auarus agricola, unus aurum tradit homini quod duplicatum recipiat, alius diuersa semina terre committit, ut si possit fieri quod simplem tradit centuplum [h 1Kb] querat recipere: et debitor aurum creditori reddit duplicatum, et terra semen reddit centuplicatum. Proh nefas! fenus debitor feneratori reddere preualet; et terra agricole suo restituere centuplicata semina potest; Deus diuitias suas si a te acceperit, eas tibi amplificatas reddere non potest?

16. Inquiris nunc: Cur diuitias mihi dedit, si a me  ipsi reddende sunt? Tradidit eas tibi, ut scias quanta sit in eis requies, quanta uoluptas, quantus luxus, quanteque possunt esse delicie, ut per hec habens caritatem cum diuitiis tuis, ipse eas tradas custodiendas Domino nostro Iesu Christo. Quas si ipsi nolueris credere, aut edacitas gule eas inuadet, aut luxuria libidinum mater tibi eas eripiet, aut sine dubio, quod nosti optime, mors ex improuiso aggrediens ita tibi illas extorquet, ut tu illas ulterius in toto nec habere preuideas, nec uidere. Numquid si transires per medias acies barbarorum, et inuenires fortem uirum qui te semper dilexit, qui tibi etiam sacculum pecuniis donauerat plenum, dicentem tibi: Da mihi custodiendas pecunias quas dedi tibi; quia isti barbari insidiantur ut eas tibi auferant,  quas dum tibi abstulerint suis te gladiis laniabunt; numquid non pedibus eius aduolutus rogares eum, ut eas ipse susciperet, de quo certus esses quod et ampliora quam acceperat redderet, et te ipsum ab hostibus liberaret? Restat nunc ut diuitiis uestris tutorem possitis habere Christum.

 17. Ad delicias ueniamus. Qui habet aures audiendi, audiet eas dicentes sibi: Si uere amatores nostri estis, illi nos commendate, qui nos uobis integras illibatasque in illa regione restituat, in qua uobiscum iugiter manere possimus: in ista enim uita si uobis nostrum uoluerimus occupare seruitium, quasi hic experte, ibi uobis omnino negabimus nostre, seruitutis officium. Dimittite nos interim seruire morituris, quia idcirco breuiati sunt dies mortalibus, ut immortalibus iugiter famulemur. Sic enim scriptum est : Propter electos breuiabuntur dies, ut seruitus nostra non sit longa. Iniustis quidem seruimus festino [a 1Kb] cursu: impiis, sceleratis et turpibus seruimus, non sponte; sed propter eum qui nos subdidit. Liberabimur tamen a seruitute  corruptionis, et reuocabimur ad libertatem glorie filiorum Dei. Omnis itaque delectatio, future uite seruata, non perditur; neque enim repositi thesauri existimantur ab eo qui eos absconderat in terris, interesse; sed magis tanto securius se eos habere confidit, quanto eos occultius et tutius collocauerit.

18. Sint ergo reposite omnium deliciarum affluentie, ut non contingantur in ista uita, que preterit: quia si hic in usu fuerint, in illa uita, que numquam preterit, amittentur. Esto, quod ista uita centum tendatur annorum spatiis, numquid exclusa die ultima non statim uidebitur quasi non fuisse, et ac memoria hospitis uno die apud nos manentis uestigia reliquisse? Illa autem uita manet iugiter, et  perseuerat instanter, annis quoque labentibus iuuenescit et pollet, et inde renouationis sumit initium unde finis accipitur. O uere illum degenerem et omnium bonorum expertem, qui huius tam formose uite amore non capitur! qui timet istam uitam tradere perituram, et illam accipere que penitus perire non nouit, in qua delicie et delectationes, et diuitie, et gaudia sic inchoant, ut terminum nesciant; sic principium capiunt, ut penitus finire non possint.

19. Nam qui huius tam preclare uite amator esse noluerit, non solum istam perdit, et ad illam non peruenit, uerum etiam ut iam dixi a perpetua morte capitur et tenetur; in qua est iugis flamma, perseuerans tribulatio, et pena perpetua; in qua atroces  angeli commorantur, quorum brachia capita draconum sunt, quorum oculi ex se igneas sagittas iaculantur; quorum dentes sicut elephantis prominent, et stimulant ad tormentum ueluti caude scorpionum, quorum uoces ueluti leonum fremitus sonant, quorum aspectus tremorem incutit pariter et dolorem et mortem. Atque utinam mors posset in his angustiis constitutis occurrere! Sed quod est acerbius, ad hoc uiuitur, ut cruciatibus gubernetur, ad hoc redintegrantur, ut exesa serpentium morsibus membra iteratis subinde et iterum repetitis morsibus attrectentur.



CAPUT uI. Martyrum felicitas et gloria.


20. Hec est omnis causa certaminis, que penas martyrii docet tolerabiler debere sufferri. Nolite ergo, o amici, nolite, o parentes, nolite, o coniuges uenerande sanctorum, nolite a uita ad mortem, quos diligitis reuocare, a gaudio ad luctum ducere, a lumine ad tenebras trahere, et ab eterna requie ad penas sempiternas accersire. Hoc est cum diabolo quasi piscibus hamum tendere, et inuitare ad modicam suauitatem, in qua intus lateat cruciatus uiscerum, et mors interiorum tormentis extorta. Numquid non hoc est ad compensationem eternarum deliciarum fugitiua gaudia anteponere; et ut perparum rideant, eternis fletibus mancipare? Hoc in gladiatoribus,  qui ultro se offerunt, uniuersi damnamus, qui considerant unius anni delicias, et non considerant, qui fructus ex ipsis deliciis oriatur. Et illi cruciantur ictibus gladiorum, uel alterna cede interna uiscerum, scisso uentris tegmine, in conspectu proferunt populorum, ut pinguedo, quam inconsulta sagina contulerat, offeratur diabolo deuoranda. Isto consilio inimici, quo isti hec faciunt, ipso consilio ad uitam eternam euntes Dei Martyres reuocantur, qui ut uitam paucorum dierum uiuant [b 1Kb] exorantur perpetuos cruciatus incurrere, et mortem perpetuam, que specialiter metuenda est, non timere.

21. Huic loco forte illud apponitis: Quare Christianus tormenta non metuit, et presentis non terretur [c 1Kb] pena tortoris? Ideo non frangitur metu, ideo  dolore non ducitur, quia scit se unius doloris pretio perpetue sanitatis gaudium emere; et per momentaneam tribulationem ad perpetuam felicitatem et sempiternam letitiam peruenire. Sed si iste timendus sit dolor, timendus sit carnifex, timenda quoque sit noua et exquisita tortoris crudelitas; que magis timenda, que horrenda, que magis fugienda est, et cauenda, ista que hodie efferuescit, et cras euanescit? ista que hodie exardescit, et cras refrigescit? ista que sub hora inducitur, et sub hora excluditur? an illa que nullo fine concluditur, nullo tempore exstinguitur, nulla prorsus consumitur uetustate? Nam iste dolor aut leuis est, et potest tolerabiliter sustineri; aut grauis est, et glorioso certamine citatum offert finem; ille autem penarum dolor  et cruciatus incendii, qui huius uite amatoribus datur, cum sit uehementior uniuerso tormentorum genere, numquam finiendus aggreditur, et acrius subinde quam inchoauerit seuit, et nullus seuiendi terminus, nullus omnino finis occurrit, sed habens secum uniuersa suppliciorum genera subinde renouatur ut seuiat, augmentatur ut excruciet, inflammatur ut acrius urat.

22. Hinc ergo ab hoc interitu, quos amamus, hortemur euadere; et nos ipsos ad euadendum fortiter preparemus: nec timeamus una hora ferre dolorem in corpore, qui optamus perpetuo gaudere cum  Christo, permittamus animam nostram cum palma martyrii ex hoc egredi corpore, ut possimus penas eternas euadere, et ad possessiones sidereas plenas delectationibus peruenire. Lacrymas nostras conuertamus in gaudium: quia non debemus quasi morituros plangere, quos cum Christo credimus regnaturos. Congratulemur uictoribus hostium, conculcata eorum ceruice: congaudeamus martyrii pretexta indutis, et celi factos consules gloriemur. En dies in quo uincere se tyrannus existimabat, qui dum capit, captus est; dum tenet, uinctus est; dum torquet, tortus est: dum insultat, irrisus est; dum iugulat, occisus est. Nunc ergo in amore martyrii etiam nostros suscitemus affectus; ut illum qui de nostra captiuitate uoluit uictoriam capere, fortiter capiamus,  et quasi a graui somno expergefacti aperiamus oculos animorum, ut uidentes foueas quas in nostri perniciem inimicus aptauerat, nos quidem auxiliante Deo euadamus, et ipso diabolo cum satellitibus suis in ipsam quam parauerat foueam incidente, nos cum propheta dicamus: Foderunt ante faciem meam foueam, et ipsi inciderunt in eam .



CAPUT uII. Sebastiani oratione et miraculis, consersi Ze et Nicostratus.

23. Igitur cum hec beatissimus Sebastianus, indutus chlamyde, succinctus baltheo, ex suo ore proferret, subito per unam fere horam splendore nimio de celo ueniente illuminatus est, et sub ipso splendore, candidissimo pallio amictus est ab Angelis  septem clarissimis, et iuuenis apparuit iuxta eum dans ei pacem, et dicens: Tu semper mecum eris.

24. Hec autem gerebantur [a 1Kb] intra domum [b 1Kb] Primiscrinii, nomine Nicostrati, apud quem custodiebantur Marcellianus et Marcus. Qui Nicostratus habebat uxorem, nomine Zen: hec ante sex annos egritudinis nimietate facta est muta, prudentiam tamen audiendi et intelligendi non solum non amiserat, uerum etiam melius quam prius habuerat aurium officium obtinebat. Hec itaque cum intellexisset omnia, que B. Sebastianus dixerat, et tantum lumen circa eum uidisset; cumque omnes tremefacti miraculi stupore tenerentur, innuebat manu omnibus, ut quasi exprobrandi essent, qui tam euidenti assertioni non crederent, et genibus eius aduoluta rogare  eum manuum indiciis cepit. Sed S. Sebastianus cum uideret eam cordis secreta lingue expressione declarare non posse, causas huius silentii percunctatus, didicit sermonis illi copiam nimia ui infirmitatis ablatam. Tunc B. Sebastianus dixit: Si ego uerus Christi seruus sum, et si uera sunt omnia que ex ore meo hec mulier audiuit et credidit, iubeat Dominus meus iehsu Christus, ut redeat ad eam officinm lingue, et aperiat os eius qui aperuit os Zacarie prophete sui; et fecit crucem in os eius. Atque ad hanc uocem S. Sebastiani, exclamauit mulier uoce magna, dicens: Beatus es tu, et benedictus  sermo oris tui: et beati qui credunt per te Christum Filium Dei uiui. Ego enim uidi oculis meis angelum ad te uenientem de celo, et librum ante oculos tuos tenentem, ex cuius lectione uniuersa sermonis tui oratio decurrebat. Benedicti qui in omnibus que locutus es credunt, et maledicti qui dubitauerint uel in uno uerbo ex his omnibus que audierunt: quoniam sicut aurora superueniens uniuersas tenebras noctis excludit et omnium oculis lumen, quod nox ceca negauerat reddit; ita lux sermonum tuorum omnem caliginem, omnemque ignorantie cecitatem extersit, et oculis recte credentium serenum post noctis tenebras diem reddidit: a me autem non solum incredulitatis tenebras exclusit, uerum etiam sermonis mei ostium, quod per sex annos clausum  erat, patefecit.

25. uidens autem Nicostratus, uir eius, quod esset tanta uirtus Christi in sua uxore celebrata, cepit pedibus eius aduolui, et indulgentiam petere, pro hoc quod imperiali et prefectorio iussu Sanctos Dei habuisset in uinculis: et auferens ex manibus eorum ferreos nexus genua eorum amplexus, cepit rogare ut dignarentur abscedere, dicens: O quam beatus essem si pro uestra mereri possem salute constringi! Forsitan sanguinis mei effusione abluerer, ut mortem illam penarum eternarum euaderem, et ad illam uitam pertingerem, quam nobis Deus per os domini mei Sebastiani manifestare dignatus est.



CAPUT uII [1Kb] . Marcelliani et Marci constantia, oratio ad neophytos.


26. Cumque rogaret Marcellianum et Marcum ut abscederent, dixerunt ei: Si tu fidei gloriam, quam numquam habueras accepisti; quomodo nos quam fidem semper ab infantia habuimus, relinquentes, tibi passionis nostre calicem damus, quem nos tibi propinare possumus, non donare? Diues est enim in omnibus Christus, et larga ubertatis sue affluentia omnibus uenientibus meliora exhibet quam rogatur. Si enim cum essetis increduli, donatum est uobis lumen ueritatis agnoscere; quanto magis credentibus uobis omnia quecumque iam poscitis donabuntur? Diuina enim clementia semper parata est uobis omnibus gratis prestare: et eo unumquemque gratie sue dono multiplicat, quo mens eius altioris fidei  susceperit normam. Fides igitur uestra a magisterio sumpsit exordium, et omnia que eruditio annosa uix confert, spatio unius hore cepistis. Nulla uos memoria parentum impedit credere. Nullus tenere etatis in filios et uestros reuocat nutritus affectus. Contemnitis subito quod semper amastis, et queritis quod numquam scistis. Per ignaras ingressi uias subito peruenistis ad Christum, et animo iam intrastis celum, quia in terra nullum solatium requisistis. O incomparabile facti preconium! o quam imitabile uirtutis exemplum! Nondum uos ad Christum sacri baptismatis unda perduxit, nondum per  tirocinii initia militaria saltem signa sumpsistis; et iam pro uero Rege arma arripitis, et eius milites a uinculo ferri soluentes, uos ipsos intrepidos optatis pro occidendis occidi.

27. Cum hec audientes omnes pariter fletibus penitentiam preterite persuasionis ostenderent, Marcus ait: Discite, parentes karissimi, et uester, o coniuges, discat iugalis affectus, aduersus pugnam diaboli, et contra omnes sagittas affectuum carnalis desiderii clypeum uirtutum opponere, atque inter acies tyrannici exercitus hosti non cedere, dimicare acrius, [a 1Kb] gradum tenere, et ad regem fortiter peruenire. Insurgant quantum uolunt, et seuiant satellites demonum, et quibus uolunt penis corpora dilanient nostra; corpus occidere possunt, sed animam uincere  non possunt pro fidei pugnantem ueritate. Gloriosiores faciunt milites uulnera pro Imperatore suscepta: in hoc enim diabolus tyrannidis sue furore nunc seuit, in quo preuidet perseuerantie uestre tropeo se posse torqueri: et ideo tormenta infert, ne spes eius pereat: mortem minatur, ut terreat; uitam promittit ut eripiat; securitatem pollicetur, ut tollat. Hec tota belli calliditas, hoc fraudis consilium, a suppliciis eripere corpus et uitiis animam subiugare. Nos e contra contendamus hosti non cedere, corpus contemnere, anime subuenire. Cur enim fortissimi [b 1Kb] duces militibus miserrimis terga conuertant, et in eo bello deficiant, in quo possunt esse uictores? uel qua ratione mori timeant, qui sciunt hanc hominis naturam esse, non penam? Cur,  inquam, mori timeant, qui credunt istam uitam, falsam esse, et ueram uitam inueniri non posse, nisi qui ab animo suo falsam istam abiecerit, et caducam, que non aliud amatoribus suis, nisi peccata imperat, suadet facinora, ingerit criminosa; nichilque aliud a suis amatoribus exigit, nisi ut penitus de perenni uita non cogitent, et regnum Dei futurum esse desperent?

28. Nunc uideamus quibus casibus subiacet, quibusque periculis seruit ancilla, ut cum eam probauerimus nec seipsam posse regere, seruitia nostra ab eius dominatione tollentes, alteram cui merito seruiendum sit, requiramus. Quantos enim amatores eius ruina subito grauis oppressit, fragor celi percussit, [c 1Kb] fulmen incendit, naufragia perdiderunt, texit chaos, Charybdis ebibit, gladius iugulauit! et istam  miseri cum doloribus amittentes uitam, illam penitus inuenire non possunt! Ad illam etenim uitam non ducit tortura, sed causa. Uno denique eodemque penarum genere et innocentibus salus eterna confertur, et pena delinquentibus irrogatur.



CAPUT IX. Ceteri a Sebastiano una cum captiuis conuersi.

29. Igitur cum hec et his similia Marcus prosequeretur, ceperunt omnes qui aderant Deo gratias agere, atque uniuersi flentes penitudinem gerebant,  quod caritati Dei pretulerant amorem carnis; et quia ab agone martyrii ausi fuissent animos reuocare sanctorum. Cumque omnes, qui ad decipiendos sanctos uenerant, unanimiter crederent Christo, Nicostratus cum coniuge sua urgebat se dicens: Non cibum capiam, neque potum, nisi [d 1Kb] mysterium mihi christiane religionis fuerit traditum. Cui S. Sebastianus dixit: Muta dignitatem tuam, et esse magis incipe Christi primiscrinius, quam prefecti. Audi itaque consilium meum, et omnes quos carcer inclusit, quos uincula tenent, quos ergastula conficiunt, in unum redige. Quod cum feceris, antistitem sacrosancte legis adhibebo, ut cum omnibus qui credere uoluerint mysterii suscipias sacramentum. Si enim diabolus Christo sanctos suos auferre conatus est,  et conatur; quanto magis nos pietatis argumento hos, quos diabolus iniuste lucratus est curare debemus, et suo restituere Creatori? Et Nicostratus ad hec respondit, dicens: Quomodo iniquis et criminosis possunt sancta committi? S. Sebastianus dixit: Saluator noster pro peccatoribus suam nobis exhibere dignatus est presentiam et ostendit mysterium, per quod omnia peccata et crimina homini auferantur, et omnes uirtutes Domini conferantur. Inter initia igitur conuersionis tue hoc munus primum si tu conferas Christo, presto erit remunerationis eius premium super te, corona martyrii, habens secum uirtutum omnium flores immarcescibiles, eterne uite gaudiis [e 1Kb] profuturos. Audiens hec Nicostratus primiscrinius, abiit ad Claudium Commentariensem,  et iussit uniuersas personas ad domum eius adducere, dicens: Quoniam proxima sessione omnes discutiendi sunt, uolo ut cum illis Christianis, qui apud me sunt, presto sint, ne aliqua [f 1Kb] prefectorie discussioni deesse possit persona.

30. Igitur cum omnes ad domum primiscrinii perducti starent, catenarum nexibus uincti, hoc modo eos uir Dei Sebastianus alloquitur: Crimina diabolica si diuinis uirtutibus cedant, reatus uester a morte excluditur, et [g 1Kb] a gaudiis fugitiuis reuocatur. Egerat enim per suos satellites hostis iniustus, ut animos militum Christi [h 1Kb] ad uirtutum culmen erectos euerteret, et in ipso perfectionis fastigio positos, ad cenum conaretur mergere inferorum. Hac de causa incaluit animus hostium dimicatione prouocatus, ut  uos, quos iam lucratus fuerat inimicus, de eius captiuitate tollentes, uestro uos Creatori reddamus. Diabolus enim nec dominus uester, nec creator, nec pater esse dignoscitur: Deus autem et Pater et Dominus et Conditor comprobatur. Et si hunc derelinquentes ad illum abistis, qui in tantum uestri exstitit inimicus, ut uos ad penas perpetue mortis adduceret, et ad istum lethalem faceret exitum deuenire; quanto magis ad eum redeundum est, qui unicum Filium suum passioni et morti tradidit, ut nos a passionibus  eternis, et a morte perpetua liberaret? Cum hec et his similia prosequeretur S. Sebastianus, prostrauerunt se cum lacrymis uniuersi, et flexis genibus ceperunt cordis gemitum reddere, et se peccasse et impie egisse penitentia uocibus exclamare. Fundebant ergo amaras lacrymas, et se uelle Christo credere, unanimis uocibus resonabant. Tunc B. Sebastianus iubet eos omnes a uinculis catenarum exsolui.



CAPUT X. Omnes a Polycarpo ad baptismum preparati.

31. Post hec S. Sebastianus abiit ad [a 1Kb] Polycarpum presbyterum, ubi erat causa persecutionis occultus, et narrauit ei omnia que gesta sunt. Quibus auditis S. Polycarpus gratias egit Deo, et una cum  eo uenit ad domum Nicostrati primiscrinii, et uidens turbas credentium, salutans eos cum omni gaudio dixit: Beati omnes uos, qui audistis uocem Domini nostri Iesu Christi dicentis: uenite ad me omnes qui laboratis et onerati estis, et ego uos requiescere faciam. Tollite iugum meum super uos, et discite a me quia mitis sum, et humilis corde; et inuenietis requiem animabus uestris. Iugum enim meum suaue est, et onus meum leue . uos itaque fratres nostri, quos [b 1Kb] nondum baptismatis unda diluit, et consecrando Deo omnipotenti carissimos filios fecit, pro hoc quod a proposito sancto reuocare conati estis beatissimos milites Christi, opus uobis erat penitentia, ut per ipsam ad indulgentiam ueniretis. Nunc autem quia ad tantam gloriam  accessistis, ut etiam ad passionem a qua dolenter alios reuocare uoluistis, ad ipsam desideretis gratanter uelle currere et libenter amplecti, sciatis uos et ad indulgentiam peruenisse, et ad palmam attingere. uetus hoc est artificium Christi. Nam ipsum quem uas electionis sue dignatus est et uoluit magistrum gentibus dare, qui non solum fidelium animos a pietatis proposito reuocabat, sed etiam nolentes a Christo discedere lapidibus obruebat; hunc nobis ipse Dominus apostolum condonauit, tribuitque nobis ex Saulo Paulum, ex apostata fecit apostolum, et dedit Ecclesie sue ex persecutore doctorem. Amator passionis factus est is, qui persecutionis auctor exstiterat: et qui in alienis afflictionibus prius gratulabatur, in suis postmodum persecutionibus  letabatur. Ipse ergo qui tunc in apostolo suo uirtutem istam exercuit, ipse et nunc de ipso inferorum conclaui, et ex ipsis draconum faucibus animarum uestrarum captiuitatem eripuit, et uobis nunc a tenebris ad lucem remeantibus eterne uite ianuas patefecit. Quia ergo omnes demones, qui sunt tenebrarum filii, contristantur, unde et omnes sancti angeli, qui sunt filii lucis, gratulantur; accedat unusquisque uestrum, et det nomen suum, ut hodierno die usque ad uesperam percurrente ieiunio, festiuum baptismatis sacramentum opportunum tempus inueniat. Iustum est enim, ut lux a mortali  mundo abscedens ad nostras mentes immortales accedat, ut qui in isto seculo uolutati in luto tenebrarum sumus, aqua sanctificationis abluti ac mundati, et sinceritate induti alacres pergamus ad Christum. Hec et his similia prosequente S. Polycarpo uniuersi gauisi sunt, et unusquisque nomen suum festinabat priusquam interrogaretur offerre.



CAPUT XI. Baptizati catechumeni, unaque Claudius cum filiis.

32. Cumque hec agerentur, uenit Claudius commentariensis ad primiscrinii Nicostrati domum, ubi ista agebantur; et dicit Nicostrato. uehementer prefectura commota est, quod personas reorum tue domus custodie tradi iussisti. Hac de causa  suis te iussit prefectus aspectibus presentari. uide quasi debeas interrogatus dare responsum. Ingressus itaque ad prefectum Nicostratus cum interrogatus fuisset, cur eas personas, quas carceris claustra retinebant, sue uoluerit domus mancipari custodie, respondit: Amplitudinis uestre iussu christianas intra domum meam custodiendas suscepi personas, quibus ut terrorem passionis incuterem, reorum illos feci sociari personis, ut iussioni uestre et persuasioni nostre si non consensu suo, saltem alieno experimento consentiant, et metuant ne similis eos pena concludat. Libentissime igitur hec audiens prefectus dimisit eum dicens: Magno te censu a parentibus eorum remunerari faciam, cum per te illis fuerint incolumes filii restituti.

 33. Reuertens itaque ad domum suam Nicostratus primiscrinius cum Claudio commentariensi, cepit uniuersa referre, et qualiter S. Sebastianus, cum sit amicus imperatorum, christianissimus sit, et in eruditione diuina perfectus, et qualiter animas christianorum sua exhortatione reuocasset, et quod satis idonea ratione docuisset istam uitam fugitiuam et imaginariam esse, et sic dum teneri putatur, auferri. Narrabat etiam, quomodo ueniens repente lux de celo perlustrasset eum, et quomodo uxorem eius, que per sex annos muta fuerat, fecit loqui.

34. Cum hec narrasset Nicostratus Claudio, corruit ad pedes Nicostrati Claudius, dicens: Ex amissa coniuge duos filios habeo, ex quibus unus hydropis  morbo fatigatur, alius diuersis uulneribus opprimitur; rogo ut iubeas eos uisitari. Non enim dubito quod ille, qui potuit facere ut post sex annos loqueretur uxor tua, faciat, si uoluerit, ut ad filios meos sanitas redeat. Et hec dicens proripuit se ad domum suam, et fecit inter manus adduci duos filios suos, et introducens eos intra domum, ubi erant sancti Dei, proiecit eos ante pedes eorum dicens: Nulla penitus dubietatis signa in corde meo remanserunt: sed ex toto corde credens quod Christus, quem colitis, ipse sit uerus Deus, detuli huc uobis duo incrementa mea, credens quod possent per uos a mortis  periculo liberari. Dicunt ei omnes simul sancti Dei: Omnes quos hic hodie infirmitas aliqua tenet, mox ut christiani facti fuerint, sanabuntur.

35. Cumque clamaret Claudius credere se, et desiderare fieri Christianum, iussit S. Polycarpus ut darent singuli nomina sua. Primus itaque omnium dedit nomen suum Tranquillinus pater Marcelliani et Marci. Post hunc sex amici eorum, id est, Ariston, Crescentianus, Eutychianus, Urbanus, uitalis et Iustus; post hos Nicostratus primiscrinius, et Castorius frater eius, et Claudius Commentariensis. Post hos filii Claudii, Felicissimus et Felix. Post hos Marcia mater Marcelliani et Marci cum uxoribus eorum et filiis: simul autem et Symphorosa uxor Claudii, et Ze uxor Nicostrati. Post hos omnis  familia que erat in domo Nicostrati, anime triginta et tres promiscui sexus et etatis, dehinc omnes qui uincti fuerant, ac de carceris squalore adducti, anime sedecim.

36. Igitur omnes isti LXuIII, a S. Polycarpo presbytero baptizati, et a S. Sebastiano suscepti sunt; feminarum autem matres facte sunt [a 1Kb] Beatrix et [b 1Kb] Lucina. Primum itaque Claudii filios, hydropicum unum et alterum uulneribus plenum, mox ubi in nomine sancte Trinitatis intinxit; ita de fonte sani eleuati sunt, ut nec signum in eis alicuius morbi preteriti remansisset. Post hos autem infantulos Tranquillinus pater SS. Marcelliani et Marci, qui ita podagrico et chiragrico fuerat dolore [c 1Kb] constrictus, ut sicut supra dictum est, uix in manibus portaretur.  Hunc dum exuerent indumentis, et ille intolerabili se diceret dolore torqueri, interrogat eum Polycarpus presbyter, dicens: Tranquilline, si ex toto corde credis unigenitum Filium Dei Dominum Iesum Christum tibi salutem posse conferre, et omnibus peccatis tuis indulgentiam condonare, proprio ore edicito. Tranquillinus respondit: Ego indulgentiam solam peccatis meis dari et desidero et credo. Ceterum, etsi post baptismatis huius sanctificationem in doloribus fuero, non potero de fide Christi ulterius dubitare: probaui enim et ex toto corde credens, in mea mente consensi, quod Filius Dei sit Dominus iehsu Christus, qui potest et animabus et corporibus salutem tribuere, et a morte eterna ad uitam perpetuam reuocare. Hec cum dixisset uoce  magna, omnes sancti pre gaudio lacrymas effundebant, et rogabant Dominum ut fidei eius fructus ostenderetur. Sanctus igitur Polycarpus confessor et presbyter mox ut eum [d 1Kb] chrismatis liniuit unguento, interrogauit eum iterum, si crederet in Patrem et Filium et Spiritum sanctum; statim ut respondit. Credo, resolute sunt manus eius que erant nodose, et genua simul et plante pedum eius ita sunt incolumes reddite, ut ac si puerulus renouatis pedibus  suis in fontem descenderet clamans et dicens: Tu es Deus unus et uerus, quem miser iste mundus ignorat.

37. Hoc itaque ordine suo baptizato, uniuersi, prout competebat, baptizati sunt, et per dies decem [e 1Kb] qui supererant dilationi, quam meruerant, in Dei laudibus perdurantes ducebant dies et noctes in hymnis et canticis, et quasi fideles milites parabant animos suos ad dimicandum pro Christi nomine in martyrio bellaturi, ita ut et in mulieribus et infantulis amor ferueret martyrii, et inuicem se ad confessionem sancti nominis contra diabolicas acies prepararent.



CAPUT XII. Errores Gentilium coram Chromatio Urbis prefecto confutati a Tranquillino.


38. [f 1Kb] Diebus igitur accepte dilationis expletis, Agrestius Chromatius urbis Rome prefectus ad se Tranquillinum patrem Marcelliani et Marci uenire iubet. Quem cum de suorum perquireret arbitrio filiorum, Tranquillinus respondit: Ad referendas beneficiis uestris gratias nullus mihi oris sufficit sermo. Nisi enim currentes sententias uestri frena moderaminis tenuissent, et ego filios amisissem, et me patrem filii non haberent. Congratulantur mihi omnes, quos tenet paternus affectus, et pungit caritatis stimulus; etiam uestra, credo, quod mihi congaudeat celsitudo, quando morituris uita collata, et anxiis letitia reddita, sollicitis securitas [g 1Kb] restituta.

39. Tunc prefectus estimans filios eius suas uelle  idolis inclinare ceruices, ait: [h 1Kb] uenienti ergo die debita numinibus a filiis tuis thura reddantur: per que et tu filiis perseueres incolumis, et tibi filii condonentur. Audiens hec Tranquillinus dixit: Illustrissime uirorum, examinis uestri libram si uelitis erga me et filios meos equa lance pensare, agnoscere poteritis hoc Christianum uocabulum magne esse uirtutis. Prefectus dixit: Insanis, Tranquilline. Tranquillinus respondit: Insaniam passus sum, et anime et corporis; sed statim ut credidi Christo, et anime mee recepi et corporis sanitatem.

40. Prefectus dixit: Ego, ut uideo, ad hoc inducias sceleratis filiis tuis dedisse cognoscor, ut non solum tu illos ab errore non tolleres, sed illi te suis erroribus irretirent. Tranquillinus dixit: Per gloriam  uestram, nomen ipsum erroris discutite, et uidete que opera erroris nomine nuncupentur. Prefectus dixit: Tu dic que opera erroris nomen accipiant. Tranquillinus dixit: Primus error est uiam uite relinquere, et per uiam mortis gratanter incedere. Prefectus dixit: Et que est uia mortis? Tranquillinus dixit: Non tibi uidetur uia mortis esse, mortuis hominibus Deitatis nomen imponere, et figuras eorum per ligna et lapides adorare?

 41. Prefectus dixit: Ergo non sunt dii quos colimus? Tranquillinus dixit: Intantum non sunt dii ut legatur in codicibus [a 1Kb] publicis, et quam male sint nati, et quam iniquos et crudeles et sceleratos parentes habuerint; et quam inique et dolose et fraudulenter uixerint; et quam miserabiliter mortui sint. Numquid antequam Saturnus Cretensibus imperaret, et filiorum suorum carnes comederet, Deus in celis non erat, aut Creta insula habebat regem, et celi Deum non habebant? ualde errat qui putat Iouem filium eius, imperare fulminibus, homuncionem in quo malitia et libido regnabat. Quem non persecutus est, qui patri non pepercit? Aut quam sordem non exercuit, qui suam germanam accepit uxorem? In foro, in plateis, in domibus, atque in omni loco  quotidie legimus, quia sordidissima Iuno quod et soror et coniux fuerit gloriatur: et rapti Ganymedis honor turpissimus atque incestissimus ab ipsis, a quibus Iouis colitur, non negatur. Non ergo erras, uir sublimissime, qui tales colis, quales Romane iubent leges pro sui facti qualitate damnari, et relicto Deo omnipotente qui in celis regnat, lapidi dicis, Deus meus es tu: et ligno dicis: Adiuua me?

42. Prefectus dixit: Ex quo cepistis blasphemare deos, et a cultura eorum recedere, ex eo [b 1Kb] diuersis cladibus Romanus orbis opprimitur. Tranquillinus respondit: Non est uerum. Nam si recenseas decadas stylo [c 1Kb] Liuii digestas, illic inuenies Ioui thura ponentes, una die uiginti tria millia Romani exercitus iuuenes cecidisse. Sed et illud non es immemor,  quod Senonenses Galli etiam Capitolium [d 1Kb] occupauerunt et omnem Romanam manum suis ludibriis subiugarunt. Diuersas fames, et inenarrabiles pestes, diuersas captiuitates, diuersas effusiones sanguinis Romanus orbis passus est, antequam unum colerent homines Deum. Nunc uero ex quo inuisibilis et uerus Deus cepit a credentibus coli, [e 1Kb] aucta pace exsultat Romanum imperium. Sed quod peius est, Deus, qui hoc prestat, non cognoscitur; sed creature eius ascribitur, quidquid a Creatore prestatur.

43. Prefectus dixit: Si ille colendus est, qui humanis commodis aliquid prestat, nullus nisi sol habebitur deus, qui aspectu suo terre uiscera uegetat, ut semina suscepta parturiat, et genuine sobolis grana in culmo restituat, atque uniuersis  salutis nostre utilitatibus, et lumen et restaurationem pariter tribuat et uigorem. Tranquillinus respondit: Et in hoc error est infinitus. Nam si hodie per seruum suum quispiam clientibus suis tribuat quod rogatur, infinita stultitia est, si neglectus ille qui prestitit, seruus per quem prestiterit honoretur. Et ut aliquam huius dicti comparationem exhibeam; numquid cum naues Romanis alimenta deferunt, nauibus potiusquam regibus gratie referuntur?  Si ergo non nauigantibus, sed imperantibus, homines quod annonantur ascribunt, quanto magis soli Deo agende sunt gratie, cuius nutu et hec omnibus usibus nostris elementa deseruiunt, et sol ipse quotidie terre marique pariter et clauditur in fine diei, et in diei iterum renouatione aperitur?



CAPUT XIII. uerbi incarnatio Gentili exposita.

44. Prefectus dixit: Si ergo unus et inuisibilis est quem colitis, Christum, quem Iudei crucifixerunt, non colitis? Tranquillinus dixit: recte hec inquiereres, si credere destinares. Incredulis enim omne quod nolunt uanum uidetur. Semel enim in preceps uoluntas mortalium [f 1Kb] declinans, omne quod uituperat uituperari desiderat; et uult ut laudetur  ab omnibus omne quod laudat. Sed sapiens pro merito suo cuicumque rei, aut uituperationem suam impendere [g 1Kb] nititur aut laudem. Prefectus dixit: Ego te de Christo uestro interrogo. Si enim a uobis hoc colitur quod istis oculis non uidetur, Christum non colitis qui et uisus est, et auditus, et interrogatus, et omnia que humane fragilitati competunt in eius leguntur passione completa? Tranquillinus dixit: Audi similitudinem et intellige ueritatem: uerbi gratia, si hodie annulum tuum habentem gemmam pretiosam uideas in cloaca, aut in sterquilinio uolutantem, et ad hunc eruendum mittas seruos tuos; illi autem nec illum potuerint liberare, sed et seipsos in aliquo dum illum conantur eripere, polluerint; postea uero tu ipse, deponens has sericas  quas indutus es uestes, induas te seruilem tunicam et descendens in cloacam mittas manus tuas in stercoribus, et annulum aureum simul tuis manibus representes et gemmam, pre gaudio omnes amicos tuos inuitas ad epulas et letaris super annulum et gemmam, quod sint de nimiis squaloribus liberata. Prefectus dixit: Hanc propositionem ad cuius similitudinem attulisti? Tranquillinus respondit: Ut ostenderem tibi unum inuisibilem Deum nos colere. Prefectus dixit: Et quod est aurum? aut que est gemma, que in sterquilinio uolutabatur? Tranquillinus respondit: Aurum, corpus humanum est, gemma uero anima est, que in ipso corpore inclusa est. Corpus uero et anima unum hominem faciunt, quomodo aurum et gemma unum annulum facere  comprobantur. Sed quantumuis pretiosus tibi sit annulus, longe satis homo pretiosior est centuplum et charus Christo. Tu misisti seruos tuos, ut annulum de sordibus eriperent, et nulla ratione eum eruere potuerunt. Misit et prophetas suos Deus de celo loquens ad eos, ut humanum genus a sordibus huius mundi [h 1Kb] eriperet: et nulla ratione omnino hoc facere uel instantia potuerunt. Tu deposuisti aureas uestes, et seruili indumento indutus descendisti  in cloacam, et manus tuas misisti in sordibus, ut annulum de sordibus liberares: Exuit et se maiestas Diuinitatis sue splendore, non tamen superna relinquens; et induit se seruili nostri corporis indumento, et huc in cloacam huius mundi celo descendens, misit manus suas in sordibus passionum nostrarum; et passionem, que meritis nostris debebatur, in semetipso suscipiens, glorie nos suorum reddidit digitorum. Nam qui per incredulitatem uolutabamur in squaloribus mundi, per fidem abluti a sordibus, diuinis sumus manibus, ut ille tuus annulus, restituti. Numquid serui tui, qui te negauerunt dominum suum, dum te in habitu seruili respicerent, non potuerunt ut rebelles occidi? Ita et qui negant Christum Dominum suum pro hoc quod  semetipsum a maiestate exinaniuit, et formam serui suscepit, nullatenus poterunt eterni ignis penas euadere. Ideo denique nobis qui in eum credimus, eterni fontis unda subuenit, ut eternus ignis ab eterno fonte uincatur, et infidelitas a fidelitate superetur.

45. Prefectus dixit: Ut uideo, non ut filios tuos ab hac intentione tolleres poposcisse probaris inducias, sed ut has aniles fabulas ad nostra tribunalia [a 1Kb] meditatus afferres. Tranquillinus dixit: Non meditantur discipuli Christi quid in conspectu iudicum prosequantur. Sic enim premonuit dicens: Quando potestatibus huius mundi uos causa mei nominis tradent, nolite cogitare quomodo aut quid loquamini, dabitur enim uobis diuinitus in illa hora quid  loquamini. Non enim uos estis qui loquimini, sed Spiritus Dei, qui loquitur in uobis . Non ergo meditando ego, sed credendo inueni Creatorem meum, et qui eram podagrico et chiragrico dolore contractus et [b 1Kb] quassatus, statim ut Christo credidi, ac si paruulus omnium membrorum meorum recepi sanitatem. Constat ergo apud animum meum, ipsum me creasse qui me renouare dignatus est, et sicut dedit restaurationem corpori, ita quoque anime post istam uitam dare promisit, si tamen non dubius nec timidus hominum terroribus frangar; sed in eius nominis confessione perdurans fidem integram, quam me Deus fecit inuenire, conseruem.

 46. Prefectus dixit: Ignoras, Tranquilline, quanta inuictissimorum principum erga Christianos ira deseuiat, et ideo quasi securus quod tibi uidetur sine timore prosequeris. Tranquillinus dixit: Stultus timor est, quo plus timetur humana indignatio, quam diuina. Numquid si in medio canum latrantium uenerimus, et uano furore nos ceperint suis morsibus attrectare, possunt nobis de animo tollere hoc quod nos homines sumus [c 1Kb] rationabiles, cum sint illi canes, et irrationabiles, et insani? Ita qui nobis recte credentibus irascuntur, seuire quidem  possunt, et inferre iniqua supplicia; numquam tamen de corde nostro hoc auferre poterunt, quod Dominum Iesum Christum et creatorem esse credimus, et redemptorem nostrum ac restauratorem esse gaudemus. Tum prefectus iussit eum recipi a Commentariis, dicens: Proxima te audiam sessione.



CAPUT XIu. Chromatius Urbis prefectus catechizatur.

47. Post hec mittit et adduci eum ad se precepit per noctem occulte, et offerens ei infinitum pondus auri dicebat: Ostende mihi medicamentum ex quo recuperasti salutem. Cui Tranquillinus ait: Scias grandem iram et furorem Dei passuros esse, qui gratiam eius uel uenundandam existimant uel emendam. Unde si uis a podagrico dolore liberari, crede Christum  Filium Dei, et liberaberis, et sicut hodie me uides, ita saluus eris. Nempe uix manibus deferebar, et undecim annos per omnes iuncturas neruorum in corpore meo dolorum nodis astrictus, uix ori meo panis alienis manibus tradebatur: illico ut Christum uerum Deum esse credidi, salutis mee gaudia recepi, et sum incolumis, quia uerum Deum saluatorem meum agnoui.

48. Tunc prefectus dimisit eum dicens: Adduc ad me qui te Christianum fecit, ut si mihi promiserit sanitatem, possim et ego fieri Christianus. Statim autem Tranquillinus ueniens ad S. Polycarpum presbyterum narrauit ei omnia que gesta uel dicta sunt; et ducens eum intra domum occulte, prefecti eum aspectibus presentauit. Cui prefectus ait: Licet  grauis animaduersio principum Christianis infesta sit, tamen spe recuperande salutis afferam uobis quidquid illud est usque ad dimidium bonorum patrimonii mei, si ab hac nodositate [d 9Kb] condylomatum mei fuerint membra corporis resoluta. Tunc S. Polycarpus subridens ait: Potens est Dominus iehsu Christus ut ignorantie tue [e 1Kb] ianuas aperiat, et ostendat tibi quod ipse sit corporis tui restaurator. Nam pecuniam siue qui afferunt, siue qui oblatam accipiunt, non solum nullam dolentibus conferunt medicinam, sed etiam ipsi sibi insanabilem morbum assumunt. Dicit ei prefectus: Dic ergo mihi quid faciam, ut consequi ualeam quod spero. Dicit ei Polycarpus: Si credideris ex toto corde tuo, sicut credidit  Tranquillinus, saluus eris. Dicit ei prefectus: Quo ordine credere debeam intimato? Tunc S. Polycarpus catechizauit eum, et indixit ei ut per triduum ieiunaret. Et conuocans ad se S. Sebastianum tribus diebus et tribus noctibus ieiunauit cum eo: et cum lacrymis pariter orabant, ut fidem nominis sui in salutem uolentis credere Dominus declararet.



CAPUT Xu. Chromatii confracta Idola.

49. Igitur cum dies tertia, que constituta fuerat, aduenisset, ad domum sustinentis prefecti ueniunt  pariter properantes. Qui ingressi dixerunt: Pax fidei tue. At ille resalutauit eos officiosissime; et hortatur eos sedere iuxta se, et dixit: Ex ore Tranquillini ratio egressa oculorum meorum assertione declaratur. uideo enim hunc sanissimum quem podagrico et chiragrico uideram dolore contractum. A quo genus medicamenti unde fuisset saluatus inquirens, tale ab eo recepi responsum: Dum fidem meam in idolis ponerem, debilis et nimia sum infirmitate contractus: at ubi unum Deum in celis didici ostensione Christianorum, abnegaui uniuersa que sine causa colueram, et tradidi [a 1Kb] fidem animi mei Christo. Mox autem ut unum et uerum Deum in celis regnare confessus sum, statim omnis, quam per undecim annos amiseram, ad me reuersa est  sanitas, et omnis a me est protinus infirmitas separata. Hec audiui auribus, probaui oculis, corde credidi; superest ut quod fecistis Tranquillino et mihi faciatis, ut possim mei corporis recipere sanitatem.

50. Polycarpus presbyter dixit: Si transeuntes dolores anima hominis non suffert, quid de illis doloribus actura est, quibus nullus umquam euenit finis, nulla datur omnino successio? Nam isti dolores illorum dolorum imaginem portant, et quantum distat inter ignem uiuum et picturam eius, tantum distat inter dolores quos nunc patitur corpus, et illos quos anima passura est, si ignara [b 1Kb] Creatoris sui presentis uite impleuerit munus. Age ergo nobiscum prius de doloribus illis, et esto de illa pena sollicitus, que habet ignem semper ardentem, et  uermem semper edentem.

51. Tunc Chromatius urbis Rome prefectus, cum unico filio suo Tiburtio, dedit nomen suum dicens: In hoc de fide mea certos uos esse conuenit, in qua etiam filium meum Christianum fieri mecum exopto. S. Sebastianus dixit: uide ne sola recuperatione tui corporis ductus te Christianum fieri speres, sed magis spe uite eterne facias mentem tuam puram ad uidendam rationem ueritatis. Nisi enim agnoueris qui sit Creator tuus, non poteris inuenire salutem quam queris. Chromatius dixit: Ergo et rusticos et simplicissimos homines non uidemus esse Christianos, ita ut inter mille uiros uix inuenias unum qui possit uel sermonum disciplinam adipisci. Numquid hi omnes ad istam inquisitionem attingere  potuerunt dum fierent Christiani? S. Sebastianus ait: Hoc responsum tuum nostre partis [c 1Kb] firmat assertionem. Nam ab origine mundi cum ruricolis et pastoribus ouium Deus habuit rationem, et iuxta finem mundi ueniens non elegit grammaticos et oratores, sed piscatores et simplices, et ipsis tradidit notitiam suam.

52. Chromatius dixit: Cur ergo me dicis prius debere agnoscere quis sit creator meus, quem nisi agnouerim salutem inuenire non possim? S. Sebastianus dixit: Quia multos deos, et multas deas coluisti.  Nisi ergo hos a corde tuo excluseris, et imagines eorum confregeris, et cognoueris unum et uerum Deum, uitam et salutem inuenire non poteris. Chromatius dixit: Indica ergo mihi quis sit unus et uerus Deus. S. Sebastianus respondit: Si seruum tuum ad hauriendam aquam miseris, dum ad fontem uenerit, aspicit prius ne sordes alique intus lateant in lagena, et non est ausus aquam in uas mittere, nisi mundatum a sordibus uiderit; nos tibi quomodo poterimus tradere fontem ueritatis, nisi prius te ab omnibus idolorum sordibus et squaloribus feceris alienum? Chromatius dixit: Et quo ordine alienus effici potero ab his? S. Sebastianus dixit: Da nobis potestatem ut omnia idola, que in domo tua inuenerimus, lapidea confringamus, lignea  incendamus, aurea et argentea uel erea conflemus, et pretia eorum egentibus diuidamus. Chromatius dixit: Et cum hec feceritis, mihi quid fructus accedet? S. Sebastianus dixit: Omnium [d 1Kb] neruorum tuorum, quorum nodositate constringeris, statim consequeris sanitatem; et quasi qui numquam dolueris, ita pedibus tuis currere incipies, et agnoscere quod inimicos tue salutis [e 1Kb] deos dilexeris; tuum uero parentem hunc esse, qui te statim ut eius notitiam atque culturam inueneris, restaurat et saluat.

53. Chromatius dixit: Nolite uosmetipsos ad hanc iniuriam deponere: sed seruis meis precipiam; et ipsi uniuersa confringent. S. Sebastianus dixit: Dubii et timidi et infideles si ea confregerint, inueniet diabolus per quamcumque negligentiam eorum  occasionem ledendi eos, et statim ut lesi fuerint, dicent infideles, propterea eos lesos esse quia idola confregerunt. Nisi enim loricam habens non eripitur ictibus sagittarum. Galea enim et scuto et hasta utitur docta manus in prelio, ut ex munimine armorum et impetu feriendi assumat audaciam, et terga non uertat. Similiter et milites Dei, qui scuto fidei muniuntur, et lorica tegminis Christi proteguntur, habentes galeam fidei et salutis, ipsis est tutum inire certamen. Pugnant enim acerrime et fortiter uincunt, quia contra inuisibilem hostem die noctuque infatigabiliter preliantur; et sunt tecti in omnibus membris, fide potius armati quam ferro. Chromatius dixit: Fiat uolontas Dei et uestra. Tunc S. Polycarpus presbyter, et B. Sebastianus  precingentes se orauerunt; et post orationem amplius quam ducenta idolorum signa confringentes, ceperunt gratias agere Deo suo.



CAPUT XuI. Instuumentis astrologie iudiciarie confractis sanatur Chromatius.

54. Post hec accesserunt ad Chromatium dicentes ei: Confringentibus nobis idola tu debuisti sanitatem recipere, nisi forte aliqua tibi in animo signa infidelitatis derelinquuntur. Hoc enim apud nos  certum gerimus, quod aut est aliquid, quod nondum est fractum; aut si omnia fracta sunt, quid in animo geras nobis euidentius manifesta. Tunc ille: Habeo, inquit, cubiculum holouitreum, in quo omnis disciplina stellarum ac mathesis [a 1Kb] mechanica est arte constructa, in cuius fabrica pater meus Tarquinius amplius quam ducenta [b 1Kb] pondo auri dignoscitur expendisse. Cui S. Sebastianus dixit: Si hoc tu integrum habere uolueris, te ipsum frangis. Chromatius dixit: Quid enim? Mathesis aut [c 9Kb] ephemeris aliquo sacrificiorum usu coluntur, cum tantum eis mensium et annorum cursus certo [d 1Kb] numero per horarum spatia distinguuntur? et lunaris globi plenitudo uel diminutio, digitorum motu, rationis magisterio, et calculi computatione preuidetur? S. Polycarpus  presbyter dixit: Illic signa Leonis et Capricornii et Sagittarii, et Scorpionis, et Tauri sunt, illic in Ariete luna, in Cancro hora; in Ioue stella, in Mercurio tropica, in uenere Mars, et in omnibus istis monstruosis demonibus ars Deo inimica cognoscitur. Ista Christiani ita recusant, ut non solum ipsi non habeant, non colant, non credant, non teneant; uerum etiam nec animos illos habeant, qui huiuscemodi nugis suum occupant pectus? Omnia enim ista falsa deceptionisque ministra sunt: similitudo in eis ueritatis est, non ipsa ueritas.

55. Dicit ei Chromatius: Quid? quod nonnumquam futura prenuntiant? S. Sebastianus dixit: Ista omnia uanissima esse et falsissima, Christo reuelante, cognouimus; que tibi nunc manifestius aperiemus.  Precipe hodie ad te mathesis uenire doctorem, cui dicas, illo tempore te asperis casibus laborasse, et inquire per quas stellas hoc tibi euenerit mali; responsa eius erunt procul dubio talia, quod tempus tuum a malitioso Marte susceptum est, aut Saturnus [e 22Kb] apocatasticus fuit, aut annus tuus ex diametro susceptus est, aut [f 17Kb] climacterica tibi in centro sunt nata, aut [g 1Kb] syndetus fuit cum malo, aut inuisibilis, aut in [h 1Kb] schemate, aut immobilis circa te exstitit cursus in stellis. Hec et his similia cum dixerit, rationis tibi uerisimile assignare nititur aliquid  et probare. Age nunc, interroga alterum mathematicum, cui ipsas horas ipsumque tempus in bonis tibi exuberasse casibus dicas, illico uidebis eum tibi rationabilia schemata infinita afferre, quibus approbet, quia in ipsis tibi temporibus euenire debuerint bona. Circulum etenim tenet ex omni parte collectum, in quo diuersas et uarias causas accipit, et quibus occasionem capiat dicendi quod uoluerit.

56. Nam futura dum penitus preuidere non possunt, climactericas dicunt, id est nature rei incerta profugia. Nam diuersis temporibus nati uno naufragio perierunt, et una hora diei uel noctis exorti, alter ad mendicitatem deponitur, ascendit alter ad regnum: et in uno prelio innumerabilis multitudo prosternitur, et uno die, imo uno [i 1Kb] puncto, in una  domo, due femine, pudicissima altera, altera efficitur impudica: utriusque stelle si meritum contulerint, nec meretrix uituperanda est, nec casta laudanda. Certe legum latores et principes sacra sua preuaricata puniunt, et ideo forum, ideo iudex, ideo iura, ut iusti laudentur recte, et iniusti merito puniantur. Et hoc nolo ut otiosum existimes, quod te ipsum nondum saluatum attendis. Nam si ex integro a te inimici generis humani ceremonias abiiceres, in temetipso quod uerum est didicisses.

57. Audiens hec Chromatius dixit: uerus ille Deus est, qui uos tales probatur habere cultores. Nam omnis sermo uester ita rationibus affluit; ut et pecudum ad rationem ueram mentes inclinet. Unde etiam hoc ipsum quod ad ornatum domus uisus sum  excepisse, ne impediat saluti mee eius incolumitas, dissipetur. Credo enim, et hec fides mea est, quod his omnibus que Christianitatis lex abominatur et prohibet, si a me ex integro separauero, et presentem merear salutem consequi et futuram.

58. Audiens hec filius eius Tiburtius dixit: Nulla patiar ratione hoc opus pretiosum et precipuum et incomparabile deiici. Sed ne paterne saluti uidear uenire contrarius, deferantur duo clibani et accensi ante ianuam cubiculi preparentur, ut dum destructum ab eis fuerit, et pater meus non receperit sanitatem,  ambo in singulis clibanis ardentibus demergantur. Audiens hec pater eius, prohibebat fieri. Sancti uero non solum non metuebant promissum exitium, uerum etiam constanter preparari clibanos hortabantur.

59. Tunc accesserunt ad uniuersa idola crystallina et holouitrea, et omne opus illud mechanicum: et subito, dum sanctorum manibus frangerentur, apparuit ante oculos Chromatii iuuenis, cuius facies flammeo radiabat aspectu et dixit ei: Misit me Dominus meus iehsu Christus, cui credidisti, ut omnium membrorum tuorum recipias sanitatem. Ad hanc uocem sanissimus redditus cepit currere post iuuenem, ut pedes eius oscularetur. At ille dixit ei: uide ne contingas me, quia nondum baptismatis  sanctificatio te a squaloribus abluit idolorum. uidens hec Tiburtius filius eius, aduoluitur ad pedes S. Polycarpi. Ipse autem Chromatius prefectus astringebat plantas S. Sebastiani, et ambo una uoce clamabant: uerus Deus est Christus, uerus et omnipotens unigenitus Filius Dei, quem predicatis boni ministri eius.



CAPUT XuII. Chromatii et Tiburtii baptismus.

60. Tunc B. Sebastianus dixit Chromatio: Sicut ipse nosti, principatum prime cohortis ago, sed utrum sit [a 1Kb] militia hominis, nescire olim decreui, nec uellem. Ad hoc tantum sub chlamyde latere uolui, ut nutantium animos instruerem, et dubitantes constantes  efficerem, ne passionum doloribus cederent, quos fides fecerat bellatores. Tu autem amplissime potestatis apicem gerens, non potes temetipsum nec a spectaculis tollere, neque iudicandis negotiis absentare. Simulans igitur egritudinem, tibi ipsi postula successorem, ut possis liber ab occupationibus mundi, future uite rudimenta suscipere, ut secunda natiuitate iterum natus eternis efficiaris parentibus proles. Eodem itaque die mittit ad amicos suos in palatio positos, per quos testimonialia scripta suscipiens, tirocinium diuine militie antequam baptizaretur accepit.

61. Quid memorem, quam plenissime fidei fuerit, quamque acris ingenii contra infidelium asserta constiterit?  Sequens lectio manifestat. Nam in initio qualiter sit sacrosancti fontis unda perfusus, mentis eius fides euidenter enituit. Interrogatus si crederet, dixit: Credo. Iterum interrogatus, utrum abrenuntiaret omnibus idolis, respondit: Abrenuntio. Prosecuta est interrogatio sacerdotis, utrum renuntiaret omnibus peccatis; at ille ait: Ista prius debuisti  inquirere antequam has aulas [b 1Kb] regis celorum intrarem. Nunc autem reinduam me non baptizatus, ut omnibus prius, quibus sum iratus, indulgeam; omnibus debitoribus meis chirographa restituam; si cui aliquid uiolenter abstuli, integrum reddi precipiam: due mihi post uxoris obitum concubine sunt, et istis dotem et maritis tradam, ab omni nexu seruili, ingenuo, priuato, uel publico actuum meorum exsoluam: et ita demum promittam renuntiaturum me omnibus peccatis diabolicis et uoluptatibus mundi. Dicit ei Polycarpus presbyter: Beatiorem te celestis unda perfundet, cum ea que arbitrio tuo dicis te esse facturum, tota festinatione compleueris: nam et quadragesime tempus ideo baptizandis iniungitur, ut [c 1Kb] tot diebus ipsi discant renuntiaturos  se esse omnibus artibus inimici et mundi commerciis, si qui uerissime effici uolunt Christiani.

62. Tunc Tiburtius iuuenis sapientissimus dixit: Pater, si tibi pro renuntiandis negotiis tempus flagitas, ego qui adhuc suscepturus eram negotia fori, soli susceptionis uoluntati renuntio: et qui futurus eram aduocatus ad agendas causas mortalium, suscipiam Christianitatem, ad agendas actiones angelicas, cum unus esse cepero ex eorum numero, qui eternam uitam accipiunt, et efficiuntur causidici sanctitatis. Tunc amplexatus est eum B. Sebastianus: quem cum baptizasset S. Polycarpus, ipse pater susceptionis eius est factus.

63. Igitur dum pauci admodum transacti fuissent dies, omnibus rite abrenuntiatis a Chromatio mundi  negotiis, suscepit Chromatius sacri baptismatis nouitatem; et cum eodem ex familia eius promiscui sexus mille quadringente anime, quos omnes prius manumissionis gratia a seruitutis nodo exsoluit, et donis optimis instruxit, dicens hoc: Illi qui Deum incipiunt habere patrem, serui hominis non debent esse.



CAPUT XuIII. Chromatius, prefectura Urbis abdicata, persecutionis tempore Christianos alit.

64. Erat autem papa urbis Rome nomine [d 1Kb] Caius, uir magne prudentie, magneque uirtutis, imperantibus [e 1Kb] Carino, Diocletiano et Maximiano. Sed Diocletianus  in Urbe erat cum Maximiano: Carinus autem erat cum omni exercitu in partibus Galliarum positus: et eius intuitu lenta persecutio Diocletiani circa Christianos esse ceperat; quia [f 1Kb] Carinus habebat aliquos amicos, quos huius tituli professio decorabat.

65. Igitur occiso Carino in ciuitate [g 1Kb] Maguntiaco  [a 1Kb] Maximiano et Aquilino consulibus, facta est persecutio talis, ut nullus emeret uel uenundaret aliquid nisi qui [b 1Kb] statunculis positis in eo loco, ubi emendi gratia uentum fuisset, thuris exhibuisset incensum. Circa [c 1Kb] insulas, circa uicos, circa [d 1Kb] nymphea quoque erant positi compulsores, qui neque emendi copiam darent, aut hauriendi aquam ipsam facultatem tribuerent, nisi qui idolis delibassent.

66. Tunc S. Caii episcopi consilio habito, Chromatius illustris uir omnes Christianos in domo sua suscepit, et uniuersos ita fouebat, ut nullus omnino sacrificandi necessitati succumberet. uerum quia tanta uis persecutionis exstiterat, ut opinio ipsa Christianitatis eius celari non posset, meruit ex sacro rescripto Chromatius ut medendi gratia in Campano  littore moraretur, [e 1Kb] in quo erat lati cespitis dominus, tribuitque copiam omni Christiano ire uolenti cum eodem ad persecutoris rabiem declinandam. Tunc orta est contentio inter S. Polycarpum, et B. Sebastianum; quis horum duorum in Urbe remaneret, et quis iret cum Chromatio, qui tantum populum susceperat Christianum. Quibus altercantibus uenerabilis papa Caius dixit: Dum ambo passionis coronam queritis, acquisitum Domino populum desolatis. Unde mihi uidetur, ut tu, frater Polycarpe, quia et sacerdotii rectum tramitem tenes, et scientia Dei repletus es, pergas simul ad confortandas credentium mentes et animos dubios [f 1Kb] edificandos. At ille his auditis quieuit et blandum pape imperium equanimiter tulit. uenit itaque dies Dominica, in  qua Caius episcopus agens que Dei sunt intra domum Chromatii, hac omnes alloquitur uoce: Dominus noster iehsu Christus prescius fragilitatis humane duos in se credentibus constituit gradus, confessionis scilicet et martyrii, ut hi qui martyrii pondus se posse perferre desperant, confessionis gratiam teneant, et dantes [g 1Kb] latus bellantibus, Christi militum, qui pro eius sunt nomine pugnaturi, sollicitudinem gerant. Pergant itaque qui uolunt una cum filiis nostris Chromatio et Tiburtio, et mecum in hac  urbe qui uoluerint maneant. Non enim nos terrarum spatia diuident, quos Christi caritas nectit, nec absentiam uestram sentiunt oculi nostri, quia de interioris hominis uos intuemur aspectu.

67. Hec et his similia dicente papa Caio, exclamauit Tiburtius, uir clarissimus dicens: Obsecro te, pater et episcoporum episcope, ne me patiaris terga persequentibus dare. Mihi enim ualde iucundum est et optabile, si possem millies pro uero Deo occidi, tantum ut illius uite dignitatem inueniam, quam nullus mihi successor eripiat, cui nulla tempora finem imponant. Tunc S. Caius, congaudens fidei eius lacrymas effundebat, orans ut omnes qui remanserant certamine uictores existerent, triumphum martyrii capientes.



CAPUT XIX. SS. Sebastiani, Tiburtii, et aliorum preclara facta in Urbe.


68. Remanserant autem cum uenerabili Caio papa hi, Marcellianus et Marcus, simul quoque et pater eorum uir clarissimus Tranquillinus, item B. Sebastianus, et pulcherrimus iuuenis, sed et mente pulchrior, S. Tiburtius, et Nicostratus ex primiscrinio cum fratre suo Castorio, et cum coniuge sua, Ze nomine; item Claudius cum uictorino fratre suo et cum filio suo [h 1Kb] Symphoriano qui fuerat a morbo hydropis liberatus. Hi tantum, uniuersis cum Chromatio proficiscentibus, cum Caio episcopo remanserunt: Marcum et Marcellianum diaconii honore sanctificauit, Tranquillinum uero patrem eorum,  fecit presbyterum. S. Sebastianum autem, qui ad multorum profectum sub specie militie latebat, defensorem Ecclesie instituit, ceteros uero subdiaconos fecit.

69. Sed quia tutus nullus inueniro poterat locus ad latebram [i 1Kb] confouendam, morabantur omnes apud Castulum quemdam Christianum [i 1Kb] zetarium palatii: qui Castulus ibidem in palatio, in superiori loco et ualde altissimo commanebat. Ideo autem hec apta mansio probabatur, quia et ipse Castulus  cum suis omnibus christianissimus erat; et lex data de sacrificiis cum ubique sui feruore deseuiret, in illis qui palatio adherebant, quia nec suspicio de eis esse poterat, celabatur. Erant ergo, ut diximus, omnes hi morantes cum sancto papa Caio apud Castulum zetarium, in ipsis superioribus palatii, et die noctuque gemitibus ac fletibus, et ieiuniis atque orationibus occupati, exorabant Dominum, ut digni haberentur tolerantia confessionis eius, in numero sanctorum martyrum sociari.

70. Ascendebant autem ad eos occulte religiosi uiri et religiose femine, et a Sanctis diuersas sibi sanitatum gratias impetrabant. Corroboratos namque uere fidei firmitate et solidato fundamento uirtutum, sanitatum gratia prosequebatur. Nam et cecorum  oculi illuminabantur eorum precibus, et sanabantur infirmi, et ex obsessis corporibus demones pellebantur.

71. Interea dum hec aguntur, transiens B. Tiburtius occurrit homini qui de alto lapsus, et caput et omnia membra quassauerat, ita ut de sola sepultura eius agerent hi, quorum filius esse dignoscebatur. Tunc dicit eis flentibus: Permittite me [a 1Kb] precantare ei, forsitan recuperabit sanitatem. Cumque omnes dedissent spatium, accessit iuxta eum, et dicens supra uulnera eius lente orationem Dominicam et symbolum, ita solidata sunt ossa eius, et caput et omnia uiscera, ut quasi nichil ei euenisset, ita factus sit incolumis.

 72. Hec itaque cum fecisset cepit ire. Tenebant autem illum parentes eius dicentes: ueni et habe eum seruum et omnia bona nostra tibi tradimus cum eo, quia ipsum unicum, quem habebamus, nobis iam mortuum reddi listi uiuum. Dicit eis: Si ea que uobis dixero feceritis, magni pendam mercedem sanitatis huius. Dicunt ei parentes eius: Nosmetipsos si seruos habere digneris, contraire non possumus: quin immo et optamus, si ipse iudicaueris dignum. Tunc apprehendens manus eorum, segregauit eos a turbis, et indicauit eis uirtutem nominis Christi. Et uidens animum eorum fixum fortiter in timore Domini, perduxit eos ad papam Caium et dixit: uenerabilis papa ac diuine legis antistes, ecce quos per me hodie lucratus est Christus, in  quibus fides mea uelat arbuscula nouella, primum prorupit in fructum. Tunc S. Caius episcopus baptizauit eos, hoc est, iuuenem cum parentibus suis, Deo gratias referentes.



CAPUT XX. SS. Zes. Tranquillini et aliorum cedes.

73. uerum quia multum est si uelimus ea prosequi que et quanta per eos fecerit Christus, qualiter  unusquisque ad palmam martyrii uenerit tantummodo explicemus. Beatissima Ze in Apostolorum natale dum ad [b 1Kb] Confessionem Petri apostoli oraret, ab insidiantibus paganis arctatur, duciturque ad patronum regionis [c 1Kb] Naumachie, et compellitur Martis [d 1Kb] statunculo, quod illic stabat, thuris guttas incendere. Tum illa respondit: Mulierem Marti sacrificare compellitis, ut ostendatis Martem uestrum mulieribus delectari. Sed ille impudicissime ueneri potuit pudorem eripere, mihi uero tropeum fidei in fronte portanti non poterit preualere. Non enim ego meis contra eum uiribus luctor; sed in Domini mei Iesu Christi uirtute confidens, et uos et illum pariter ridendo contemno. Tunc patronus regionis misit eam in custodiam obscurissimam, et per quinque dies  fecit eam nec lumen uidere, nec cibum nec potum accipere. Solum uox eius qui eam illic incluserat audiebatur dicentis: Ibi morieris fame, et siti, et cecitate, nisi te libaturam repromiseris diis.

74. Sed cum pertransissent sex dies suggesserunt de ea prefecto seuienti: qui iussit eam a collo et capillis in arborem excelsam suspendi et subter fumum ex sterquilinio adhiberi. Statim autem ut suspensa est, in confessione Domini emisit [e 1Kb] spiritum. Illi autem auferentes corpus eius saxo ligauerunt et Tiberis alueo immerserunt, dicentes: Ne Christiani corpus eius tollant, et faciant sibi illam deam.

75. Igitur celebrato martyrio eius, uenit in somnis B. Sebastiano, et narrauit ei qualiter martyrium Domini suscepisset. Quod cum narrasset S. Sebastianus,  proripuit se S. Tranquillinus, dicens: Femine ad coronam precedunt, ut quid uiuimus? Ipse quoque descendens Apostolorum natalitii octauo die, ad B. Pauli Confessionem accessit: nichilominus et ipse perpessus insidias tentus est, et a populo lapidatus [f 1Kb] mortuus est, et corpus eius Tiberino gurgiti mancipatum est.

76. Item Nicostratus et Claudius una cum Castorio et uictorino et Symphoriano, dum corpora Sanctorum per ora Tiberina requirerent, a persecutoribus tenti sunt, et ad Urbis prefectum perducti. Erat iudex Fabianus, qui eos hortabatur ad sacrificandum, et per decem dies minis eos et blanditiis agens in nullo penitus potuit commouere. Tunc fecit de iis suggestionem imperatoribus, qui iusserunt eos usque  tertio torqueri. Cumque nulla ratione tormentis compulsi cederent, iussit eos in medio mari precipites dari. Immensis igitur arctati ponderibus, pelagi fluctibus dati sunt, et in loco mundo inter [g 1Kb] aquas coronam martyrii celebrarunt. Insidiabantur itaque infideles fidelibus, et iniquo furore uexati christianum non poterant nec nomen audire.



CAPUT XXI. S. Tiburtii martyrium.


77. Interea dum S. Caio episcopo quidam se simulata fide sociasset, dicens se esse Christianum; porro hic apostata exstiterat et erat fraudulentus in omni sermone, et callidus in omni commisso. Quid multa? dum a B. Tiburtio uiro scholasticissimo et nobili et sancto frequenter argueretur, quod capillos super apicem frontis tonsoris arte componeret, et quod assidue [a 1Kb] pasceretur et ludendo pranderet; et quod licentius feminarum se aspectibus daret, et quod a ieiuniis se et orationibus tolleret, quod somno deditus non interesset [b 1Kb] peruigil in hymnis Dei ducentibus noctes; dum pro his, ut diximus, a B. Tiburtio acrius argueretur, simulat se equanimiter monentem  accipere: et egit arte quatenus orantem S. Tiburtium comprehenderent infideles. In qua comprehensione seipsum teneri fecit, et simul ad secretarium perduci iudicis seuientis. At ubi introducti sunt, Fabianus prefectus dixit ad eum, qui se arte tradiderat: Quis diceris? At ille respondit: [c 1Kb] Torquatus. Fabianus dixit: Quid profiteris? Torquatus dixit: Christianus sum. Fabianus dixit: Ignoras quod iusserunt inuictissimi principes, ut qui sacrificare diis noluerint diuersis suppliciis macerentur? Torquatus dixit: Hic magister meus est, et ipse me semper docuit: quod hunc uidero facere, necesse est ut faciam.

78. Fabianus conuersus ad S. Tiburtium dixit: Audisti quid Torquatus asserat? quid ad ista respondes?  S. Tiburtius dixit: Torquatus diu est quod se Christianum esse mentitur; uirtus enim nominis ipsius sancti grauiter fert et moleste, suum nomen non a suis [d 1Kb] amatoribus usurpari. Reuera enim, uir illustrissime, hoc Christianum uocabulum, diuine uirtutis est, sectatorum uidelicet Christi, qui uere philosophati sunt, qui uere Christiani dicti sunt, qui ad obterendas libidines fortiter dimicarunt. Credisne, uir illustrissime, hunc esse Christianum, qui in lenocinio sui [e 1Kb] moliendo capitis [f 1Kb] fimbrias committit, qui tonsorem diligit, qui scapulas molliter gestit, qui [g 1Kb] fluxum gressum improbo nisu distendit, qui uiros negligenter agit, feminas diligentius intuetur. Numquam tales Christus habere dignatus est seruos. uerum quoniam me hic se imitaturum asseruit,  hic in tuo conspectu probabis eum esse mentitum. Hic enim qualis semper fuerit nunc euidenter ostendet.

79. Fabianus dixit: Consultius facies, si saluti tue consulas, et principum decreta non contemnas. S. Tiburtius dixit: Ego saluti mee melius non consulo, quam ut deos deasque contemnas, unum Dominum Iesum Christum Deum meum esse confitear. Torquatus  dixit: Non solum ipse Christianus crudelis est, uerum etiam multos persuadet, et decipit, ac docet omnes deos demones esse; ipse autem cum sociis suis, cum quibus magicas [h 1Kb] artes exercet die noctuque incantationibus occupatur. S. Tiburtius dixit: Falsus testis non erit impunitus. Et ait iudici: Iste, quem uides, illustrissime uir, malitie sue curis exestuans ad nichil aliud Christianis est iunctus, nisi ut cogitaret quomodo se nobis quasi Christianum ostenderet; quomodo aliis se fidelissimum mentiretur. [i 1Kb] Reprehendebam tamen in eo Cyclopeam edacitatem, [i 1Kb] et mersum uino pudorem, et sepultam diuini nominis sanctitatem. Ebrius patiebatur sitim, et esuriem uomens: nec ut Christianus, sed ut Antonianus quoddam ille conuiua manducabat, bibebat,  uomebat, et nunc Christianos arguit, Christianos accusat, in nos mitem iudicem incitat, gladium nolenti iudici porrigit, et ut demoniis ceruices nostras inclinemus hortatur. uidemus uotum tuum, uidemus cruenta consilia; et scelerata arte uerborum uenena tui pectoris intuemur. Accingere nunc [k 1Kb] crudelissime: utere carnificis officio: uendica tibi et ipsius iudicis uocem; applica aculeos, suspende Christianos, damna, percute, incende, uniuersa tormenta adhibe, bene nos accepisti. Si exsilium minaris, hoc philosophantibus totus est mundus; si supplicium, euadimus mundi carcerem; si ignes, maiora horum in cupiditatibus uincimus. Decerne quidquid libet, omnis nobis uilis est pena ubi pura comes est conscientia.

 80. Fabianus prefectus dixit: Restitue te generi tuo, et hoc esto quod te natura dictauit. Nobilis enim natus ad tantam deuolutus es fecem, ut [l 1Kb] uelis et supplicium simul et infamiam subire et mortem. S. Tiburtius dixit: O prudentissimum uirorum, et Romanis iudicem constitutum! quia meretricem uenerem, et incestum Iouem, et Mercurium fallacem, et Saturnum filiorum occisorem colere nolo, infamiam [m 1Kb] generositatis incurro: et quia unum et uerum Deum, qui in celis regnat, adoro et ueneror, suppliciis me macerandum esse minaris. [n 1Kb] Non annuimus tue persuasioni: non negamus; Christum Filium Dei ad hoc de celo descendisse ad terras, ut a terris homo ad celum posset ascendere; ideo istas omnes uanas effigies, quas colitis sine causa, proculcans  pedibus meis, Deo me omnipotenti subieci.

81. Tunc Fabianus iussit ante pedes eius carbones ardentes effundi; et ait ad eum: Elige tibi unum e duobus, aut thura in istis carbonibus adiice, aut pedibus super eos nudis incede. Tunc B. Tiburtius faciens signum crucis, constanter nuda super eos ingressus est planta, et cepit prefecto dicere: Depone infidelitatem et disce quia hic solus est Deus, quem  confitemur creaturis omnibus dominari. Mitte tu, si potes, in nomine Iouis dei tui manus in calidam aquam; et si potest Iouis tuus, faciat te non sentire feruorem ardoris. Nam mihi in nomine Domini mei Iesu Christi uidetur, quod super roseos flores gradior, quia creatura Creatoris sui famulatur imperio.

82. Fabianus dixit: Quis ignorat magicam uos docuisse Christum uestrum? S. Tiburtius dixit: Obmutesce, infelix, et noli auribus meis hanc iniuriam facere, ut audiam te rabido ore latrantem, mellifluum nomen eius sanctum nominare. Tunc iratus Fabianus dictauit sententiam dicens: Blasphemator deorum, et reus atrocium iniuriarum, gladio animaduertatur. Ductus est autem uia Lauicana tertio milliario ab Urbe, et effundens orationem ad Dominum  uno ictu gladii uerberatus [a 1Kb] abscessit. Et in eodem loco a parente quodam Christiano sepultus est: in quo loco multa beneficia semper prestitit Christus ad laudem nominis sui usque in presentem diem.



CAPUT XXII. SS. Castuli, Marcelliani, Marci, cedes.

83. Post hec autem Torquatus egit ut Castulus zetarius palatii, hospes Sanctorum, comprehenderetur: qui cum fuisset arctatus, et hic tertio appensus, tertio auditus, in confessione Domini perseuerans, missus est in foueam et dimissa est super eum massa arenaria, et ipse cum palma martyrii [b 1Kb] migrauit ad Dominum.

84. Tenentur post hec Marcellianus et Marcus; et ambo ligati ad stipitem clauos in pedibus acutos  acceperunt; quibus dicebat insanissimus Fabianus: Tamdiu fixis stabitis plantis, quousque diis debitum redhibeatis officium. Tunc ambo fratres in uno ligno confixi psallebant dicentes: Ecce quam bonum et quam iucundum habitare fratres in unum. Dicit eis Fabianus: Infelices et miseri, deponite amentiam uestram, et liberate uosmetipsos a cruciatibus imminentibus super uos. Cui respondentes ambo dixerunt: Numquam tam bene epulati sumus: modo cepimus esse fixi in amore Christi. Utinam nos sic esse sicut sumus tamdiu permittas, quamdiu huius tegimur corporis indumento. Cumque transisset una dies et una nox, et illi in psalmis et hymnis perseuerarent, iussit eos ambos ubi stabant lanceis per latera uerberari: et ita per martyrii  gloriam [c 1Kb] ad siderea regna migrauerunt. Item sepulti sunt et ipsi in uia Appia, milliario secundo ab Urbe, in loco qui uocatur Ad Arenas, quia crypte arenarum illic erant, ex quibus Urbis menia [d 1Kb] struebantur.



CAPUT XXIII. S. Sebastiani gloriosum certamen.


85. His ita gestis B. Sebastianus ab insidiantibus conuentus est: et quia, ut diximus, uidebatur sub chlamyde latere, cum miles esset dignissimus Christi, suggessit de eo prefectus Diocletiano imperatori. Quem Diocletianus ad se conuocans, ait: Ego te inter primos palatii mei semper habui. Et tu contra salutem meam in iniuriam deorum hactenus latuisti. S. Sebastianus dixit: Pro salute ua semper Christum colui, et pro statu Romani orbis illum, qui in celis est, semper adoraui, considerans a lapidibus auxilium petere insani capitis esse et uani. Tunc iratus Diocletianus iussit eum duci in medium campum, et ligari quasi signum ad sagittam, et iussit ut sagittarii  eum [e 1Kb] figerent. Tunc posuerunt eum milites in medio campo et hinc inde eum ita sagittis repleuerunt, ut quasi hericius ita esset [f 1Kb] hirsutus ictibus sagittarum.

86. Aestimantes autem illum esse mortuum abierunt. Tunc relicta martyris Castuli zetarii, nomine [g 1Kb] Irene, abiit nocte, ut corpus eius tolleret et sepeliret. Et inueniens eum uiuentem adduxit ad domum suam in [h 1Kb] scala excelsa ubi manebat ad palatium, et ibi intra paucos dies salutem integerrimam recuperauit in omnibus membris.

87. Cumque omnes Christiani ad eum conuenirent, hortabantur eum abscedere. Ille autem oratione facta descendit, et stans super gradus [i 1Kb] Heliogabali, uenientibus imperatoribus dixit: Iniquis subreptionibus animos imperii uestri templorum pontifices  obsident, suggerentes de Christianis falsa commenta, dicentes eos Reipubl. esse aduersarios; quorum orationibus ipsa Respublica melioratur, et crescit; qui pro imperio uestro et pro salute Romani exercitus orare non cessant. Cum hec et talia diceret, Diocletianus ait: Tune es Sebastianus, quem nos dudum sagittis iusseramus interfici? S. Sebastianus dixit: Ad hoc me Dominus meus iehsu Christus resuscitare dignatus est, ut conueniam et contester uos coram omni populo, iniusto iudicio persecutionem uestram in Christi famulos ebullisse.

88. Tunc iussit eum in [i 1Kb] hippodromo palatii duci, et tam diu [k 1Kb] fustigari, quamdiu spiritum exhalaret. Tunc tulerunt corpus eius nocte, et in [l 1Kb] cloacam Maximam miserunt dicentes: ne forte Christiani  eum sibi martyrem faciant. Tunc B. Sebastianus apparuit in somnis S. Lucine cuidam matrone religiosissime dicens: In cloaca illa, que est iuxta circum, inuenies corpus meum pendens in [m 8Kb] gompho.  Hoc tu dum leuaueris perduces ad [a 1Kb] catacumbas et sepelies in initio crypte iuxta uestigia Apostolorum.

89. Tunc B. Lucina ipsa per se cum seruis suis medio noctis abiit, et leuans eum posuit in [b 1Kb] pauone suo, et perduxit ad locum, ubi ipse imperauerat, et cum omni diligentia sepeliuit. Ipsa autem sancta Lucina per XXX dies a loco sancto ipso non discessit.

 90. Post aliquantos autem annos pax Ecclesie est reddita: que statim ut Ecclesia gloriam pacis accepit, domum suam [c 1Kb] fecit ecclesiam. Cui omnes suas opes ad Christianorum requiem relinquens, fecit ipsam Ecclesiam heredem in Christo, qui cum Deo Patre et Spiritu sancto equalis uiuit et regnat in unitate uirtutis in secula seculorum. Amen.





LIBER DE uITIORUM uIRTUTUMQUE CONFLICTU, AD SIMPLICIANUM. *



CAPUT PRIMUM.


Apostolica uox clamat per orbem, carissime, atque in procinctu fidei positis ne securitate torpeant, dicit: Omnes qui pie uolunt uiuere in Christo Iesu, persecutionem patientur. uerum quia hoc tempore Christianitas etiam in suis principibus iam religiosa est, iamque fidelibus desunt pie uiuentibus in Christo Iesu uincula, uerbera, flagra, carceres, equulei, cruces, et si qua sunt alia diuersa tormentorum genera: quomodo uerum erit  quod per Apostolum sonuit, ut omnes pie uiuentes persecutionem patiantur? An forte pacis tempore nemo uult pie uiuere in Christo Iesu, et ideo desunt ista? Quis hoc modo uel decipiens dixerit? In hac ergo Apostoli  sententia non specialis quorumdam, sed generalis omnium persecutio debet intelligi. Et quoniam sunt multi intra sinum matris Ecclesie constituti, qui pie uiuentes in Christo, contumeliis afficiuntur, ac amarulentis opprobriis, iniuriis, irrisionibusque lacessuntur: istane est illa generalis, inquiet, persecutio, quam Apostolus omnes pie uiuentes in Christo pati descripsit? uerum non istam facile dixerim: cum sint quidam in Ecclesia adeo deuoti, quibus nemo prauorum audeat in faciem derogare. Alia ergo ex Apostoli uerbis intelligenda est persecutio immanior et magis noxia, quam non mortalis intorquet seueritas, sed uitiorum gignit aduersitas. Dum enim contra humilitatem, superbia; contra Domini  timorem, inanis gloria; contra ueram religionem, simulatio; contra submissionem, elatio; contra fraternam dilectionem, inuidia; contra caritatem, odium; contra libertatem iuste correctionis, detractio; contra patientiam, ira; contra mansuetudinem, asperitas; contra humilem dilectionem, tumor; contra spiritale gaudium, seculi tristitia; contra uirtutis exercitium, torpor uel ignauia; contra firmam stabilitatem, inquieta uagatio; contra fiduciam spei, desperatio; contra mundi contemptum, cupiditas; contra Dei amorem, amor proprius; contra simplicitatem, furtum et fraus, contra ueritatem, fallacia atque mendacium; contra puram frugalitatem ac parcimoniam, uentris ingluuies; contra moderatum merorem, inepta letitia; contra discretam  taciturnitatem, multiloquium; contra illibatam castitatem, carnis immunditia atque luxuria; contra cordis munditiam, spiritalis fornicatio; contra amorem patrie celestis, appetitus huius seculi opponens, semet emergit; hec  cum uirtutibus obsistere conantur, quid aliud nobis insinuant, quam quod crudelis aduersus conglobatas uirtutum acies pie uiuentium persecutio deseuiat? O quam durus, o quam amarus est congressus superbie, que angelos de celo eiecit, hominem paradiso eliminauit , cuius exercitus atque armorum conflictus uitia sunt, que breuiter comprehensa tetigimus. Sed uideamus quemadmodum castra celi et inferni dimicent, arma Christi et diaboli decertent.



CAPUT II. Primum superbia tibi dicit,


Certe multis, immo pene omnibus: Melior es, uerbo, scientia, honoribus et diuitiis, et cuncta tibi carnalia et spiritalia suppetunt carismata: cunctos ergo despice, omnibus temetipsum superiorem ostende.

Humilitas ex aduerso respondet: Memento quia terra es , quia putredo et uermis es , quia et si aliquid es, nisi tantum te humilies, quantum magnus es, perdis omnino quod es . Numquid tu altior quam primus angelus ? Numquid tu splendidior in terra, quam Lucifer in celo ? Quod si ille de tanta sublimitate per superbiam cecidit, quomodo  tu ad celestem celsitudinem superbiendo de imis conscendes? Qui quamdiu hic uiuis, ea conditione teneris, de qua per Sapientem dicitur: Corruptibile enim corpus aggrauat animam, et onerat terrena inhabitatio mentem multa cogitantem . Quam densissimis putamus in terra superbie tenebris lutum nostrum inuolui , si potuit in celo stella, que mane oriebatur, lucis sue globos amittere ? Audi ergo potius lucem ueritatis dicentem: Qui sequitur me, non ambulat in tenebris, sed habebit lumen uite . In quo autem ipsa esset sequenda, alibi premonuit, dicens: Discite a me, quia mitis sum, et humilis corde, et inuenietis requiem animabus uestris . Audi, tumor superbie: audi adhuc dicentem  humilitatis magistrum: Omnis qui se exaltat, humiliabitur: et qui se humiliat, exaltabitur ; et iterum: Super quem requiescit spiritus meus, nisi super humilem et quietum et trementem sermones meos ? Audi quid etiam de illa ueritatis luce dicat Apostolus, qui te ad eam sectandam inuitat. Ait enim: Qui cum in forma Dei esset, non rapinam arbitratus est esse se equalem Deo: sed semetipsum exinaniuit, formam serui accipiens, in similitudinem hominum factus, et specie repertus ut homo. Humiliauit semetipsum, factus obediens usque ad mortem, mortem autem crucis . Si igitur tanta humilitate se deprimit diuina maiestas, superbire in aliquo non debet humana infirmitas.



CAPUT III. Inanis gloria dicit:


Age bonum quod uales: ostende cunctis bonum quod agis ut bonus a cunctis dicaris, ut sanctus ac uenerabilis ab omnibus prediceris, ut tamquam Dei electus noscaris: ut nemo te contemnat, nemo te despiciat: sed uniuersi debitum tibi honorem persoluant.

Timor Domini respondet: Si boni aliquid agis, non pro transitoriis, sed pro eternis id honoribus age. Occulta quod agis, in quantum uales: quod si ex toto non uales, sit in animo occultandi uoluntas, et tunc non tibi imputabitur  de ostentatione ulla iniquitas. Nam crimen esse non poterit, aliquando manifestari quod semper uis celatum haberi. Sic denique duas Redemptoris sententias sibi quasi contrarias uideberis adimplesse, quibus dicitur: Faciente te eleemosynam, nesciat sinistra tua quid faciat dextera tua: sed sit eleemosyna tua in absconditio: et Pater tuus, qui uidet in abscondito, reddet tibi ; et: uideant uestra bona opera, et glorificent Patrem uestrum qui in celis est . Caue prorsus ne tibi sententia illa conueniat, qua de hyprocritis dicitur: Omnia opera sua faciunt ut beatificentur ab hominibus. Amen dico uobis, receperunt mercedem suam : hoc est, laudes tantum ab hominibus quas amauerunt. Attende ergo  tibi in omnibus que agis, ne cenodoxie elatione pulsatus, cum his qui etiam de miraculorum signis gloriabantur, audias: uidebam Satanam sicut fulgur de celo cadentem : sed time, nam scriptum est: Timor Domini gloria, et gloriatio, letitia et corona exsultationis. Timor Domini delectabit cor, et dabit letitiam et gaudium, et longitudinem dierum. Timenti Dominum bene erit in extremis: et in die defunctionis sue benedicetur . Et infra: Radix sapientie timere Dominum, et rami illius longitudo dierum .



CAPUT Iu. Simulatio suggerit:

Quia in abscondito nichil boni facis, ne a cunctis cognitus detesteris, finge te foris, quod intus esse  non appetis.

Religio ex aduerso respondet: Nequaquam omnino id agas, sed magis satage bonus fieri, quod non es. Nam probum ostendere te hominibus quod non es, quid aliud quam damnatio est? Memor esto utique quod dicitur: ue uobis, Scribe et Pharisei hypocrite, qui mundatis quod deforis est calicis et paropsidis, intus autem pleni estis rapina et immunditia. Pharisee cece, munda prius quod intus est calicis et paropsidis, ut fiat et id quod deforis est mundum . Itemque illud quod inculcando repetitur: ue uobis, Scribe et Pharisei hypocrite, quia similes estis sepulcris dealbatis, que foris quidem apparent hominibus speciosa, intus uero plena sunt ossibus mortuorum, et  omni spurcitia: sic et uos foris quidem paretis hominibus iusti, intus autem pleni estis hypocrisi et iniquitate . Necnon et illud quod de talibus scriptum legitur: ueniunt ad uos in uestimentis ouium, intrinsecus autem sunt lupi rapaces .



CAPUT u. Elatio obiicit:

Qualis es tu, ut prioribus obtemperes, deterioribus famulatum exhibeas? Te magis quam illos decet imperare: nam illi nec ingenio, nec industria, aut uiribus tibi cequari possunt. Obtempera igitur imperio Dei, et non sit tibi ulterius cura de aliquo.

Beata autem submissio respondet: Si Dei recte obtemperandum est imperio, humano subdi necesse est magisterio. Christus namque Dominus dicit: Qui uos audit, me audit: et qui uos spernit, me spernit: qui autem me spernit, spernit eum qui me misit . uerum ita fieri  oportet, sed si talis qui imperat esset, qualis esse deberet per quem Deus imperet, cum uero talis non sit, igitur non debetur ei obedientia. Ceterum Apostolus econtra ait: Non est potestas, nisi a Deo; que autem sunt, a Deo ordinate sunt. Itaque qui resistit potestati, Dei ordinationi resistit . Quare cum ordinatio hec diuino sit iure constituta, non est humanis obscuranda commentis. Quales ergo esse debeant hi qui imperant, non est a subditis  discutiendum. Sequitur enim idem Apostolus: Qui autem resistunt, ipsi sibi damnationem acquirunt . Et quidem primis Ecclesie  pastoribus ipse Dominus dicit: Scitis quia reges gentium dominantur eorum, et qui potestatem exercent inter eos, benefici uocantur: uos autem non sic, sed qui in uobis est maior, erit omnium seruus: sicut Filius hominis non uenit ministrari, sed ministrare, et animam suam dare pro multis in redemptionem . Denique quia non omnes tales futuros esse expressit, ideo subiectorum omnium personas in discipulis assumens, premonuit dicens: Super cathedram Moysi sederunt Scribe et Pharisei: omnia quecumque dixerint uobis, seruate et facite: que autem faciunt nolite facere. Imponunt  enim in humeros hominum onera grauia, et importabilia, digito autem suo nolunt ea mouere .



CAPUT uI. Item inuidia dicit:

In quo illo uel isto minor es? cur ergo eis uel equalis uel superior non es? Quanta uales que ipsi non ualent? Non ergo tibi aut superiores, aut etiam equales esse debent.

uerum dilectio fraterna respondet: Si ceteros, o homo, uirtutibus antecellere te existimas, tutius in infimo, quam in summo loco temetipsum seruabis. Semper enim de alto peior fit ruina. Quod si tibi, ut asseris, quidam superiores, alii equales sunt, quid te ledit? quid te nocet? Caue  prorsus, ne dum aliis locum celsitudinis inuides, illum imiteris, de quo scriptum est: Inuidia diaboli mors introiuit in orbem terrarum . Imitantur autem illum qui ex parte eius sunt.



CAPUT uII. Odium dicit:

Absit ut tu illum diligas, quem in omnibus contrarium habes, qui tibi derogat, qui tibi insultat, qui te iniuriis exacerbat, qui tibi peccata tua improperat, qui te dictis, operibus atque honoribus semper preire festinat. Nisi enim tibi inuideret, nequaquam se tibi ita preferret.

Sed sincera caritas respondet: Numquid quia hec que narras, odio habenda  sunt in homine, propterea non est amanda Dei imago in homine? Immo Christus, qui in cruce positus inimicos suos dilexit, et pro eis orauit, ante crucis tormentum discipulos admonuit, dicens: Diligite inimicos uestros, benefacite his qui uos oderunt, et orate pro persequentibus et calumniantibus uos: ut sitis filii Patris uestri, qui in celis est . Quod ante et per Salomonem dictum fuerat, sic enim legitur: Si esurit inimicus tuus, ciba illum: si sitit, da bibere ei, hoc enim faciens, carbones ignis accumulabis super caput eius, at Dominus retribuet tibi bona . Huic sententie Apostolus ex spiritu Christi, cuius sensum habebat, subiungit dicens: Noli uinci a malo, sed uince in bono malum . Quod  contra de his qui fratres odisse noscuntur, per Ioannem dicitur : Qui odit fratrem suum, homicida est . Et scitis quod omnis homicida non habet uitam eternam in se manentem. Et rursum: Qui odit fratrem suum, in tenebris est, et in tenebris ambulat, et nescit quo eat, quoniam tenebre obcecauerunt oculos eius . At inquis: Sufficit mihi quod amantes me diligo. Sed Dominus contra ait: Si diligitis eos qui uos diligunt, quam mercedem habebitis? Nonne et publicani hoc faciunt ? Quid tu, homo, ad hoc iterum obiicere uales? Certe qui odit fratrem suum, manet in morte, et qui diligit, in Deo manet, et Deus in eo . Omnem ergo amaritudinem fellis euome, et quoquo pacto ualueris, caritatis dulcedinem  sume. Nihil enim illa suauius, nichil in uita beatius, sicut scriptum est: Odium suscitabit contentionem: omnes autem non contendentes operiet amicitia . Immo et Deo nos illa conformare contendit: ideo Ioannes euangelista hoc affirmans ait: Deus caritas est . Et egregius predicator Paulus: Charitas Dei diffusa est in cordibus nostris per Spiritum sanctum, qui datus est nobis . Unde nec immerito caritas delictorum facinora tegere dicitur, sicut scriptum est: Uniuersa delicta operit caritas .



CAPUT uIII. Detractio dicit:

Quis potest sustinere, quis silentio tegere, quanta iste uel ille praua committit, nisi forte qui consentit?

At iusta correptio respondet: Nec tacenda sunt mala proximi, nec consentienda: sed caritate fraterna proximus in faciem redarguendus est, non autem clanculum detrahendus. Quod si a quopiam obiicitur, idcirco se fratrem coram oculis increpare nolle, ne exasperatus non solum non proficiat, sed magis ex correptione scandalum sumat, occurrit Scriptura diuina, et uersa uice magis detractionem scandalum esse denuntiat, dicens: Sedens aduersus fratrem tuum detrahebas, et aduersus filium matris tue ponebas scandalum . Magis enim scandalum sumit qui sibi detrahentem intelligit, quam qui se corripientem  cernit. Et quia nonnumquam delinquentium errata, ut aptiori tempore corrigantur, silentio tegenda sunt, propterea subiungitur: Hec fecisti, et tacuit . Denique ne ex hoc discreto silentio detractores sibi applauderent, qui dum semper occulte derogare malunt, numquam in apertam correptionem prosiliunt, adhuc subinfertur: Existimasti iniquitatem quod ero tui similis . Ac si diceret: Iniquitas est cogitare, ut detractori similis appaream, sed ad tempus reticens, locum correptioni aptum exspecto. Unde et protinus subdit: Arguam te, et statuam contra faciem tuam peccata tua , ueluti diceret: Non in occulto, ut est tua consuetudo, sed in aperto, ut est mea sollicitudo, aptum corripiendi tempus exspectans, peccatorem arguam,  et eius delicta contra faciem illius statuam. At inquis: Non odi, sed amo quem ita in abscondito diiudicans reprehendo. Sed respondet: Immo magis hunc odis, et non diligis: unde detrahis, et non corripis. Quam sit autem detestanda detractio proximi, plerisque in locis eloquia diuina testantur. Unde est illud: Detrahentem aduersus proximum suum occulte, hunc persequebar ; et illud: Qui detrahit fratri, detrahit et legi ; nec non et illud apostoli Pauli: Quod si inuicem mordetis et comeditis, uidete ne ab inuicem consumamini .



CAPUT IX. Ira dicit:

Que contra te aguntur, talia sunt, ut equanimiter  profecto ferri non possint, immo patienter hec tolerare peccatum est: et si non eis cum magna exasperatione resistitur, contra te deinceps sine mensura cumulabuntur.

Patientia respondet: Si passio Redemptoris ad memoriam reducatur, nichil tam durum, quod non equo animo toleretur. Christus namque  passus est pro nobis relinquens nobis exemplum, ut sequamur uestigia eius . Ipse etiam Dominus nobis dixit: Si patrem familias Beelzebub uocauerunt, quanto magis domesticos eius ? Et alio in loco: Si me persecuti sunt, et uos persequentur . Sed quanta sunt in comparatione passionum illius, que patimur? Ille enim opprobria, irrisiones, contumelias,  alapas, sputa, flagella, spineam coronam, crucemque sustinuit ; et nos miseri  uno sermone fatigamur, uno uerbo deiicimur: nec perpendimus id quod dicitur: Si commortui sumus, et conuiuemus: si sustinemus, et conregnabimus . Quapropter retundendi sunt ire stimuli, et eius metuenda damnatio est. Unde scriptum legimus: Quia omnis qui irascitur fratri suo, reus erit iudicio: qui autem dixerit fratri suo raca, reus erit concilio: qui autem dixerit fatue, reus erit gehenne ignis . Ibi tamen innuitur remedium, cum subinfertur: Si offers munus tuum ad altare, et ibi recordatus fueris quod frater tuus habet  aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Ac si aperte diceretur: Nec in corde tacitam precem effundas, nisi prius offensum proximum satisfaciendo ad lenitatis mansuetudinem perducas. Munus enim nostrum, est oratio nostra: altare uero nostrum est cor. Ille autem qui hoc facere  studuerit, premissam damnationem nequaquam incurret. Sed sunt multi, qui petenti sibi ueniam delicta non remittunt. Contra quos illa Domini sententia uenit, qua dicitur: Si non remiseritis unusquisque fratri suo de cordibus uestris, nec Pater uester celestis remittet uobis peccata uestra . Plura sunt, inquis, que  in me commisit, me sepius offendit; et quia sine causa plurimis iuuenior lacessit iniuriis, tot ei remittere culpas mihi non conuenit. Ad hec non ego, sed Dominus respondet. Nam cum Petrus ad eum diceret: Quoties peccabit in me frater meus, et dimittam illi? usque septies? Et Dominus ad eum: Non dico tibi usque septies, sed usque septuagies septies . Quam multi autem sunt qui suas iniurias, tarde relaxant, Dei uero citius indulgent? fitque nonnumquam, ut occasione Domini iniurias uindicandi, suas ulciscantur irati. Quid denique de illis dicendum est, qui adeo iracundie obcecantur feruore, ut usque ad uerba prorumpant maledictionis, nisi quod Apostolus ait: Neque maledici neque rapaces regnum Dei possidebunt ?  Quod Iacobus quoque apostolus exaggerando detestatur, dicens: Linguam nullus hominum domare potest: inquietum malum, plena ueneno mortifero. In ipsa benedicimus Deum et Patrem: et in ipsa maledicimus homines, qui ad imaginem et similitudinem Dei facti sunt. Ex eodem ore procedit benedictio et maledictio. Non oportet, fratres mei, hec ita fieri. Numquid fons de eodem foramine emanat dulce et amarum ? Hac de causa alibi etiam dicitur: Mors et uita in manu lingue .



CAPUT X. Asperitas dicit:

Numquidnam stultis hominibus istis, et insensatis perinde ac brutis animalibus lenia uerba, et non potius asperrima, dum delinquunt, obiicienda  sunt, ut dignitatem tuam reuereri discant?

Sed mansuetudo respondet: Non tua in huiusmodi persuasio, sed apostoli Pauli sequenda est preceptio, qui de hoc dilectum discipulum admonuit, dicens: Seniorem ne increpaueris, sed exhortare ut patrem, iuniores ut fratres, anus ut matres, adolescentulas ut sorores in omni castitate . Et rursum: Seruum, inquit, Domini non oportet litigare, sed mansuetum esse ad omnes, aptum ad docendum, patientem, modeste corrigentem eos qui diuersa sentiunt . Rursumque: Argue, hortare, increpa in omni longanimitate et doctrina . Quod uidelicet asperitatis malum perniciosum est, subditis  nocet, minusque proficit: immo sepius contingit, ut etiam caritatis correptionem exacerbati spernant, et contra salutaria uerba despectionis emittant iacula. Quod per Sapientem cauetur dum dicit: Qui arguit derisorem, ipse sibi facit iniuriam . Econtra uero de illo qui per increpationem proficit, dicit: Argue sapientem, et diliget te . Idcirco scriptum est: Fili, in mansuetudine tua honora animam tuam ; et Apostolus inquit: Si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis , et idem apostolus episcopos docens ait: Ut ostendant se mansuetos ad omnes .



CAPUT XI. Tumor dicit:


Testem habes Deum in celis, non tibi sit cure quid de te suspicentur homines in terris.

Sed humilis deiectio respondet: Non est danda occasio detrahendi, non susurrandi suspicio: sed si adsunt, detractoribus tua facta ut corrigantur manifestanda: aut certe si desunt, humili protestatione dissimulanda sunt. Quoniam Apostolus admonet, nullam occasionem dare aduersario maledicti gratia . Quod etiam in illis detestatus est, qui Christiano nomine censiti, in idolio recumbebant, et quamquam ipsi idolum pro nichilo ducentes, immolata quasi innoxios cibos sumerent, infirmas tamen fratrum conscientias per hoc factum ad nefandos idolorum ritus trahebant  . Idcirco inquit: Sine offensione estote Iudeis et gentibus, et Ecclesie Dei .



CAPUT XII. Tristitia dicit:

Quid habes unde gaudeas, cum tanta mala a proximo sustineas? Perpende quo animi merore omnes intuendi sint, qui in tanto contra te amaritudinis felle uersantur.

Sed spirituale gaudium respondet: Geminam esse tristitiam noui, immo duas cordis tristitias expertus sum: unam scilicet que salutem operatur , alteram uero que machinatur perniciem: unam que ad penitentiam trahit, alteram que ad desperationem perducit. Tu quidem  unam ex illis dignoscere uideris, sed illam que mortem omnino operatur. Non est igitur in his que suades contristandum, sed econtra magis gaudendum in his que necdum intelligis. Unde et Dominus perennis dator gaudii dixit: Cum persecuti uos fuerint homines, et dixerint omne malum aduersum uos, mentientes propter me, gaudete in illa die, et exsultate: ecce enim merces uestra multa est in celis . Memento quia apostoli, nostre religionis culmina, ibant gaudentes a conspectu concilii, quoniam digni habiti sunt pro nomine Iesu contumeliam pati . Nullus ergo in afflictionibus meroris locus esse debet, cum eis tanta letitie exuberantia succedat.



CAPUT XIII. Torpor uel ignauia dicit:


Continue lectioni ac diuturno Scripturarum studio semper insistis? Oculorum ophthalmiam uel lippitudinem incurres. Si indesinenter lacrymas fundis, ipsum etiam oculorum lumen amittes. Si, protelatis uigiliis, psalmorum pensum persoluis, capitis insaniam incides. Si quotidiano labore te conficis, ad opus spiritale quando consurges?

Sed industria, indefessaque uirtus respondet: Quid tibi, o homo, ad bona perficienda tam longa temporum proponis spatia? Numquid scis si crastina uiuas die? immo etiam si uel unam in hac uita peragas horam ? An forte mente excidit quod Saluator in Euangelio dicit: uigilate, quia  nescitis diem neque horam ? Quapropter discute torporis inertiam, semperque memento quia regnum celorum non tepidi, non molles, non desides, sed uiolenti, uimque facientes, ut inquit Saluator, diripiunt illud .



CAPUT XIu. Euagatio inquieta dicit:

Si Deum esse ubique credis, cur unum singulariter locum, quo tanta mala perpetrantur, custodis, et non potius ad alia transis?

Stabilitas uero respondet: Si ita est ut asseris, quia ubique esse Deum fateris, ergo nec iste locus deserendus est, quem fugere appetis: quia et in ipso Deus est. uerum, inquies, meliorem inquiro, meliorem inuenio. Sed respondeo:  Numquid meliorem, aut saltem qualem diabolus et angelus eius atque homo perdidit, inuenies locum? Memor esto itaque quia primus angelus de celo corruit (sic namque scriptum legitur , et primus homo de paradiso expulsus ad erumnam huius seculi deuenit . Attende quia Lot exercitio malorum probatus, inter Sodomitas sanctus fuit : in monte uero securitate torpens, inebriatus cum filiabus peccauit . Hoc uagationis tedium adhuc alteram speciem addit, dum quosdam etiam in suo exercitio perseuerantes a spiritualibus retrahit, uel terrenis negotiis implicat, uel rebus uilissimis satagit occupare: contra dictum Apostoli agens, qui ait: Nemo militans Deo,  implicat se negotiis secularibus, ut ei placeat, cui se probauit , et rursum: Sine intermissione orate, in omnibus gratias agite .



CAPUT Xu. Desperatio dicit:

Que et quanta in Deum et in animam tuam commisisti, quam grauia crimina, quam innumera delicta, et in melius nec iam uitam mutasti, nec conuersationem utiliter hactenus correxisti. Ecce enim, ut cernis, mala semper consuetudine obligatus teneris. Conaris exsurgere, sed peccatorum pondere pregrauatus relaberis. Quid ergo tibi agendum, quando de preteritis certa damnatio imminet, de presentibus emendatio nulla succurrit, nisi ut non omittas  temporalium rerum uoluptates, dum futuri seculi promissiones consequi retardaris.

Sed spei fiducia respondet: Si de capitalibus delictis agitur: ecce Dauid adulterio simul et homicidio reus, de inferni faucibus Domini misericordia describitur liberatus . Ecce impudentissimus Manasses, peccatorum omnium impurissimus ac sordidissimus, per penitentiam de morte ad uitam rediit . Ecce mulier in ciuitate peccatrix innumeris peccatorum sordibus inquinata, ad pietatis fontem anxia currens, Dominique uestigia lacrymis rigans, capillis detergens, deosculansque et unguento perungens, ablui tota meruit . Denique audiuit: Remittuntur tibi peccata; et: Fides tua te saluam fecit,  uade in pace . Ecce Petrus negationis trine uinculis adstrictus, amarissimis lacrymis nodos prolapsionis sue resoluit . Ecce seditione simul et fraterni effusione sanguinis latro mortis damnationis obnoxius, uno temporis momento, unaque confessionis uoce, de cruce ad paradisum transiit. Denique dictum est ei: Hodie mecum eris in paradiso . Pulcherrimum profecto affectande conuersionis exemplum. Nam tam cito latro in uenia relaxatur, ut uberior appareat gratia, quam precatio. Ecce Saulus Ecclesiam Dei persequens, multos pro nomine Christi perimens, et madidus pene totus sanctorum martyrum cruore, Domini tandem uoce conuersus, apostolus factus est, et uas electionis nuncupatus . Ubi ergo tot tantaque exempla  precedunt, non dent locum desperationi mala colloquia, cum et iam scriptum sit: Cum conuersus fuerit peccator ab iniquitate sua, et fecerit iudicium et iustitiam, in ipsis ipse uiuet . Et in alio loco: Numquid uoluntate uelim mortem iniqui, dicit Adonai, quantum ut conuertatur ille a uia sua mala, et uiuat?  De conuersatione uero in melius nequaquam mutata quid aliud respondeam, nisi ut quod heri quisque non egit, hodie agat? Nec conuersionem differat de die in diem, dum nescit si uel unam correctionis habeat diem: semperque pro muneribus desuper acceptis, praue consuetudini resistens, dicat mane uesperi: Ecce nunc cepi, hec commutatio dextere Excelsi .



CAPUT XuI. Cupiditas dicit:


Certe sine culpa es quod quedam habenda concupiscis quia non multiplicare appetis, sed egere pertimescis: et quod male alius retinet, ipse melius expendis.

Sed mundi contemptus respondet: Ista leta huius seculi a nemine sine periculo uel offensione procurantur: quia quanto quisque plus habet, tanto amplius habere concupiscit: fitque ut modum habendi inuenire nequeat, dum innumeris huius seculi curis deseruire festinat. Ut enim ait Scriptura: Diligens argentum non implebitur argento . Hec nimirum habendi cupiditas  semper bibens, et semper sitiens, numquam desiderium suum implens, quam sit detestanda, Paulus apostolus indicat, dicens: Et auaritia, que est simulacrorum seruitus . Que quam sit anime noxia, salutique contraria, idem apostolus exponens ait: Qui uolunt diuites fieri, incidunt in tentationem et laqueum, et desideria multa inutilia et nocua, que demergunt homines in exitium et interitum . Quam sit uero detestandus auarus, ipse Sapiens denuntiat cum dicit: Auaro quidem nichil iniquius  Quam sit item noxia diuitiarum accumulatio, aceruatioque, sanctus Iacobus aperit, dicens: Agite nunc, diuites, plorate, ululantes in miseriis uestris que aduenient uobis. Diuitie uestre putrefacte sunt, et uestimenta uestra  a tineis comesta sunt. Aurum et argentum uestrum eruginem traxit, et erugo eorum in testimonium uobis erit, et manducabit carnes uestras sicut ignis . Sed nec Redemptor noster preterire silentio uoluit huius execrabilis cupiditatis malum, quod quam sit exitiale, explicat dum ait: Quam difficile qui pecunias habent, in regnum Dei introibunt . Et alibi: Facilius est camelum per foramen acus transire, quam diuitem intrare in regnum celorum . Si igitur secularium rerum cupiditas adeo periculosa proponitur omnibus, quanto magis illis qui de sorte Domini sunt, qui seculo renuntiarunt, qui habitu et conuersatione iam seculares esse desierunt, exitialis erit? Huc specialiter Redemptoris tendunt uerba, ut perniciosus  destruatur auaritie morbus, quibus ait: Nolite solliciti esse anime uestre quid manducetis, neque corpori quid induamini. Hec enim omnia gentes mundi querunt : et alibi subiungit: Querite autem primum regnum Dei, et iustitiam eius: et hec omnia adiicientur uobis . O quam beata, o quam secura, o quam amplectenda sententia. Nullus enim in hac uita ita securus est, ut ille qui nichil preter Christum appetens, ipsum possidet. Cuncta namque que homini necessaria estimantur, sub hac possessione ipse probatur habere, sicut Paulus ditissimus pauper dicebat: Tamquam nichil habentes, et omnia possidentes . Omnia, inquit, hoc est non superflua utique, sed uite humane necessaria, ipso confirmante ac explicante  alibi, dum dicit: Habentes alimenta, et quibus tegamur, his contenti simus . Sed forte dices: Ideo iis qui in sortem Domini uocati sunt, plura habere contingit, ut melius ab ipsis quam a popularibus, erogentur Christi pauperibus. Et iis ego consentio, sed prelatis, non autem subiectis, quos maxime illud mulieris Lot exemplum docuit, que dum post tergum a Sodomis exiens respexit, in statuam salis conuersa, spiritum efflauit . Unde et Christus tale quid precauendum denuntiat, dicens: Nemo mittens manum suam ad aratrum, et respiciens retro, aptus est regno Dei . Hinc Petrus ait: Melius erat illis non cognoscere uiam iustitie, quam post agnitionem retrorsum  conuerti ab eo quod traditum est illis sancto mandato . Contingit enim eis illud ueri prouerbii: Canis reuersus ad uomitum suum, et sus lota in uolutabro luti . Qui nimirum auaritie morbus nunquam melius compescitur, nisi cum dies mortis sine intermissione meditatur, cum qualis post modicum in sepulcro futurus sit homo considerat. Hoc certe fixum manebat in illius memoria, qui dicebat: Homo putredo, et filius hominis uermis . Hec ab illius corde non recedebant, qui docebat: In omnibus sermonibus tuis memorare nouissima tua, et in seculum non peccabis . Quid tunc rogo, quid tunc diuitie conseruate proderunt ? Audi quid sanctus Iob de iis dicat: Nudus egressus sum de utero matris  mee, nudus et reuertar illuc . Audi quid et Apostolus: Nihil intulimus in hunc mundum, sed nec auferre quid possumus .



CAPUT XuII. Amor sui dicit:

Si ea que possides, indigentibus tribuis unde te tibique subiectos, absque penuria uel cum dignitate alere ualebis?

Sed amor Dei respondet: Si apostoli modum in hac parte tenueris, utrumque perficere ualebis. Hinc enim idem ipse ad Corinthios ait: Si uoluntas uoluntas prompta est, secundum id quod habet, accepta est, non secundum id quod non habet. Non enim ut aliis sit remissio, uobis autem tribulatio, sed ex equalitate. In presenti tempore  uestra abundantia illorum inopiam suppleat, ut et illorum abundantia uestre inopie sit supplementum, ut fiat equalitas , sicut scriptum est: Qui multum, non abundauit, et qui modicum, non minorauit . Hinc et Tobias iustus prolem dilectam admonet, dicens: Quemadmodum tibi fuerit, secundum multitudinem fac ex eis eleemosynam: si paucum tibi fuerit, iuxta paucum ne timeas facere eleemosynam . Hinc quoque incarnata ueritas docet: uerumtamen quod superest, date eleemosynam, et ecce omnia munda sunt uobis . Audi quoque quod scriptum est: Iudicium sine misericordia illi qui non fecerit misericordiam . Quo contra propheta admonet, dicens: Frange esurienti panem tuum, et pauperes  sine tecto induc in domum tuam: si uideris nudum, operi eum, et a domesticis seminis tui ne despexeris . Memento quid purpurato diuiti contigerit: qui non ideo damnatus est quod aliena tulerit, sed quod egenti pauperi sua non tribuerit: et in inferno positus ad petenda minima peruenerit, qui hic parua negauit . Quid etiam ad sinistram positis iudex celi dicturus sit, attende: Ite, inquit, maledicti, in ignem eternum, qui paratus est diabolo et angelis eius. Esuriui enim, et non dedistis mihi manducare , et cetera, que ibi terribiliter enumerantur.



CAPUT XuIII. Furtum et fraus, quamquam diuersum gradum habeant locutionis, unum est tamen quod dicunt. Furtum enim dicit:


 Si aliena non tollis, ex proprio uel diues uel sufficiens esse non uales.

Fraus uero dicit: Si cuncta que tibi sunt commissa, illibata consignes, et nec modicum quidem tibi reseruandum existimes, unde uel propriis utilitatibus consules, uel amicis et domesticis placebis?

Sed simplicitas ad utrumque respondet: Melius est pauperem esse et indigere, nullique ex dato placere, quam aliquem furto ledere uel fraude. Qui enim aliena quolibet modo iniuste preripit, ipse sibi regni celestis aditum claudit. Unde Paulus predicator egregius quosdam redarguit, dicens:  Sed uos iniuriam facitis et fraudatis: et hoc fratribus. An nescitis quia iniqui regnum Dei non possidebunt ? Atque inter cetera subiungit: Neque fures, neque auari, neque ebriosi, neque maledici, neque rapaces regnum Dei possidebunt . Furtum igitur et fraus a Dei regno hominem excludunt, idcirco uitanda sunt prorsus.



CAPUT XIX. Fallacia atque mendacium et ipsa unum dicunt. Nam fallacia fit ingenio, mendacium autem simplici uerbo. Fallacia ergo dicit:

Ut ex multis unum proferamus exemplum, cum in non dando aliquem illudere queris, in petendo moras innectas, iam habeo inquiens quod tibi tribuere possum: celans utique in corde quod habes,  uel ut tibi conserues, uel ut alii, si uoluntas inest, tribuas.

Mendacium dicit: Omnino quod postulas non habeo . Non ergo artificioso ingenio sicut fallacia, sed simplici negationis uerbo mendacium poscentem frustratur.

Sed ueritas ad utrumque respondet: Nec artificioso ingenio, nec simplici uerbo oportet decipere quemquam, quia quolibet artis modo mentiatur quis, peccat; scriptum est enim: Os quod mentitur, occidit animam . Insuper dicitur: Et omnibus mendacibus pars illorum erit in stagno ignis ardentis et sulphuris, quod est mors secunda .



CAPUT XX. uentris ingluuies dicit:


Ad esum Deus munda omnia condidit, et qui saturari cibo respuit, quid aliud quam muneri concesso contradicit?

Sed pura fragilitas et simplex parcimonia respondet: Unum horum que dicis, uerum est. Nam ne homo fame periret, omnia Deus ad esum munda creauit: sed ne comedendi mensuram excederet, abstinentiam imperauit . Nam inter cetera sua mala saturitate Sodoma periit, Domino attestante, qui de Hierusalem per prophetam loquitur, dicens: Hec iniquitas Sodomorum sororis tue, superbia in saturitate panum . Quapropter sicut eger ad  medicinam, sic ad sumendas dapes quisque debet accedere, non uoluptatem in illis appetens, sed necessitati satisfaciens. Hinc ueritas per Euangelium monuit: Attendite, inquit, uobis ne forte grauentur corda uestra in crapula et ebrietate . Econtra uero de insatiabili aliquorum uoracitate Apostolus dicit: Multi enim ambulant, quos sepe dicebam uobis, nunc uero et flens dico, inimicos crucis Christi, quorum finis interitus, quorum Deus uenter est, et gloria in pudendis ipsorum qui terrena sapiunt ; et alibi: Esca uentri, et uenter escis: Deus autem et hunc, et has destruet . Denique hanc labem uentrisque ingluuiem ille plene eludit, qui in sumendis dapibus non solum parcimoniam custodit, hoc est, refectionem  semper esuriens consummat, uerum etiam accuratiores simul et suauiores epulas, excepta corporis necessitate et hospitum susceptione, contemnit.



CAPUT XXI. Inepta letitia dicit:

Ut quid animi gaudium intus abscondis? Egredere in publicum letus: dic aliquid foris unde uel tu uel proximi rideant: fac eos letos tua letitia.

Sed sapiens gaudium, moderatusque meror respondet. Unde tibi tanta contingit letitia? Numquidnam diabolum uicisti? Numquidnam penas inferni euasisti? Numquidnam de exilio ad patriam peruenisti? Numquidnam de tua electione securitatem aliquam accepisti? An forte in obliuionem tibi uenit quod Dominus dicit: Mundus gaudebit, uos uero  constristabimini, sed tristitia uestra uertetur in gaudium ? An forte animo excidit quod idem alibi dicit: ue uobis qui ridetis nunc, quia lugebitis et flebitis ? Et quod per sanctum Salomonem dicitur: Risus dolore miscebitur, extrema autem gaudii in luctum uadunt ? Et econtra quod per Euangelium docetur: Beati qui lugent, quoniam ipsi consolabuntur ? Rursumque quod per Salomonem dicitur: Quoniam iusti et sapientes, et opera eorum in manu Dei: et nescit homo utrum amore uel odio dignus sit, sed omnia in futurum reseruantur incerta . Comprime ergo inanem letitiam, quia necdum euasisti penalem erumnam. Nonne apud homines insanus is estimatur, qui carceralibus tenebris gaudere  conatur reclusus?



CAPUT XXII. Multiloquium dicit:

Non ille reus habebitur criminis, qui plura quidem, sed bona loquitur: sed ille qui, licet pauca, mala tamen dicere probatur.

Cui prudens taciturnitas respondet: uerum est quod dicis: sed dum multa bona proferri uidentur, sepe contingit, ut a bonis inchoata locutio ad aliquod prauum deriuetur, hoc ipsum sancta Scriptura pronuntiante: Quia ex multiloquio non fugies peccatum: parcens autem labiis intelligens eris . Et si forte inter multa uerba declinantur crimina, sed numquid declinari possunt  inutilia atque otiosa, de quibus utique ratio in futuro erit reddenda ? Tenendus est ergo modus in loquendo , et ipsis nonnumquam utilibus uerbis parcendum, sicut Psalmista sanctus legitur fecisse. Dicit enim: Obmutui, et humiliatus sum, et silui a bonis .



CAPUT XXIII. Luxuria dicit:

In uoluptate cur te modo non dilatas, cum quid te sequetur ignores? Acceptum tempus in tuis desideriis perdere non debes, quia quam citius pertranseat nescis. Si enim Deus in uoluptate carnis hominem misceri noluisset, in ipso humani generis exordio masculum et feminam profecto non fecisset.

Sed illibata castitas respondet:  Nolo ignorare te quid post hanc uitam recipies, premium enim, uel pena te manent. Nam si pie casteque uixeris, sine fine in alia gaudebis uita: si uero impiam ac luxuriosam egeris uitam hanc, eternis incendiis contorqueberis in alia. Inde ergo eo castius ac purius uiuere debes, quo citius tempus acceptum pertranseat, ignorare te dicis. Quod uero in exordio generis humani ad hoc masculum et feminam Deum procreasse profiteris , ut mutuis se amplexibus misceri debeant, omnino uerum dicis in aliquibus: sed postquam humanum genus tam longe lateque propagatum est, nubendi licentia quibusdam relinquitur, hoc est, qui uirginitatem uel castimoniam uidualem nequaquam professi sunt: quibusdam uero interdicitur, id est, qui  uirgines uel continentes esse decreuerunt. Fornicatio uero nulli impune conceditur. Non attendis forte, aut contemnendum putas quod Apostolus lubricis dicit: Fugite fornicationem? Omne enim peccatum quodcumque fecerit homo, extra corpus est: qui autem fornicatur, in corpus suum peccat . Quod si hoc paruipendendum existimas, audi unde postea in sempiternum deplores et gemas. Neque fornicarii , neque adulteri, neque molles, neque masculorum concubitores, regnum Dei possidebunt . O quam momentanea est carnis delectatio, quam labilis concubitus hora, qua perditur uita eterna. Quod, rogo, emolumentum affert corpori, quodue tribuit lucrum, id quod tam cito animam ducit ad tartarum?



CAPUT XXIu. Spiritalis fornicatio dicit:


Numquid damnandum aliquid agit is, qui in corde libidini consentit, et ad opus concupite libidinis non pertransit? Certe non: quia peccatum, ut scribit Apostolus quod, consummatum fuerit, generat mortem .

Sed munditia cordis respondet: Omnino delinquit, qui cordis puritatem animique castimoniam non custodit. Idcirco et omnis auctor munditie in Euangelio dicit: Qui uiderit mulierem ad concupiscendum eam, iam mechatus est eam in corde suo . Unde et per beatum Iob dicitur: Fedus posui cum oculis meis, ut non intelligam  super uirginem . Et quid diuisit Deus desuper, et hereditas sufficientis ex altissimis? Nisi enim Deo auctori nostro praue cogitationis consensus displiceret, nequaquam per Esaiam diceretur: Auferte nequitias ab animabus uestris coram oculis meis , et in Euangelio aduersus Phariseos non diceretur: Ut quid cogitatis mala in cordibus uestris ? sed nec Paulus apostolus Romanis scriberet: Et inter se cogitationibus inuicem accusantibus, aut etiam defendentibus, in die qua iudicabit Deus occulta hominum, secundum Euangelium meum per Iesum Christum .



CAPUT XXu. Amor seculi dicit:

 Quid pulchrius, quid honestius, quid uenustius quidue potest esse delectabilius, quam quod in presenti uita quotidie cernimus? O quam mirabilis celi camera in ere iucundo, in lumine solis, in augmento lune atque defectu, in uarietate stellarum et cursu: quam oblectabilis terra in nemorum floribus, in fructuum suauitatibus, in pratorum riuulorumque amenitatibus, in segetum culmis luxuriantibus, in uinearum foliis et botrionibus plenis palmitibus, in siluarum umbris et palmis uirentibus, in equorum et canum cursibus, in ceruorum et caprearum saltibus, in accipitrum uolatibus, in pauonum, columbarum, turturumque pennis et collis, in domorum parietibus pictis et laquearibus, in organorum omniumque musicorum tympanis et cantibus,  et in mulierum uenustis aspectibus, earumque superciliis et crinibus, oculis et genis, gutture, labiis, et manibus, atque aliis extrinsecus adhibitis ornamentis, nimirum auro et gemmis distinctis monilibus, et ceteris huiusmodi, que singillatim sensus modo recolere non potest.

Sed celestis amor patrie respondet: Si te ista que sub celo sunt, adeo placent, cur non magis ea que in celo sunt, te oblectant? Si carcer a te tanti estimatur, patria, ciuitas, et quanta est? Si talia  sunt que colunt peregrini, qualia sunt ea que possident filii? Si mortales et miseri in uita hac taliter sunt ditati: immortales et beati qualiter sunt in alia remunerandi? Quapropter amor presentis seculi, in quo nullus ita nascitur ut non moriatur, protinus recedit, ut amor futuri, in quo sic omnes uiuificantur, ut deinceps non moriantur, succedit: ubi nulla aduersitas turbat, nulla necessitas angustat, nulla molestia inquietat, sed perennis letitia regnat. Sed queres quid ibi sit, ubi tanta et talis beatitudo persistit. Aliter dicere nemo potest, nisi quia quidquid boni est, ibi est: et quidquid mali est, nusquam ibi est. Quod, inquis, bonum illud est? Quid me interrogas? A Propheta et Apostolo explicatum est: Oculus, inquiunt, non uidit, nec auris audiuit,  nec in cor hominis ascenderunt que preparauit Deus iis qui diligunt illum . Ad hanc felicitatem multis seculi diuitiis constipatus Dauid anhelabat, cum diceret: Quid enim mihi est in celo: et a te quid uolui super terram . Multis et regalibus, dapibus et uoluptatibus aliis abundabat, et nichilominus clamabat: Satiabor cum apparuerit mihi gloria tua , et rursum: Sitiuit anima mea ad Deum fortem uiuum, quando ueniam et apparebo ante faciem Dei ? rursumque: Hei mihi quia incolatus meus prolongatus est . Hinc et Paulus apostolus: Desiderium, inquit, habens dissolui, et cum Christo esse multo melius . His itaque decursis, quamquam multa pretermiserim,  tamen, ut mihi uidetur, hostis nostri fortia castra, quibus pie uiuentes in Christo non desinit impugnare, quam breuiter demonstraui. Ecce, frater carissime, inter ceteras meas occupationes hunc tibi sermonem nocturnis horis, inculta licet uenustate, dictaui atque conscripsi: quem quia epistolarum excedere modum cognoui, libellum potius de uitiorum uirtutumque conflictu nuncupare malui: in quo si edificationis aliquid repereris, et aliis ipsum legendum tradere curabis.





LIBRI DUO DE uOCATIONE GENTIUM. 



LIBER PRIMUS.



CAPUT PRIMUM. De questione inter defensores liberi arbitrii et predicatores gratie tractata, deque scopo ac ordine auctoris.

Inter defensores liberi arbitrii et predicatores gratie Dei, magna et difficilis dudum uertitur questio. Queritur enim utrum uelit Deus omnes homines saluos fieri. Et quia negari hoc non potest: cur uoluntas Omnipotentis non impleatur, inquiritur.  Cumque hoc secundum uoluntates hominum fieri uideatur, gratia uidetur excludi : que si meritis redditur, constat eam non donum esse, sed debitum. Unde iterum queritur, cur hoc donum, sine quo nemo saluus est, ab eo qui omnes saluari uult, non omnibus conferatur. Atque ita contrariarum disputationum nullus terminus reperitur, dum non discernitur quid manifestum, quid sit occultum . De hac igitur compugnantia opinionum,  qua mensura et temperantia sentiendum sit, quantum Dominus adiuuerit, adnitar inquirere, exercens atque discutiens modulum facultatis mee in iis que cordi meo sobrie  inheserunt: ut si in eas regulas processerit stylus, que nichil offensionis, nichil habeant prauitatis: non solum nobis, sed et aliis utile sit ad aliquem nos limitem peruenisse, quem non debeamus excedere. Primitus itaque de uoluntatis humane motibus et gradibus disputandum est. Inter quam et gratiam Dei quorumdam non sana discretio est, existimantium quod predicatione gratie liberum negetur arbitrium, nec aduertentium eadem regula sibi posse obiici quod gratiam negent, cum eam humane uoluntatis non ducem uolunt esse, sed comitem. Si  enim tollitur uoluntas, ubi ipsa est uerarum origo uirtutum? Si tollitur gratia, ubi ipsa est bonorum causa meritorum?



CAPUT II. De uoluntate humane anime, et quotuplex sit illa uoluntas: tum quod Deus numquam non hominum uniuersorum curam agat.

Sed iam, auxiliante Christo, quod tractandum concepimus, inchemus. Omni anime humane, quantum intelligere atque experiri datur, naturaliter qualiscumque inest uoluntas: qua aut appetitur quod placet, aut declinatur quod displicet. Huius uoluntatis, quantum ad naturalem pertinet motum, et ex uitio prime preuaricationis infirmum, genera  sunt duo, secundum que uoluntas hominis aut sensualis, aut animalis est. Sed cum adest gratia Dei, accedit ei per donum Spiritus tertium genus, ut possit fieri spiritalis, et per hunc excellentiorem motum omnes affectus undecumque nascentes superne rationis lege diiudicet. Sensualis igitur uoluntas, quam et carnalem possumus dicere, non erigitur supra eum motum qui de corporis sensibus nascitur, qualis est in animis paruulorum: qui licet nullo iudicio rationis utantur, ostendunt tamen aliquid se uelle, aliquid nolle, cum uidendo, audiendo, odorando, gustando, tangendo, et ea quibus delectantur amant, et ea quibus offenduntur oderunt. Quid autem est amare, nisi uelle? aut quid est odisse, nisi nolle? Habent ergo etiam ipsi uoluntatem  suam, que etsi prouidendi et consulendi impos atque ignara sit, in his tamen amat agere que carnis sensibus blandiuntur, donec uigor rationalis ingenii per maturiora ministeria corporis excitetur, et ad famulantium sibi membrorum usum non alieno nutu, sed sua lege moueatur. Ab hoc ergo sensuali appetitu, in quo remanent ii quos etiam in annis maioribus excordes uidemus et fatuos, ad animalem surgitur uoluntatem: que priusquam spiritu Dei agatur, etiam si supra sensualem motum sese attollere potest, tamen sine summi amoris participatione in terrenis occiduisque uersatur. In hac humana etiam ingenia, si corporee uoluptati non turpiter seruiant, et cupiditates suas iustitie atque honestatis  legibus temperent, nichil supra mercedem glorie temporalis acquirunt. Et cum presentem uitam decenter exornent, eterne tamen beatitudinis premium non habent: quia rectas actiones et bona studia sua non ad eius laudem atque honorem referunt, a quo acceperunt, ut in ipsa animali discretione sublimius saperent, et excellentius ceteris enitescerent. Cum enim quidam non solum ad instituta utilissimarum artium, et doctrinas liberalium disciplinarum, sed etiam ad inquisitionem summi boni aciem mentis intenderint, et inuisibilia Dei, per ea que facta sunt, intellecta conspexerint, non agentes gratias tamen Deo, nec confitentes illum sibi esse huius facultatis auctorem, sed dicentes se esse sapientes, hoc est, non in Deo, sed in semetipsis  gloriantes, quasi ad ueritatis inspectionem suis studiis atque rationibus propinquassent, euanuerunt in cogitationibus suis . Et quod, illuminante Dei gratia, inuenerant, obcecante superbia, perdiderunt: relapsi a superna luce ad tenebras suas, hoc est, ab incommutabili atque eterno bono ad mutabilem corruptibilemque naturam. Cum ergo tales in amorem sui recidunt, et ita sibimet placent, ut totum quod in se laudabile iudicant, non ad dona Dei referant, sed sibi uendicent, et studio proprie uoluntatis ascribant, procul ab illa spiritali exsulant uoluntate, et nichil in se habent quo ad uitam prouehantur eternam, incipientes in semetipsis etiam illa ipsa temporalia Dei dona corrumpere, et a bono eorum usu in consuetudinem innumerabilium transire  uitiorum. Quamuis enim scriptum sit , quod cum dispertiret Excelsus gentes, quemadmodum dispersit filios Adam, statuit terminos gentium secundum numerum angelorum Dei, et facta est portio Domini populus eius Iacob, funiculus hereditatis eius Isrel: et scriptum sit Dominum dicere ad Isrel: Eritis mihi sancti, quia ego sanctus sum Dominus Deus uester, qui segregaui uos ab omnibus gentibus esse mihi ; et quamuis scriptum sit in libro Esther, dicente Mardocheo: Gratias tibi, Domine, quoniam fecisti noua signa et prodigia, qualia non sunt facta in gentibus diuidens omne seculum in sortes duas, elegisti unam populi tui, reliquam aliis gentibus ; et Paulus et Barnabas dicant: Et nos mortales sumus,  similes uobis homines, annuntiantes uobis conuerti ab his uanis ad Deum uiuum, qui fecit celum et terram, et mare et omnia que in eis sunt, qui in preteritis generationibus dimisit omnes gentes ingredi uias suas ; quamuis ergo hec et multa similia ueritatis scriptura pronuntiet, secundum ipsam tamen credimus et piissime confitemur, quod numquam uniuersitati hominum diuine prouidentie cura defuerit. Que licet exceptum sibi populum specialibus ad pietatem direxerit institutis, nulli tamen nationi hominum bonitatis sue dona subtraxit, ut propheticas uoces et precepta legalia conuincerentur in elementorum obsequiis ac testimoniis accepisse. Unde et inexcusabiles facti sunt, quia deos  sibi Dei dona fecerunt: et que creata erant ad utendum, uenerati sunt ad colendum. In quam impietatem etiam illa gens quam sibi ab omnibus gentibus Dominus segregauit, tota transisset, nisi misericordie sue propositum sustentandis electorum lapsibus pretendisset. Nam plene sunt pagine ueteris Testamenti de Isrelitice defectionis relatu, ut aperte appareat diuine semper fuisse gratie, quod non omnis ille populus discessit a Domino. Ita humana natura in primi hominis preuaricatione uitiata, etiam inter beneficia, inter precepta et auxilia Dei, semper in deteriorem est procliuior uoluntatem, cui committi, non est aliud quam dimitti. Hec itaque uoluntas uaga, incerta, instabilis, imperita, infirma ad efficiendum, facilis ad audendum, in cupiditatibus  ceca, in honoribus tumida, curis anxia, suspicionibus inquieta, glorie quam uirtutum auidior, fame quam conscientie diligentior, et per omnem sui experientiam miserior, fruendo iis que concupiuerit, quam carendo, nichil in suis habet uiribus, nisi periculi facilitatem: quoniam uoluntas mutabilis que non ab incommutabili uoluntate regitur, tanto citius propinquat iniquitati, quanto acrius intenditur actioni. Quamdiu ergo homini ea placent que Deo displicent, uoluntas eius animalis est: quia etiamsi in bonis moribus agat, male adhuc uiuit, si non in Dei gloriam uiuit. Hoc est enim proprium et precipuum piorum, ut in Domino glorientur, nec se nisi in Deo diligant. Bene enim se amant, qui in se opera Dei amant. Nam et Deus hoc amat in  nobis, quod ipse fecit: et hoc odit, quod ipse non fecit . Si ergo opus Dei amamus in nobis, bonam uoluntatem recte amamus in nobis: que utique si opus Dei non esset, amanda non esset. Quis autem homo, nisi male uoluntatis fuerit, bonam in se non amat uoluntatem, que superni agricole prima plantatio est? Dicente enim ueritate: Omnis plantatio quam non plantauit pater meus celestis, eradicabitur: quidquid non est eradicandum, manifestum est a patre esse plantatum . Bona autem uoluntas omnium uirtutum germen est primum, que innixa origini sue, in illa eterna et incommutabili uoluntate requiescit, ut uere sit spiritalis: quoniam qui adheret Deo, unus spiritus est , dum per communionem illuminantis et illuminati,  iustificantis et iustificati, regentis et subditi, omnis actio ad unum refertur: et quod ad unum refertur, utriusque est: quia nec a Deo alienari potest quod dedit, nec ab homine quod accepit.



CAPUT III. De huius questionis tractatione: Cum bone uoluntatis homo esse incipit, num corrigatur prior uoluntas, an alia ei detur; et in sacris litteris, Omnes, aliquando pro Aliquibus dicti.

Hic tractandum uidetur utrum cum bone uoluntatis esse homo incipit, eadem que in ipso erat, corrigatur uoluntas: an alia ei quam non habebat, et que priori repugnet, detur. Quod ut euidentius  appareat, altius id non pigeat inquirere. Omnes homines in primo homine sine uitio conditi sumus, et omnes nature nostre incolumitatem eiusdem hominis preuaricatione perdidimus. Inde tracta mortalitas, inde multiplex corporis animique corruptio, inde ignorantia et difficilitas, cure inutiles, illicite cupiditates, sacrilegi errores, timor uanus, amor noxius, iniusta gaudia, penitenda consilia, et non minor miseriarum multitudo quam criminum. His ergo atque aliis malis in naturam humanam irruentibus, fide perdita, spe relicta, intelligentia obcecata, uoluntate captiua, nemo in se unde repararetur inuenit: quia etsi fuit qui in naturali intellectus conatus sit uitiis reluctari, huius tantum temporis uitam steriliter ordinauit, ad ueras autem uirtutes  eternamque beatitudinem non profecit. Sine cultu enim ueri Dei, etiam quod uirtus uidetur esse, peccatum est: nec placere ullus Deo sine Deo potest. Qui uero Deo non placet, cui nisi sibi et diabolo placet? A quo cum homo spoliaretur, non uoluntate, sed uoluntatis sanitate priuatus est: quia nec detrudi ab innocentie statu posset, nisi uoluntate peccaret. Que ergo natura erat bona, qualitate facta est mala. Et ille animi motus qui numquam potest sine aliquo esse amore, hoc est, sine aliqua uoluntate, non perdidit appetitum, sed mutauit affectum: id recipiens desiderio, quod debuit refutare iudicio. Cum igitur homo ad pietatem redit (de quo ideo dictum est: Spiritus uadens, et non rediens  non fit nouum figmentum, nouaque creatura, non alia in eo creatur substantia, sed eadem que fuerat labefactata, reparatur. Nec aliud ab eo aufertur, nisi uitium, quod natura non habuit. Fuit enim in Adam natura sine uitio, qui per uoluntatis inobedientiam mala multa contraxit, et in posteros magis magisque multiplicanda transfudit. Que ut uincantur, atque in nichilum deducantur, non efficit nisi gratia Saluatoris, qui opus suum opere suo reparat. Sicut enim dicit Ioannes apostolus: In hoc apparuit Filius Dei, ut soluat opera diaboli . Et sicut rumpit uincula captiui, sic uestit nuditatem spoliati, sic sanat uulnera sauciati: ut quod in ipso agit, etiam per ipsum geratur. Cui utique contra hostem suum non expedit sine protectore  confligere. Cum illo enim habet certamen, a quo aliquando superatus est. Non ergo fidat de uiribus suis, que etiam cum essent integre, non steterunt: sed per illum querat uictoriam, qui solus non est uictus, et omnibus uicit. Et si querit, non dubitet querendi affectum ab illo se accepisse quem querit. Nec quia spiritu Dei agitur, ideo se putet liberum arbitrium non habere, quod ne tunc quidem perdidit quando diabolo uoluntate se dedit, a quo iudicium uoluntatis deprauatum est, non ablatum. Quod ergo non interfectum est per uulnerantem, non tollitur per medentem. uulnus sanatur, non natura remouetur. Sed quod in natura periit, non restituitur nisi ab auctore nature, apud quem quod  perdidit natura non periit. Aeterna est enim sapientia, eterna ueritas, eterna bonitas, eterna iustitia, omnium denique uirtutum lumen eternum est, totumque quod uirtus est, Deus est. Qui si non operatur in nobis, nullius possumus participes esse uirtutis. Sine hoc quippe bono nichil est bonum, sine hac luce nichil lucidum, sine hac sapientia nichil sanum, sine hac iustitia nichil rectum. Dicit enim per Esaiam Dominus: Ego sum, ego sum Deus, quia non est preter me qui saluet . Et Hieremias: Scio, inquit, Domine, quia non est in homine uia sua, nec uiri est ut dirigat iter suum . Homo namque mortalis, damnata in Adam origine, carnaliter natus, ad spiritalem noui generis dignitatem nisi Spiritu sancto regente non peruenit.  Sed nec ullo hanc desiderio appetit qui calorem ipsius desiderii non accepit, de quo dicit Dominus: Ignem ueni mittere in terram, et quid uolo nisi ut ardeat ? Ignis autem iste dilectio est Dei, quam amator mundi non potest captiuo corde comprehendere; plenus est enim amore uanitatum, quas etiamsi potuerit et aliqua parte uitare, et transcensis corporalibus ac uisibilibus ad eterna et inuisibilia intelligenda profecerit, si a colendis quoque simulacris recesserit, et uenerari celum et terram, omniaque mundi huius elementa destiterit; fidem tamen dilectionemque Christi conturbatus de ipsa eius humilitate non capiet, et scandalum Dominice natiuitatis ac mortis proprio iudicio non euincet . Propter sapientiam enim mundi resistentem  sapientie Dei, ut superbia de se presumentium cecaretur, placuit Deo per stultitiam predicationis saluos facere credentes. Unde qui doctrinis secularibus tument, ridendam magis, quam adorandam crucem Christi existimant: et quanto sublimius quisque ad humanarum disciplinarum instituta conscendit, tanto magis predicationis nostre humilia et infirma fastidit. Nec mirum si Euangelio crucis Christi philosophia gentilis obnititur, cui etiam Iudaica eruditio reluctatur. Nec docti igitur, nec indocti, nec cuiuslibet stirpis aut ordinis humana ad Deum ratione ducuntur; sed omnis homo qui ad Deum conuertitur, Dei primum gratia commouetur. Non enim ipse sibi lumen est, nec cursum radio proprie lucis accendit. Si enim beatus Ioannes,  quo nemo hominum maior natus est , non erat lumen, quia non suo splendore lucebat, sed de illo uero lumine quod illuminat omnem hominem uenientem in hunc mundum, ut lux esset, acceperat : quis ille erit, qui tot opinionum colluctationes, tot uincula consuetudinis, tot preiudicia uetustatis, suo tantum iudicio usus abrumpat, et sola uoce extrinsecus sonante doctoris hoc tantum de gratia habeat, quod audiuit, et totum de uoluntate, quod credidit? Quod si ita esset, nichil inter gratiam legemque distaret; nec indulgentie quemquam spiritus uiuificaret, si occidens littera permaneret. Lex enim quod fieri aut non fieri iubet, non prestat ut ante fiat aut non fiat: quoniam seueritati  eius non libertate, sed timore seruitur . Dominus autem ut legem non solueret, sed adimpleret, per gratie auxilium efficax fecit legis imperium, et multiplicando clementiam sustulit penam, ut peccatum non ulciscendo plecteret, sed remittendo deleret. Unde adulteram ex legis constitutione lapidandam et ueritate liberauit  et gratia, cum exsecutores correpti, de conscientiis territi, trementem ream sub illius iudicio reliquissent , qui uenerat querere et saluum facere quod perierat. Et ideo inclinatus, id est, ad humana demissus, et in oopus nostre reformationis inflexus, digito scribebat in terra, ut legem mandatorum per gratie decreta uacuaret, et ostenderet se esse qui dixerat: Dabo leges meas in sensu ipsorum, et in  corde ipsorum scribam eas . Quod utique quotidie facit, dum cordibus uocatorum suam inserit uoluntatem, et stylo Spiritus sancti quidquid in anime paginis diabolus inuidendo falsauit, ueritas miserendo rescribit. Cum igitur uerbum Dei per ministerium predicantium auribus carnis infertur, miscetur operatio potentie diuine cum sono uocis humane, et qui incitauit euangelizantis officium, audientis quoque formauit affectum. Dulcescit enim anime cibus uerbi, ueteres tenebre noua luce pelluntur, et obtutus interior caligine antiqui erroris exuitur. Transit animus de uoluntate in uoluntatem, et illa que pellitur aliqua cunctatione moratur, ea tamen que gignitur, electiora queque sibi uendicat, ut lex peccati et lex  Dei diuersas atque discretas in eodem homine habeant mansiones, et concupiscente carne aduersus spiritum, carnis autem concupiscentiis spiritu repugnante, per exteriora quidem insidiari tentator audeat, sed mens auxilio Dei munita preualeat . Ad magnam enim utilitatem fidelium materia est reseruata certaminum, ut non superbiat sanctitas, dum pulsatur infirmitas. Unde et Apostolus dicit: In magnitudine reuelationum ne extollar, datus est mihi angelus Satane, qui me colaphizet: propter quod ter Dominum rogaui, ut discederet a me: et dixit mihi: Sufficit tibi gratia mea, nam uirtus in infirmitate perficitur . Querat ergo Dominus imaginem suam, et errantem ouem bonus pastor inueniat, nec dedignetur egram,  diuque inuio fatigatam humeris suis ferre, et non reuocando tantum, sed etiam portando saluare . Querat Dominus imaginem suam, et omnium que in eam inciderunt, sordium concretione detersa, speculumhumani cordis enubilet. Scriptum est enim: Qui potest facere mundum de immundo conceptum semine?  Nonne tu qui solus es? Querat Dominus imaginem suam, ut in renouatione ac iustificatione eius gratia reformantis appareat, sicut in se factum Paulus apostolus protestatur, et dicit: Eram autem ignotus facie Ecclesiis Iudee, que erant in Christo; tantum auditum habebant, quod is qui persequebatur nos aliquando, nunc euangelizat fidem quam expugnabat; et in me clarificabant  Deum . Si ergo tunc Christianus populus didicerat, et illi primitiue Ecclesie, quorum erat unum cor et una anima , sic credebant, ut cum uiderent quempiam ad agnitionem ueritatis ab errore conuersum, glorificarent Deum, et fidem correcti confiterentur muneris esse diuini; ipse quoque Dominus discipulos suos magistros omnium gentium sic docebat, dicens: Sic luceat lumen uestrum coram hominibus, ut uidentes opera uestra bona magnificent Patrem uestrum qui in celis est . Fixa ergo hac fide in cordibus nostris, humiliterque fundata, qua saluberrime credimus omnia bona, ac maxime ea que ad uitam eternam prouehunt, Dei munere haberi, Dei munere augeri, Dei munere custodiri,  puto pius sensus non debeat mea questione turbari, que de omnium, et non de omnium hominum conuersione generatur, si ea que clara sunt, non de his que occulta sunt, obscuremus; et dum procaciter insistimus clausis, excludamur ab apertis; cum sufficere debeat, ut in eo, in quod peruenimus, ambulemus. Quid enim mirum, si ad uite sacramenta non ueniunt, cum plerique qui uidebantur uenisse, discedant? De quibus dicitur: Ex nobis exiere, sed non erant ex nobis; si enim fuissent ex nobis, mansissent utique nobiscum . Quorum similes sunt et illi, qui profitentur se Deum scire, factis autem negant . Nam cum scriptum sit: Omnis qui inuocauerit nomen Domini, saluus erit ; de quibus tamen Dominus ait:  Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei qui in celis est, ipse intrabit in regnum celorum ; et: Multi mihi dicent in illa die: Domine, Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus? et tunc dicam illis: Numquam uos cognoui; discedite a me, operarii iniquitatis . Tales non inuocant nomen Domini, qui non habent spiritum adoptionis filiorum, in quo clamamus, Abba, pater . Nemo enim potest dicere Dominum Iesum, nisi in Spiritu sancto . Et quicumque spiritu Dei aguntur, hi filii sunt Dei , qui ad Deum per Deum ueniunt: et saluari uolentes, omnino saluantur,  quia ipsum desiderium salutis ex Dei inspiratione concipiunt, et per illuminationem uocantis in agnitionem ueniunt ueritatis. Sunt enim filii promissionis, merces fidei, spiritale semen Abrahe, genus electum, regale sacerdotium, prescitum et preordinatum in uitam eternam, sicut testatur Spiritus sanctus per Hieremiam prophetam dicens: Ecce dies ueniunt, dicit Dominus, et disponam domui Isrel et domni Iude testamentum nouum, non secundum testamentum quod disposui patribus eorum in die qua apprehendi manum eorum, ut educerum illos de terra Aegypti, quia ipsi non perseuerauerunt in testamento meo, et ego eos neglexi, dicit Dominus .  Quia hoc est testamentum quod disponam domui Isrel post dies illos, dicit Dominus: Dabo leges meas in sensu ipsorum, et in corde ipsorum scribam eas: et ero illis in Deum, et ipsi erunt mihi in populum. Et non docebit unusquisque proximum suum, et unusquisque fratrem suum, dicens: Cognosce Dominum: quia omnes cognoscent me a pusillo eorum usque ad magnum: quia propitius ero iniquitatibus eorum, et peccatorum eorum memor non ero. Et dabo illis uiam alteram, et cor aliud, ut me timeant omnes dies in bonum ipsis et filiis eorum post eos: et constituam illis testamentum eternum quod non auertam post eos, et timorem meum dabo in cor eorum, ne discedant a me, et uisitabo eos ut bonos eos faciam . Per Esaiam quoque de  gratia sua Dominus, qua ex omnibus hominibus nouam creaturam facit, eadem prenuntiat, dicens: Ecce facio noua que nunc orientur, et cognoscetis ea: Et faciam in deserto uiam, et in sicca terra flumina . Benedicent me bestie agri, sirene et filie struthionum, quod dederim in deserto aquam, et flumina in sicca terra ad potandum genus meum electum, populum meum quem mihi acquisiui, ut enarrent uirtutes meas. Et iterum: Per me ipsum iuro, nisi exibit de ore meo iustitia, et uerba mea non auertentur, quia mihi flectetur omne genu, et confitebitur omnis lingua Deo . Si ergo impossibile est ista non fieri, quia nec incerta prescientia Dei est, nec mutabile consilium, nec inefficax uoluntas, nec falsa promissio: omnes isti de quibus  hec predicta sunt , sine cuiusquam exceptione saluantur. Dat enim leges suas in sensu ipsorum, easque in cordibus eorum digito suo scribit, ut agnitionem Dei non doctrine humane opere, sed magisterio summi eruditoris accipiant: quia neque qui plantat, neque qui rigat, est aliquid, sed qui incrementum dat Deus . Omnes hi a pusillo usque ad magnum cognoscunt Deum, quia ut uenirent ad Christum, a Patre audierunt atque didicerunt. Omnes educti ab errore diriguntur in uiam uite, omnibus, corde mutato, recta sapere et recta uelle donatur, omnibus timor quo in mandatis Dei erudiantur, inseritur . Fit in deserto uia, et terra arida fluminibus irrigatur, ut qui prius ad confitendum Deum os non aperiebant,  et uelut muta atque irrationabilia animalia in feritatem transierant bestiarum, diuinorum eloquiorum fontibus mundati, benedicant et laudent Deum , enarrantes uirtutes et mirabilia misericordie eius qui elegit eos, et in filios adoptauit, ac noui testamenti fecit heredes . Si autem  hominis confirmatum testamentum spernit aut superordinat, quomodo fieri potest ut ex ulla parte diuina promissio resoluatur? Manet prorsus et quotidie impletur quod Abrahe Dominus sine conditione promisit, sine lege donauit: quia etsi quidam quibus hec predicata sunt, non crediderunt: incredulitas eorum fidem Dei non euacuauit. Est enim Deus uerax, omnis autem homo mendax . Et illi quidem qui audito Euangelio credere noluerunt, inexcusabiliores facti sunt, quam si nullum preconium ueritatis audissent. Sed certum est eos apud prescientiam Dei, Abrahe filios non fuisse, nec in illorum sorte numeratos, de quibus dictum est: Benedicentur in semine tuo omnes tribus terre . Credituros enim promisit qui dixit: Et non docebit unusquisque proximum suum, et unusquisque fratrem suum, dicens: Cogosce Dominum: quia omnes cognoscent me a pusillo eorum usque ad magnum. Reconciliandos promisit qui dixit: Propitius ero iniquitatibus eorum, et peccatorum memor non ero . Obedituros promisit qui dixit: Dabo illis uiam alteram et cor aliud, ut timeant me omnes dies . Perseueraturos promisit qui dixit: Timorem meum dabo in cor eorum, ne discedant a me: et uisitabo eos, ut bonos eos faciam. Postremo omnes sine cuiusquam exceptione sibi obsecuturos promisit, qui dixit: Per memetipsum iuro, nisi exibit de ore meo iustitia, et uerba mea non auertentur, quia mihi flectetur omne genu, et confitebitur omnis lingua Deo. Hic si dicamus non fieri quod Deus iurauit esse faciendum: falsitatem Deo  et mendacium ascribimus ueritati. Si autem  Dei uerba non excidunt, et fit omnino quod statuit ; quomodo nobis ueracis promissionis firmitas apparebit, cum multa adhuc hominum millia demoniis seruiant, et idolis genu flectant, nisi huiusmodi denuntiationes  Dei secundum illam incommutabilem scientiam editas nouerimus, in qua apud illum iam uniuersitas humana discreta est, et siue de bonis, siue de malis loquatur, ita unius partis meminit, quasi neminem hominum pretermittat? Nam cum dicit Apostolus: uetera transierunt, ecce facta sunt omnia noua : numquid non omnes homines uidetur dixisse renouatos? Aut cum dicit: Quia in ipso complacuit omnem plenitudinem habitare, et per ipsum reconciliari omnia in ipso : numquid non ita loquitur quasi neminem uelit exortem huius reconciliationis intelligi? Aut cum ait: Nouissimis istis diebus locutus est nobis in Filio, quem constituit heredem uniuersorum : numquid aliud sonat forma sententie, quam omnes homines in Christi  hereditate a Patre esse transcriptos, secundum prophetiam Dauid dicentis: Postula a me, et dabo tibi gentes hereditatem tuam, et possessionem tuam terminos terre ; dicente enim Domino: Si exaltatus fuero a terra, omnia traham ad me : nonne uniuersorum uidetur promissa conuersio? Aut cum de Ecclesia prophetatur et dicitur: Omnis uallis replebitur, et omnis mons et collis humiliabitur, et erunt praua in directa, et aspera in uias planas : numquid ullus hominum uidetur omissus, qui non significatus sit Christo esse subdendus? Quid cum dicitur: Et ueniet omnis caro in conspectu meo ut adorent in Hierusalem, dicit Dominus ; aut illud; Et erit in diebus illis,  Effundam de spiritu meo super omnem carnem ; aut illud: Alleuat Dominus omnes qui corruunt, et erigit omnes elisos : numquid non ita pronuntiatum est, quasi ab hoc Dei munere nemo discretus sit? Habet ergo populus Dei plenitudinem suam, et quamuis magna pars hominum, saluantis gratiam aut repellat aut negligat, in electis tamen et prescitis, atque ab omnium generalitate discretis, specialis quedam censetur uniuersitas, ut de toto mundo totus mundus liberatus, et de omnibus hominibus omnes homines uideantur assumpti: sicut etiam cum de impiis sermo est, ita locutionem suam diuinus stylus ordinat, ut ea que de quadam parte dicuntur, ad omnes homines pertinere uideantur: ueluti est illud quod ait Ioannes  Baptista: Qui de celo uenit, super omnes est: quod uidit et audiuit, testificatur, et testimonium eius nemo accipit . Aut illud Apostoli: Omnes que sua sunt querunt, non que Iesu Christi . Aut illud quod psalmus Dauidicus canit: Dominus de celo prospexit super filios hominum, ut uideat si est intelligens, aut requirens Deum . Omnes declinauerunt, simul inutiles facti sunt, non est qui faciat bonum, non est usque ad unum. His igitur et aliis documentis que possunt ab inquirentibus numerosiora proferri, non dubie demonstratur interdum et pro parte terre omnem terram, et pro parte mundi totum mundum, et pro parte hominum omnes homines nominari, quorum tamen discretionem plerumque Scriptura cito aperit,  ut sensus legentis ab uniuersitatis appellatione ad partem que intelligenda est transferatur: sicut est illud Apostoli dicentis: Predicamus Iesum Christum crucifixum, Iudeis quidem scandalum, gentibus autem stultitiam, ipsis uero uocatis Iudeis atque Grecis Christum Dei uirtutem, et Dei sapientiam . Numquid ipsis Christus uirtus, quibus scandalum? aut ipsis sapientia, quibus stultitia? Sed quoniam quidam ex eisdem iustificabuntur fide, quidam autem sua impietate obdurabuntur: unum credentium et non credentium genus sub uocatorum appellatione discreuit, ut quos a fide significabat alienos, eos quamuis audissent Euangelium, ostenderet uocationis extraneos. Hac regula per Esaiam promittit sermo diuinus, dicens: Et ducam cecos  in uiam quam non nouerunt, et semitas quas nesciunt calcabunt: et faciam illis tenebras in lucem, et praua in directum. Hec uerba faciam, et non derelinquam eos . Sed quod sequitur: Ipsi autem conuersi sunt retro; ad partem quamdam generis ipsorum referendum est, non ad eos de quibus ait: Non derelinquam eos. Iterum dicit Dominus ad Iacob : Noli metuere, quia tecum sum. Ab Oriente adducam semen tuum, et ab Occasu colligam te. Dicam Aquiloni, adhuc: et Africo, noli uetare, adhuc filios meos de terra longinqua, et filias meas a summo terre: omnes in quibus uocatum est nomen meum. In gloriam enim meam paraui illum, et finxi, et feci illum . Quod autem sequitur:  Et produxi plebem cecam, et oculi eorum sunt ceci, et surdas aures habent; non potest eis ulla ratione congruere, quos in gloriam suam parasse se dicit. In iis quippe omnibus uerbis que de uno hominum genere dicuntur, aliis personis priora, aliis posteriora conueniunt. Apud Apostolum quoque quod in parte populi agitur, sub totius populi nuncupatione narratur, et in reliquis plenitudo censetur. Cum enim de Iudeorum obcecatione dissereret, et quosdam ex ipsis gratia saluos fieri demonstraret: Dico ergo, inquit, numquid repulit Deus populum suum? Absit. Nam et ego Isrelita sum ex semine Abraham de tribu Beniamin: non repulit Deus plebem suam quam presciuit . Plebs ergo prescita, plebs non repulsa, ii sunt qui  in Christo iustificati sunt. Et quod de omni Isrele dici uidetur, in iis tantum quos sibi gratie electio reliquos fecit, ostenditur, sicut sequentia Apostolici sermonis enarrant . Adiungit enim et dicit: An nescitis in Elia quid dicit Scriptura, quemadmodum interpellat Deum aduersus Isrel? Domine, prophetas tuos occiderunt, altaria tua suffoderunt, et ego relictus sum solus, et querunt animam meam . Sed quid dicit illi responsum diuinum? Reliqui mihi septem millia uirorum, qui non curuauerunt genu Baal . Sic ergo, inquit, et in hoc tempore reliquie per electionem gratie salue facte sunt. Si autem gratia, iam non ex operibus: alioquin gratia iam non est gratia. Non ergo omnis Isrel reprobatus, nec omnis electus est, sed  partem cecitas uoluntaria auertit, partem sibi illuminatio gratuita reseruauit: et tamen ita de eis sermo habetur, ut et in iis qui pereunt, et in iis qui salui fiunt,  nulla totius generis uideatur facta discretio. Nam cum legitur: Secundum Euangelium quidem inimici propter uos, secundum electionem autem dilecti propter patres : ita locutio sonat, tamquam eosdem dicat dilectos, quos dixit inimicos. Sed hanc caliginem Apostolus ipse detersit dicendo: Quia cecitas ex parte in Isrel contigit : ut unum genus in duas species intelligeremus esse diuisum: et omnem hominem, omnem plenitudinem, omnem Isrelem, non semper ad uniuersitatem, sed plerumque ad partem esse referendum. Inter has autem formulas locutionum, etiam illam in Scripturis dictionem  debemus aduertere, qua id quod ad diuersorum temporum homines pertinet, ita promittitur, quasi de una eiusdem etatis generatione dicatur, sicut est quod sanctus Petrus apostolus scribens sui et futuri temporis gentibus ait: uos autem genus electum, regale sacerdotium, gens sancta, populus acquisitionis, ut uirtutes annuntietis eius qui de tenebris uos uocauit in admirabile lumen suum: qui aliquando non populus, nunc autem populus Dei: qui non consecuti misericordiam, nunc autem misericordiam consecuti . Numquid cum predicarentur hec, adhuc illi homines permanebant, quos omnes Deus in preteritis generationibus dimiserat ingredi uias suas , et iidem ipsi qui  prius traditi fuerant uoluntatibus suis, nunc de tenebris in lumen admirabile uocabantur? Nonne illi iam defecerant, iam in hoc mundo non erant, nec ab errore ad ueritatem reditus olim mortuis suppetebat? Et tamen quod post multa secula gratia in posteris impiorum sit, loquendi consuetudo perstrinxit, ut ipsi uideantur nunc eligi, qui prius fuerant derelicti. Pertinent autem hec non ad eosdem homines, sed ad eiusdem gentis homines: et uocatio que illuxit prope mundi finem, ad preteritam non recurrit etatem. Ita modo quodam et ipsi et non ipsi sunt, de quibus et quibus ista dicuntur, dum in aliquo speciali a generalibus non diuiduntur, in aliquo uero a communibus separantur.



CAPUT Iu.  Soluit calumniam dicentium auctorem per superius dicta contradicere Apostolo definienti, quod Deus uelit omnes homines saluos fieri, et in agnitionem ueritatis uenire; et quod profunditas diuinorum mysteriorum atque iudiciorum a nobis non sit perquirenda.

Sed cum legerint hec uel audierint qui amant calumniosa certamina, dicent nos per huiusmodi disputationes Apostolo contradicere definienti, quod Deus omnes homines uelit saluos fieri, et in agnitionem ueritatis uenire . Quam particulam uerborum Apostoli ita nos integre pleneque suscipimus, ut nichil ei de precedentibus siue subiectis que ad ipsam pertinent subtrahamus: quoniam ut cetera diuinorum eloquiorum testimonia sequestremus,  hic locus sufficit ad euacuandum quod calumniose obiiciunt, et ad defendendum quod impie diffitentur. Scribens itaque ad Timotheum Paulus apostolus ait: Obsecro igitur primo omnium, fieri obsecrationes, postulationes, gratiarum actiones pro omnibus hominibus, pro regibus et pro iis qui in sublimitate sunt: ut quietam et tranquillam uitam agamus in omni pietate et castitate . Hoc enim bonum est et acceptum coram salutari nostro Deo, qui omnes homines uult saluos fieri, et in agnitionem ueritatis uenire. Unus enim Deus, et unus mediator Dei et hominum homo Christus iehsu, qui dedit redemptionem semetipsum pro omnibus. De hac ergo doctrine apostolice regula qua Ecclesia uniuersalis imbuitur, ne in diuersum intellectum nostro euagemur  arbitrio, quid in ipsa uniuersalis Ecclesia sentiat requiramus: quia nichil dubium esse poterit in precepto, si obedientia concordet in studio. Precepit itaque Apostolus, immo per Apostolum Dominus qui loquebatur in Apostolo , fieri obsecrationes et postulationes, gratiarum actiones pro omnibus hominibus, pro regibus ac pro iis qui in sublimitate sunt. Quam legem supplicationis ita omnium sacerdotum et omnium fidelium deuotio concorditer tenet, ut nulla pars mundi sit, in qua huiusmodi orationes non celebrentur a populis Christianis. Supplicat ergo ubique Ecclesia Deo non solum pro sanctis et in Christo iam regeneratis, sed etiam pro omnibus infidelibus et inimicis crucis  Christi , pro omnibus idolorum cultoribus, pro omnibus qui Christum in membris ipsius persequuntur, pro Iudeis, quorum cecitati lumen Euangelii non refulget, pro hereticis et schismaticis qui ab unitate fidei et caritatis alieni sunt. Quid autem pro istis petit, nisi ut relictis erroribus suis conuertantur ad Deum, accipiant fidem, accipiant caritatem, et de ignorantie tenebris liberati in agnitionem ueniant ueritatis ? Quod quia ipsi prestare sibi nequeunt, male consuetudinis pondere pressi, et diaboli uinculis alligati, neque deceptiones suas euincere ualent, quibus tam pertinaciter inheserunt, ut quantum amanda est ueritas, tantum diligant falsitatem: misericors et iustus Dominus pro omnibus sibi uult hominibus supplicari: ut cum  uidemus de tam profundis malis innumeros erui, non ambigamus Deum prestitisse, quod ut prestaret oratus est: et gratias agentes pro iis qui salui facti sunt, speremus etiam eos qui nondum illuminati sunt, eodem diuine gratie opere eximendos de potestate tenebrarum, ut in regnum Dei priusquam de hac uita exeant transferantur . Quod si aliquos, sicut uidemus accidere, saluantis gratia preterierit, et pro eis oratio Ecclesie recepta non fuerit: ad occulta diuine iustitie iudicia referendum, et agnoscendum est secreti huius profunditatem nobis in hac uita patere non posse. Ex parte enim scimus, et ex parte prophetamus: et uidemus nunc per speculum in enigmate . Nec sapientiores aut scientiores beatissimo Apostolo sumus,  qui cum de gratie potentia disputaret, magnorum mysteriorum ingressus arcanum, iis que impossibile erat enarrare, succubuit. Cum enim dixisset: Nolo uos ignorare, fratres, mysterium hoc, ut non sitis uobis ipsis sapientes, quia cecitas ex parte in Isrel contigit, donec plenitudo gentium intraret , et sic omnis Isrel saluus fieret, sicut scriptum est: ueniet ex Sion qui eruat et auertat impietates ab Iacob, et hoc illis a me testamentum, cum abstulero peccata eorum . Secundum Euangelium quidem inimici propter uos, secundum electionem uero dilecti propter patres . Sine penitentia enim sunt dona et uocatio Dei. Sicut enim aliquando et uos non credidistis Deo, nunc autem misericordiam consecuti estis  propter illorum incredulitatem: ita et isti nunc non crediderunt in uestra misericordia, ut et ipsi misericordiam consequantur. Conclusit enim Deus omnia in incredulitate, ut omnium misereatur. Cum ergo hec diuinorum operum mysteria supra mensuras humane intelligentie excellentia, quodam mentis sue profudisset excessu, totam expositionis rationem transtulit ad stuporem, et admirator eorum que protulerat, exclamauit et dixit: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius ! Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei? Quoniam ex ipso et per ipsum et  in ipso sunt omnia, ipsi gloria in secula seculorum. Amen.



CAPUT u. Cur anterioribus seculis dimisse sint omnes gentes ingredi uias suas, uno tantum Isrele excepto: et quare Deus uni homini det gratiam, alteri autem deneget.

Premissa enim docentis assertio, locum dabat multimode questioni, ut uariate per tot populos ac tempora gratie Dei causa quereretur: cur scilicet anterioribus seculis dimisse essent omnes gentes ingredi uias suas , uno tantum Isrele, qui diuinis eloquiis erudiretur, excepto, et ad cognitionem ueritatis electo, cuius infidelitas locum tandem saluandis gentibus fecerit: tamquam si unus  populus in fide sui generis permaneret, misericordia Dei ceteris se nationibus prestare non posset. Cur denique ipsi quorum diminutio salus gentibus est, ab obcecatione sua non liberentur priusquam ingrediatur gentium plenitudo: quasi illuminari cum omnibus nequeant, qui omnes, facta omnium gentium adoptione, saluandi sunt; aut quomodo omnis Isrel, sublata obcecatione, saluandus sit, cuius innumerabilis multitudo in sua infidelitate deficiens ad tempora saluandis promissa non peruenit; uel quomodo ipsarum gentium, quarum prius non est facta uocatio, dicatur nunc ingredi plenitudo, cum tanta promiscue etatis et conditionis hominum millia in omnibus nationibus que sunt sub celo, sine Christi iustificatione moriantur? Sed horum mysteriorum  iudiciorumque causas pius et doctus magister maluit ad altitudinem diuitiarum sapientie Dei scientieque suspendere, quam iustissime ueritatis et misericordissime bonitatis subtractum ab humana cognitione secretum temeraria inquisitione discutere: nichil omittens de iis que non oportet ignorari, nichil contrectans de iis que non licet sciri . Multa enim sunt in dispensatione operum diuinorum, quorum causis latentibus soli monstrantur effectus, ut cum pateat quod geritur, non pateat cur geratur: negotio in medium deducto, et in occultum ratione subducta: ut in eadem re et de inscrutabilibus presumptio comprimatur, et de manifestis falsitas refutetur. Neque enim si nescio cur ille Grecus creetur, hic Barbarus: iste in diuitiis, ille in egestate nascatur:  hunc ualida proceri corporis pulchritudo sublimet, illum debilium membrorum exilitas contracta deformet: iste a catholicis editus in ueritatis cunabulis nutriatur, ille hereticorum progenies cum ipso lacte matris hauriat uirus erroris: si denique mille alias differentias in habitu corporum, in qualitatibus animorum, in conditione temporum, in more regionum diiudicare non possum: ideo quod omnium horum Deus sit conditor atque ordinator, ignoro. Qui utique singulorum hominum ita et corpora creauit et spiritus, ut preter illam secuturam ex uniuscuiusque studio uoluntariam diuersitatem, ipsa conditionis exordia dissimillima numerositate uariaret. Turbarent autem nos et in diuersum distraherent  multe uaniloquorum opiniones, qui de incognoscibilibus definire inconuenientia presumpserunt, et has originales inequalitates fatis, que nulla sunt, et sideribus deputarunt, nisi certissima notitia teneremus, Deum creatorem de elementis originalibus, prout uult, uas unumquodque formare, et unam naturam animarum, unam naturam corporum placitis sibi temperare mensuris. Que utique opera Dei humane intelligentie non subtraherentur, si innotescere debuissent, et manifestaretur cur ita quidque fieret, nisi quod ita fieri, scire sufficeret. Dicit Dominus ad Moysen: Quis dedit os homini, et quis fecit mutum et non audientem? uidentem et cecum? nonne ego Dominus Deus?  Et per Esaiam: Nonne ego fecundam et sterilem feci? dicit Dominus  . In libro Ecclesiastico legitur: Bona et mala, uita et mors, paupertas et honestas a Deo sunt . Et Iob dicit: Abundant tabernacula predonum, et audacter prouocant Deum, cum ipse dederit omnia in manibus eorum . Et idem de omnium rerum humanarum profectu et defectu disputans, omnesque mutationes ad iudicia Dei referens: Apud ipsum est, inquit, sapientia et fortitudo: ipse habet consilium et intelligentiam . Si destruxerit, nemo est qui edificet: si incluserit hominem, nullus est qui aperiat: si continuerit aquas, omnia siccabuntur: si emiserit eas, subuertent terram. Apud ipsum est fortitudo et sapientia, ipse nouit et decipientem, et eum qui decipitur: adducit consiliarios in stultum finem, et iudices in stuporem.  Balteum regum dissoluit, et precingit fune renes eorum, ducit sacerdotes ingloriosos, et optimates supplantat: commutans labium ueracium, et doctrinam senum auferens: effundens despectionem super principes, et eos qui oppressi fuerant releuans, qui reuelat profunda de tenebris, et producit in lucem umbram mortis, qui multiplicat gentes, et perdit eas, et subuersas in integrum restituit, qui immutat cor principum terre, et decipit eos, ut frustra incedant per inuium, palpabunt quasi in tenebris, et non in luce, et errare eos faciet quasi ebrios. Et iterum idem dicens uoluntatem Dei irritam esse non posse: Ipse enim, inquit, solus est, et nemo auertere potest cogitationem eius, et anima eius quodcumque uoluerit, hoc fiet . Liberatur  pars hominum parte pereunte. Et si hoc uoluntatum meritis uelimus ascribere, ut malos neglexisse gratia, bonos autem elegisse uideatur: resistet nobis innumerabilium causa populorum, quibus per tot secula nulla celestis doctrine annuntiatio coruscauit, nec meliores fuisse eorum posteros possumus dicere, de quibus scriptum est: Gentium populus qui sedebat in tenebris, lucem uidit magnam, et sedentibus in tenebris et umbra mortis lux orta est illis . Et ad quos apostolus Petrus dicit: uos autem genus electum, regale sacerdotium, gens sancta, populus acquisitionis, ut uirtutes annuntietis eius qui de tenebris uos uocauit in tam admirabile lumen suum: qui quondam non populus,  nunc autem populus Dei: quorum aliquando non est misertus, nunc autem miseretur . Non ergo meritis minorum tribuitur quod non meruere maiores, par enim impietas et patres accusabat et filios, eademque ignorantie cecitas omnes simul in eosdem mergebat errores. Sed cur illorum non misertus, et horum misertus sit Deus: que scientia comprehendere, que potest inuestigare sapientia? Latet discretionis istius ratio, sed non latet ipsa discretio. Non intelligimus iudicantem, sed uidemus operantem. Quid calumniamur iustitie occulte, qui gratias debemus misericordie manifeste? Lauda et uenerare quod agitur, quia tutum est nescire quod tegitur. Respice autem et ad uniuersalem multitudinem paruulorum, in quibus excepto illo quo in  damnationem nascitur gens humana delicto, nec preterita possunt merita nec futura censeri. Omnes enim de quibus nunc loquimur, ante ullum intelligentie usum, ante liberum uoluntatis arbitrium, alii ad eternam beatitudinem regenerati, alii ad perpetuam miseriam transeunt non renati. Si originalem culpam fateris, omnis numerus in reatu est: si moralem innocentiam queris, omnis summa sine uitio est. Non inuenit quod discernat humana iustitia, sed habet quod eligat inenarrabilis gratia Dei. In abscondito est consilium, sed non latet donum: opus exerit pietas, causam obscurat potestas. Sed tam indubitale est quod non uidetur, quam quod uidetur: quia auctori manifesti operis negari confessio etiam incognite non potest equitatis. Quod si et ad  illos dirigas mentis intuitum, qui longam agentes in flagitiis et sceleribus etatem, sacramento baptismatis Christi in ipso uite fine renouantur, et sine ullo suffragio bonorum operum in regni celestis consortium transferuntur: quo intellectu diuinum iudicium comprehendes, nisi ut indubitanter agnoscas gratuita esse Dei munera: et sicut nulla sunt tam detestanda facinora, que possint gratie arcere donum, ita nulla posse tam preclara opera exire, quibus hoc quod gratis tribuitur, per retributionis indicium debeatur? uilesceret enim redemptio sanguinis Christi, nec misericordie Dei humanorum operum prerogatiua succumberet, si iustificatio que fit per gratiam, meritis precedentibus deberetur: ut non munus largientis, sed merces esset operantis.  Unde autem posset probari quod ad euacuandum originale peccatum nulla idonea esset industria, nisi et impii et facinorosi per lauacrum Christi assumerentur in regnum, agnoscerentque qui in sua iustitia gloriantur, quam nichil dignum agere possint adoptione filiorum Dei, si ad regenerationis non peruenerint sacramentum: cum eadem qua scelestissimi peccatores conditione teneantur: pares futuri in sanctificatione, si adfuerit regeneratio, simul perituri si cessauerit ablutio? Si ergo etiam ex nequissimis in ipso uite exitu gratia inuenit quos adoptet, cum tamen multi etiam qui minus nocentes uidentur, doni huius alieni sint: quis hoc aut sine dispensatione Dei fieri, aut sine profunda dicat equitate  decerni? Quod utique non ideo iniquum est, quia occultum est: sed ideo equum est, quia iudicium Dei esse non dubium est. Quod enim ab illius pendet arbitrio, qua sententia iudicari debeat, priusquam iudicetur incertum est. Cum autem res ad finem suum uenerit, nemini liberum est de exitu conqueri: quid certissimum est nichil aliter Deum facere debuisse, quam fecerit. Qui multimode uocationis uarietatem ad unam gratiam pertinentem, etiam illa regula euangelice comparationis  astruxit, qua ostendit patremfamilias diuerso tempore conducentem operarios uinee sub pactione denarii, quo uite eterne significatur equalitas, ubi sine dubio hora undecima intromissi in uineam, totius diei operariis exequati, istorum de quibus nunc  loquimur, preferunt sortem, quos ad commendandam gratie excellentiam in defectu diei et conclusione uite diuina indulgentia munerauit: non labori pretium soluens, sed diuitias bonitatis sue in eos quos sine operibus elegit, effundens: ut etiam ii qui in multo labore sudarunt, nec amplius quam nouissimi acceperunt, intelligant donum se gratie, non operum accepisse mercedem. Unde si et nos aduersum patremfamilias murmuremus, eo quod nouissime uocati totius diei operariis cequentur, nec amplius multa opera quam pene nulla mereantur: dicetur nobis quod uni eorum responsum est: Amice, non facio tibi iniuriam, nonne ex denario conuenisti mecum? Tolle quod tuum est, et uade: uolo autem et huic nouissimo dare sicut et tibi. Aut non licet  mihi de re mea facere quod uolo? An oculus tuus nequam est, quia ego bonus sum?  Certe huic calumniatori iniusta uidebatur hec largitas. Et quid eruditionis retulit? quid rationis accepit? Non est ei dispensationis huius reuelata iustitia, nec ad inspectionem secreti latentis admissus est: sed ut a discutiendis Dei iudiciis abstineret, opposita est ei bonitas miserantis, et uolentis potestas, quasi illi et ab Apostolo diceretur: O homo, tu quis es qui respondeas Deo? Numquid dicit figmentum ei qui se finxit: Quare me fecisti sic ? Omnibus ergo hominibus cuiuslibet generis, cuiuslibet conditionis et etatis causa percipiende gratie uoluntas Dei est, apud quam ratio electionis abscondita est, ab ea gratia incipientibus meritis, quam accepere sine  meritis. Que si possent bona esse sine gratia, non diceretur: Nisi quis renatus fuerit ex aqua et Spiritu sancto, non intrabit in regnum celorum ; et: Nisi manducaueritis carnem filii hominis, et biberitis sanguinem eius, non habebitis uitam in uobis ; sed diceretur: Nisi quis fuerit iustus et bonus, beatus in eternum esse non poterit. Nec opus esset per aquam et spiritum renasci, si per mandatum sufficeret erudiri. Et euacuaretur fides, que credit per baptismum omnia peccata dimitti, si gratia non malis et impiis, sed bonis et rectis doceretur impendi. Origo itaque uere uite uereque iustitie in regenerationis est posita sacramento, ut ubi homo renascitur, ibi etiam ipsarum uirtutum ueritas  oriatur. Et incipiunt ad perpetuam gloriam proficere per fidem, qui uix ad temporalem uane laudis poterant peruenire mercedem. Siue enim Iudeus legis scientia tumens, siue Grecus studio sapientie naturalis inflatus, priusquam iustificetur per fidem Christi, conclusus est sub peccato : et si in sua infidelitate perstiterit, ira Dei manet super eum , illa scilicet in Ade preuaricatione contracta, de qua Apostolus loquitur, dicens: Et uos cum essetis mortui delictis et peccatis uestris, in quibus aliquando ambulastis secundum seculum mundi huius, secundum principem potestatis eris huius, spiritus qui nunc operatur in filios diffidentie, in quibus et nos aliquando conuersati sumus in desideriis carnis nostre, facientes uoluntatem carnis  et cogitationum, et eramus natura filii ire, sicut et ceteri . Et iterum: Qui eratis illo tempore sine Christo, alienati a conuersatione Isrel, et hospites testamentorum, promissionis spem non habentes, et sine Deo in mundo . Et iterum: Eratis aliquando tenebre, nunc autem lux in Domino . Et iterum: Gratias agentes Patri, qui dignos nos fecit in partem sortis sanctorum in lumine, qui eripuit nos de tenebris, et potestate tenebrarum, et transtulit in regnum Filii dilectionis sue . Et iterum: Eramus et nos aliquando insipientes, increduli, errantes, seruientes desideriis, et uoluptatibus uariis, in malitia et inuidia agentes, odibiles, odientes inuicem . Cum autem benignitas et humanitas apparuit Saluatoris  nostri: non ex operibus iustitie que fecimus nos, sed secundum suam misericordiam saluos nos fecit per lauacrum regenerationis Spiritus sancti, quem effudit in nos abunde per Iesum Christum saluatorem nostrum, ut iustificati gratia ipsius, heredes simus secundum spem uite eterne.



CAPUT uI. Qualis sit natura humana sine gratia.

Et ut breuissime pateat qualis sit natura humana sine gratia, dicat Iudas apostolus quid agat uel ignorantia imperitorum, uel doctrina sapientium. Hi autem, inquit, quecumque quidem ignorant, blasphemant: quecumque autem naturaliter ut muta animalia norunt, in his corrumpuntur . Dicat etiam sub uerbis Zacarie euangelista Lucas, ante  illuminationem gratie in qua humanum genus nocte uersetur, et de quibus ignorantie tenebris Dei populus eruitur: Et tu, inquit, puer, propheta Altissimi uocaberis, preibis enim ante faciem Domini parare uias eius, ad dandam scientiam salutis populo eius in remissionem peccatorum ipsorum, propter uiscera misericordie Domini, in quibus uisitauit nos oriens ex alto, lucere iis qui in tenebris et umbra mortis sedent, ad dirigendos pedes nostros in uiam pacis , Hec autem uiscera misericordie Dominus non ad unius tantum populi redemptionem, sed omnium nationum impendit salutem, dicente Euangelista: Quia iehsu moriturus erat pro gente, non tantum pro gente, sed etiam ut filios Dei dispersos congregaret  in unum . Hoc enim ait illa uox Domini, que per quamdam pietatis tubam toto terrarum orbe resonantem, omnes homines et inuitat, et conuenit. Nam cum dixisset: Confiteor tibi, Pater Domine celi et terre, quia abscondisti hec a sapientibus et prudentibus, et reuelasti ea paruulis: ita Pater, quoniam sic beneplacitum est ante te ; addidit: Omnia mihi tradita sunt a Patre meo: et nemo nouit Filium nisi Pater, neque Patrem quis nouit nisi Filius, et cui uoluerit Filius reuelare. Et deinde adiecit: uenite ad me, omnes qui laboratis et onerati estis, et ego uos reficiam. Tollite iugum meum super uos, et discite a me, quia mitis sum et humilis corde, et inuenietis requiem animabus uestris. Iugum enim meum suaue est, et onus  meum leue est . Ioannes uero Baptista in Euangelio Ioannis prophetico spiritu protestatur, dicens: Qui de celo uenit, super omnes est, quod uidit et audiuit, testificatur, et testimonium eius nemo accipit. Qui accipit testimonium eius, signauit quoniam Deus uerax est . Igitur quantum attinet ad humani generis cecitatem, longa ignorantie et superbie nocte contractam, uenit in hunc mundum Creator mundi, et mundus eum non cognouit. Lux lucet in tenebris, et tenebre eam non comprehenderunt . Qui super omnes est, quod uidit et audiuit, testificatur, et testimonium eius nemo accipit . Sed quia non frustra Deus Dei Filius uenit in mundum, et dedit semetipsum pro omnibus, mortuusque est non tantum pro gente,  sed etiam ut filios Dei dispersos congregaret in unum , et uniuersis dicit: uenite ad me, omnes qui laboratis et onerati estis : et seruato sibi incognoscibilis electionis arbitrio, dat sui Patrisque notitiam quibus eam uoluerit reuelare: omnes filii lucis, filii promissionis, filii Abrahe, filii Dei, genus electum, regale sacerdotium , ueri Isrelite, precogniti et preordinati in regnum Dei, qui eos uocauit non solum ex Iudeis, sed etiam ex gentibus: testimonium eius qui de celo uenit accipiunt , signantes quia Deus uerax est, id est, expresse significantes in sui saluatione quoniam Deus uerax est, implens et perficiens quod promisit Abrahe omnium gentium patri: qui pollicente Deo quod heres futurus esset mundi,  non hesitauit diffidentia, sed confortatus est fide, dans gloriam Deo, et plenissime sciens quoniam quod promisit, potens est et facere . Quis autem tam alienus est a fide Abrahe, quis tam degener ab uniuersarum gentium patre, qui promissionem Dei aut non impleri, aut ab alio preter eum qui promisit, dicat impleri? Ille quidem erit mendax, Deus autem est uerax . Et omnis qui accipit testimonium eius , hoc signat, hoc indicat, quod per lucem illuminantem factus est uidens, factus est obediens, factus est intelligens, sicut Ioannes Euangelista testatur, dicens: Scimus quia mundus totus in maligno positus est, et scimus quia Filius Dei uenit, et dedit nobis sensum, ut cognoscamus  uerum Deum, et simus in uero Filio eius .



CAPUT uII. Cur Saluator omnium non omnibus dederit ut cognoscerent uerum Deum, cur etiam quidam paruuli salui fiant renati, alii pereant non renati.

Si uero queritur cur Saluator omnium hominum non omnibus dederit hunc sensum, ut cognoscerent uerum Deum, et essent, id est, permanerent in uero Filio eius: quamuis credamus nullis hominibus opem gratie in totum fuisse subtractam, de quo plenius in sequentibus disseremus: tamen ita forte hoc uelatum sit, sicut illud absconditum est, cur antea omnibus gentibus pretermissis, unum populum sibi quem ad ueritatis cognitionem erudiret exceperit:  de quo iudicio Dei si non est conquerendum, multo minus de hoc quod cum electione omnium gentium geritur, murmurandum est. Que enim Deus occulta esse uoluit non sunt scrutanda: que autem manifesta fecit, non sunt neganda, ne et in illis illicite curiosi, et in istis damnabiliter inueniamur ingrati. Non autem ignoramus esse quosdam tam inconsiderate presumptionis, et tam superbe arrogantie, ut quod precipuus magister gentium non ab hominibus neque per hominem, sed diuinitus eruditus , supra mensuram scientie sue longe et alte remotum esse confessus est, audeant falsi nominis temerare doctrina, et nichil illic occultum, nichil uelint esse secretum, ubi Apostolus non quid sentiendum esse aperuit, sed quid non scrutandum esset ostendit.  Nullis etenim  studiis, nullis ingeniis indagare concessum est quo iudicio, quoue consilio Deus incommutabiliter bonus, incommutabiliter iustus, semper prescius, semper omnipotens, ideo omnia in incredulitate concluserit, ut omnium misereatur , et tamen illis seculis quibus unum Isrelem erudiebat, innumerabiles populos impiorum illuminare distulerit, et nunc eumdem Isrelem, donec uniuersitas gentium intreat, obcecatum esse patiatur, pereuntem in tot millibus nascentium atque morientium, et saluandum in eis quos mundi finis inuenerit. Quo mysterio toto Scripturarum corpore dilatato, innotuit quidem nobis quid factum sit, quid fiat, quidue faciendum sit: sed quare ita fieri placuerit, ab humane intelligentie  contemplatione subtractum est. Isti autem qui nescire aliquid erubescunt, et per occasionem obscuritatis tendunt laqueos deceptionis, omnem discretionem qua Deus alios eligit, aliosque non eligit (multi enim sunt uocati, pauci autem electi  ad merita humane referunt uoluntatis, docentes scilicet neminem gratis, sed ex retributione saluari, quia naturaliter omnibus sit insitum, ut si uelint, possint ueritatis esse participes, eisque affluere gratiam, a quibus fuerit expetita. Que definitio  de his uidetur aliquam ostentare ratiunculam, qui libero utuntur arbitrio. De paruulis uero quibus sine ullo bone uoluntatis merito in originali uulnere cum ceteris  mortalibus causa communis est, nichil potest expositionis afferri, qua doceatur cur isti salui fiant renati, illi pereant non renati, sub illius prouidentia et omnipotentia, in cuius manu est anima omnis uiuentis, et spiritus uniuerse carnis hominis, et cui dicitur: Breues dies hominis sunt, numerus dierum eius apud te est . Non autem puto istos uoluntatum patronos, simplicitate illorum tam impudenter usuros, ut aut fortuitu ista dicant accidere, aut non renatos asserant non perire. Aperte enim aut cum paganis conuincerentur sentire de fato, aut cum Pelagianis transfusum in posteros Ade negare peccatum. Fato autem non baptizari paruulos nec Pelagiani potuerunt dicere, sed quia eos liberos a peccato ausi sunt profiteri, meruere damnari. Cum autem de discretione  omnium hominum questio uentiletur, et ab omnibus hominibus paruuli nequeant separari, simulque de totius etatis hominibus ueritas dixerit: Filius hominis uenit querere et saluare quod perierat , frustra profunditatem inscrutabilis gratie per liberum arbitrium conantur aperire, qui causam electionis in eorum constituunt meritis qui eliguntur. Et cum multa de maiorum uoluntate ac iudicio inepta et falsa protulerint, in paruulorum tamen discretione deficiunt, nec possunt de eius questionis ratione reddita gloriari, que de omnibus hominibus tractatur, et non de omnibus expeditur. Multiformitas autem et magnitudo diuine gratie probat istos contra ueritatem etiam quod de maiorum uoluntatibus loquuntur, adstruere, eorumque persuasioni diuinorum  eloquiorum testimonia repugnare. Que si omnia sermoni nostro uelimus annectere, modus non erit disserendo. Que tamen si se recordationi offerunt, non omittentur ut, quantum satis est, manifestetur omne hominis bonum meritum ab initio fidei usque ad perseuerantie consummationem, donum atque opus esse diuinum.



CAPUT uIII. Fides unde nascatur, et unde acquiratur.

Igitur fides que bone uoluntatis et iuste actionis est genitrix, quo ipsa fonte nascatur, Apostolus Paulus exponat, qui pro Romanorum fide Deo gratias agit, dicens: Primum quidem gratias ago Deo meo per Iesum Christum pro omnibus uobis, quia fides uestra annuntiatur in uniuerso mundo .  Ad Ephesios quoque scribens: Propterea, inquit, et ego audita fide uestra que est in Domino Iesu, et dilectione in omnes sanctos, non cesso gratias agens pro uobis, memoriam uestri faciens in orationibus meis, ut Deus Domini nostri Iesu Christi, Pater glorie, det uobis spiritum sapientie et reuelationis in agnitionem eius, illuminatos oculos cordis uestri, ut sciatis que sit spes uocationis eius, que diuitie glorie hereditatis eius in sanctis . De fide etiam Colossensium similiter gratias agens: Gratias agimus, inquit, Deo et Patri Domini nostri Iesu Christi, semper pro uobis orantes, audientes fidem uestram in Christo Iesu, et dilectionem quam habetis in sanctos omnes, propter spem que reposita  est uobis in celis . Et ut alia bona ab eodem bonorum auctore percipiant, quid pro eis oret enarrans: Ideo, inquit, et nos ex qua die audiuimus, non cessamus pro uobis orantes et postulantes, ut impleamini agnitione uoluntatis eius in omni sapientia et intellectu spiritali, ut ambuletis digne, Deo placentes, in omni opere bono fructificantes, et crescentes in scientia Dei, in omni uirtute confortati secundum potentiam claritatis eius, in omni patientia et longanimitate cum gaudio . Item ad Thessalonicenses, qui spiritu fidei dilectionisque seruiebant: Gratias agimus, inquit, Deo semper pro omnibus uobis, memoriam uestri facientes in orationibus nostris sine intermissione, memores operis fidei uestre et laboris et caritatis et sustinentie spei  Domini nostri Iesu Christi ante Deum et Patrem nostrum : Et infra: Ideo et nos gratias agimus Deo sine intermissione, quoniam cum accepissetis a nobis uerbum auditus Dei, accepistis non ut uerbum hominum, sed  uerbum Dei, qui operatur in uobis qui credidistis . Potuit ne plenius aut euidentius demonstrari Dei esse donum, credentium fidem, quam ut ideo agerentur gratie Deo, quoniam ii quibus uerbum Dei per homines predicabatur, non quasi de hominum sermone dubitarunt, sed tamquam Deo loquenti per homines crediderunt, qui in ipsis est operatus ut crederent? In secunda quoque ad eosdem Thessalonicenses epistola de fide in Christo proficientium ita Apostolus loquitur: Gratias agere debemus Deo semper pro uobis,  fratres, ita ut dignum est, quoniam supercrescit fides uestra, et abundat caritas uniuscuiusque uestrum in inuicem, ita ut et nos ipsi in uobis gloriemur in ecclesiis Dei pro patientia uestra et fide in omnibus persecutionibus uestris et tribulationibus quas sustinetis in exemplum iusti iudicii Dei, ut digni habeamini in regno Dei, pro quo et patimini . Petrus quoque Apostolus ex Deo haberi fidem predicans, ita scribit: Scientes quod non corruptibilibus auro et argento redempti estis de uana conuersatione uestra paterne traditionis, sed pretioso sanguine quasi agni incontaminati et immaculati Christi Iesu, precogniti quidem ante constitutionem mundi, manifestati autem nouissimis temporibus propter uos qui per ipsum fideles estis in Deum, qui suscitauit  eum a mortuis, et gloriam ei dedit, ut fides uestra et spes esset in Domino . Item idem in secunda Epistola de fidei perceptione sic loquitur: Simon Petrus seruus et apostolus Iesu Christi, his qui cequalem nobis adepti sunt fidem per iustitiam Domini et Saluatoris Iesu Christi . Unde autem habeatur spiritus fidei, Ioannes apostolus manifestissime docet, dicens: Omnis spiritus qui confitetur Iesum in carne uenisse, ex Deo est: et omnis spiritus qui soluit Iesum, ex Deo non est, et hic est antichristus . Item dicit ab eo recipi Euangelium, in quo est Spiritus ueritatis. Nos, inquit, ex Deo sumus: qui nouit Deum, audit nos: qui non est ex Deo, non nos audit. In hoc cognoscimus  spiritum ueritatis, et spiritum erroris . Item in Actibus apostolorum Petrus apostolus fidem esse per Dominum Iesum pronuntians: Hunc, inquit, quem uidetis et nostis, confirmauit nomen eius, et fides que per eum est, dedit integram sanitatem istam in conspectu omnium uestrum . De fide quoque Lydie, cuius inter alias mulieres que Euangelium pariter audiebant, Dominus cor aperuit, ita in eadem narratur historia: Die autem sabbatorum egressi sumus extra portam iuxta flumen, ubi uidebatur esse oratio, et sedentes loquebamur mulieribus que conuenerant: et quedam mulier nomine Lydia purpuraria ciuitatis Thyatirenorum, colens Deum, audiuit, cuius Dominus cor aperuit ut intenderet iis que dicebantur a Paulo . Non  autem ex humana sapientia esse fidem, sed ex inspiratione diuina, ipsius ueritatis uoce firmatur. Dicente enim Domino ad discipulos suos: uos autem quem me esse dicitis? respondens Simon Petrus dixit: Tu es Christus Filius Dei uiui. Respondens autem iehsu, dixit ei: Beatus es, Simon Bariona, quia caro et sanguis non reuelauit tibi, sed Pater meus qui in celis est . Paulus uero apostolus hanc ipsam fidem secundum mensuram dari pro arbitrio largientis ita predicat: Dico enim per gratiam que data est mihi, omnibus qui sunt inter uos, non plus sapere quam oporteat sapere, sed sapere ad sobrietatem, sicut unicuique diuisit Deus mensuram fidei. Item idem unitatem recte fidei, et consensionem in honorem Dei a Deo esse commendans.  Deus autem, inquit, patientie et consolationis det uobis id ipsum sapere in alterutrum secundum Iesum Christum: ut unanimes uno ore honorificetis Deum et Patrem Domini nostri Iesu Christi . Et infra: Deus autem spei repleat uos omni gaudio et pace in credendo, ut abundetis spe in uirtute Spiritus sancti . Quo testimonio non solum fides, sed etiam gaudium et pax, et abundantia spei docentur nisi in uirtute sancti Spiritus non haberi . Ad Ephesios uero scribens Apostolus de diuitiis gratie pro malis bona retribuentis, et de fide que non ex nobis, sed ex Dei dono habetur, hec loquitur: Deus autem qui diues est in misericordia, propter nimiam suam caritatem qua dilexit nos, et cum essemus mortui peccatis, conuiuificauit nos  Christo, cuius gratia salui facti sumus, et conresuscitauit, et considere fecit in celestibus in Christo Iesu . Gratia enim estis saluati per fidem, et hoc non ex uobis. Dei enim donum est, non ex operibus, ne quis glorietur. Ipsius enim sumus figmentum, creati in Christo Iesu in operibus bonis, que preparauit Deus, ut in illis ambulemus. Proprium ergo hoc habet noua creatura per gratiam, ut qui figmentum Dei sunt, qui natiuitate celesti conduntur in Christo, non otio torpeant, nec desidia resoluantur, sed de uirtute in uirtutem proficiant , per uiam bonorum operum ambulando; hoc est enim fingi, hoc de uetere creatura nouam fieri, hoc de imagine terreni hominis ad imaginem  celestis hominis reformari: quod totum siue palam per cooperatores gratie, siue occulte per subministrationem spiritus, ille inchoat, ille auget et perficit, cuius edificatio, et cuius figmentum sumus .



CAPUT IX. Quod Deus sit auctor omnium uirtutum et omnis boni.

Abunde, quantum arbitror, his testimoniis  demonstratum est fidem qua iustificatur impius, nisi ex Dei munere non haberi, eamque nullis meritis precedentibus tribui, sed ad hoc donari, ut principium possit esse meritorum: ut cum ipsa data fuerit, non petita, ipsius iam petitionibus bona  cetera conferantur. Unde itaque quedam de plurimis assumenda sunt testimonia, que in diuersitate donorum ostendant gratie largitatem. Ex Deo utique esse, ut homo uiam Dei eligat, et ut surgat a lapsu, psalmus Dauidicus canit, dicens: A Domino gressus hominis dirigentur, et uiam eius uolet. Cum ceciderit, non collidetur: quia Dominus supponit manum suam . Item idem quod duce Deo ueniatur ad Deum: Emitte lucem tuam, et ueritatem tuam, ipsa me deduxerunt et adduxerunt in montem sanctum tuum, et in tabernacula tua . Item quod in Domino sit hominis fortitudo, et Dei uoluntas preueniat liberandum: Fortitudinem, inquit, meam ad te custodiam, quia Deus susceptor meus, Deus meus, uoluntas eius preueniet  me . In Prouerbiis quoque legimus de sapientia et intellectu: Quoniam Dominus dat sapientiam, et a facie eius scientia et intellectus . Item in eodem libro de dispensationibus sapientie Dei, sine qua nulle recte sunt actiones, ita dicitur: Meum consilium et mea tutela: mea prudentia, mea autem uirtus. Permereges regnant, et tyranni per me obtinent terram . Item alibi, quod nemo possit recte incedere nisi Domino dirigente: A Domino corriguntur gressus uiri, mortalis autem quomodo intelligit uias suas ? Item alibi: Omnis uir uidetur sibi iustus, dirigit autem corda Dominus . Et alibi: Preparatur uoluntas a Domino . Item ibidem de cogitatione atque consilio: Multe cogitationes in corde  uiri, consilium autem Domini obtinet . In libro uero Ecclesiaste dicitur quod et habere necessaria, et eis bene uti, donum sit Dei: Non est, inquit, bonum homini, nisi quod manducat et bibit, et ostendit anime sue bonum in labore suo . Et quidem hec uidi ego, quia a manu Dei est. Quoniam quis manducabit aut pascet absque illo? Item in eodem libro legitur quod corda et opera iustorum in manu sint Dei, et tantum in studiis suis proficiant, quantum ille donauerit. Quantumcumque laborauerit homo ut querat, non inueniet: et quodcumque dixerit sapiens ut sciat, non poterit inuenire, quia uniuersum hoc dedi in cor meum, et cor meum uniuersum hoc uidit, quia et iusti et sapientes, et operationes  eorum in manu Dei . In libro autem Sapientie de eodem gratie opere ita dicitur: Quoniam ipse et sapientie dux est, et sapientium emendator ; in manu enim illius et nos, et sermones nostri, et omnis sapientia, et operum scientie disciplina. De continentia quoque quod ex Dei habeatur munere, eadem Scriptura sic loquitur: Ut sciui quia aliter non possum esse continens, nisi Deus det: et hoc ipsum erat sapientie, scire cuius esset hoc donum . Cui sententie Pauli apostoli doctrina concordat in prima ad Corinthios hec scribentis: uolo autem omnes homines esse sicut meipsum: sed unusquisque proprium habet donum ex Deo: alius sic, alius uero sic . Dominus uero in Euangelio secundum Mattheum  hec de continentie dono insinuasse narratur: Dicentibus namque discipulis suis: Si ita est causa uiri cum uxore, non expedit nubere: dicit illis iehsu: Non omnes capiunt uerbum istud, sed quibus datum est a Patre meo . De timore Dei et sapientia in Ecclesiastico legitur: Corona sapientie timor Domini: utraque autem dona sunt Dei . Item de eodem: Timor Domini super omnia se superposuit, beatus cui donatum est habere timorem Domini . Esaias quoque de diuitiis spiritalibus, quarum auctor est Dominus, ita loquitur: In thesauris salus nostra aduenit: sapientia, et pietas, et disciplina a Domino, hi sunt thesauri iustitie . Item de altitudine diuitiarum sapientie et scientie Dei , cuius  bonitas nullius merito preuenitur, hec dicit: Qui mensus est manu aquam, et celum palmo, et uniuersam terram pugillo, qui statuit montes in libra, et rupes in statera. Quis cognouit sensum Domini, aut quis eius fuit consiliarius, qui instruat eum, aut quem consuluit, et instruxit eum, uel quis ostendit ei iudicium, aut uiam prudentie quis ostendit ei, uel quis prior dedit ei, et retribuetur illi ? Unde et in libro Iob secundum eumdem sensum leguntur Domini uerba, dicentis: Quis ante dedit mihi, ut retribuam illi? Omnia que sub celo sunt, mea sunt . Hieremias uero quod a Deo sit homini recta sapientia, sic profatur: Scio, Domine, quia non est in homine uia eius, nec uiri est ut dirigat iter suum . Item quod ad Deum conuersio  cordis ex Deo sit, per ipsum Dominus protestatur et dicit: Restituam illos in terram istam, et reedificabo, et non destruam, et plantabo eos, et non euellam, et dabo illis cor ut sciant me, quia ego sum Dominus, et erunt mihi in populum, et ego ero illis in Deum, quia conuertentur ad me ex toto corde suo . Item idem predicans quod ut Deus cognoscatur ex Deo sit: Et scient, inquit, quia ego Dominus Deus illorum: et dabo illis cor cognoscendi me, et aures audiendi . Quod autem omne uerbum bonum et omne opus sanctum subministratio sit Spiritus sancti, sine quo nichil recte agatur, in prima ad Corinthios Paulus apostolus docet, dicens: Ideo notum uobis facio,  quod nemo in spiritu Dei loquens dicit anathema Iesu. Et nemo potest dicere Dominum Iesum, nisi in Spiritu sancto. Diuisiones uero gratiarum sunt, idem autem Spiritus: et diuisiones ministrationum sunt, idem autem Dominus: et diuisiones operationum sunt, idem uero Deus, qui operatur omnia in omnibus. Unicuique autem datur manifestatio Spiritus ad utilitatem. Alii quidem per Spiritum datur sermo sapientie, alii autem sermo scientie secundum eumdem Spiritum, alteri fides in eodem Spiritu, alii gratia sanitatum in uno Spiritu, alii prophetatio, alii discretio spirituum, alii genera linguarum, alii interpretatio sermonum. Hec autem omnia operatur unus atque idem Spiritus, diuidens singulis prout uult . Tantum uero unumquemque  habere gratie, quantum Dominus donauerit, idem Apostolus ad Ephesios ait : Unum corpus, et unus spiritus, sicut uocati estis in una spe uocationis uestre: unus Dominus, una fides, unum baptisma, unus Deus et Pater omnium, qui super omnes est, et super omnia, et in omnibus nobis. Unicuique autem nostrum data est gratia secundum mensuram donationis Christi, propter quod dicit: Ascendens in altum captiuam duxit captiuitatem; dedit dona hominibus . Item idem in secunda ad Corinthios dicit, quod ne ad cogitandum quidem quod spiritale est, idonei simus, nisi per gratiam Dei: Fiduciam autem talem habemus per Christum ad Deum, non quod sufficientes simus aliquid cogitare a nobis quasi ex nobismetipsis, sed  sufficientia nobis ex Deo est, qui et idoneos fecit nos ministros noui Testamenti, non littera, sed spiritu. Littera enim occidit, spiritus autem uiuificat . Et iterum in eadem Epistola, docens bonorum operum effectum et sufficientiam a Dei gratia ministrari: Potens est autem, inquit , Deus omnem gratiam abundare facere in uobis, ut in omnibus per omnia sufficientiam habentes, abundetis in omne opus bonum, sicut scriptum est: Dispersit, dedit pauperibus, iustitia eius manet in eternum . Qui autem ministrat semen seminanti, et panem ad manducandum prestabit, et augebit incrementa frugum iustitie uestre, ut in omnibus locupletati abundetis in omnem simplicitatem. Ad Ephesios uero scribens Apostolus docet  quod omnia bona quibus placetur Deo, dona sint Dei, et quod ab ipso peti oporteat, ut ea non habentibus tribuat: Huius rei, inquit, gratia flecto genua mea ad Patrem Domini nostri Iesu Christi, ex quo omnis paternitas in celo et in terra nominatur, ut det uobis secundum diuitias glorie sue uirtutem corroborari per spiritum eius in interiori homine, habitare Christum per fidem in cordibus uestris, in caritate radicati et firmati, ut possitis comprehendere cum omnibus sanctis, que sit latitudo et longitudo, sublimitas et profundum, supereminentem scientie caritatem Christi, ut impleamini in omnem plenitudinem Dei. Ei autem qui potens est omnia facere superabundantius quam petimus aut intelligimus,  secundum uirtutem que operatur in nobis: ipsi gloria in Ecclesia, et in Christo Iesu, in omnia secula seculorum, amen . Omnis autem boni Deum esse auctorem, cuius dona nec incerta sint nec mutabilia, sed ex eterna uoluntate uenientia, Iacobus apostolus ita loquitur: Nolite errare, fratres mei dilecti. Omne datum optimum, et omne donum perfectum desursum est, descendens a Patre luminum, apud quem non est transmutatio, nec uicissitudinis obumbratio . uoluntarie enim genuit nos uerbo ueritatis, ut simus initium aliquod creature eius. Cui et Zacarias propheta concinit, dicens: Saluabit Dominus in die illo sicut oues populum suum, quoniam lapides sancti uoluuntur super terram ipsius: quia si quid bonum, ipsius est: et si  quid optimum, ab ipso est . In Euangelio uero secundum Mattheum, quod scientie et intellectus dona sint Dei, que quibus uoluerit largiatur, ita dicitur: Tunc accedentes discipuli eius dixerunt: Quare in parabolis loqueris ad eos? At ipse respondens ait illis: Quia uobis datum est nosse mysteria regni celorum, illis autem non est datum . Ioannes quoque Euangelista pronuntiat neminem aliquid boni habere, nisi quod desursum acceperit, dicens: Non potest homo accipere quidquam, nisi fuerit ei datum de celo . In eiusdem uero Euangelio doctrina est ipsius ueritatis, quod nemo ueniat ad Filium, nisi attractus a Patre: quia uenturum Deus et intelligentem et obedientem facit. Nemo, inquit, potest uenire ad me, nisi Pater qui misit me,  attraxerit eum: et ego resuscitabo eum in nouissimo die. Scriptum est enim in Prophetis: Et erunt omnes dociles Dei . Omnis qui audiuit a Patre, et didicit, uenit ad me . Et infra: Propter hoc dixi uobis, quia nemo potest uenire ad me, nisi datum fuerit ei a Patre meo . In fide autem et in operibus bonis proficere ac perseuerare usque in finem, muneris atque auxilii esse diuini, sanctarum Scripturarum confirmat auctoritas. Etenim scribens Paulus apostolus Philippensibus ait: Confidens hoc ipsum, quia qui cepit in uobis opus bonum, perficiet usque in diem Christi Iesu . Huius autem testimonii uirtutem quidam uolens ad sui sensus prauitatem conuertere, ita quod  dictum est: Qui cepit in uobis, uolebat intelligi, quasi dictum esset: Qui cepit ex uobis: ut et initium et consummatio operis non ad Deum, sed ad hominem referretur, qui et incipere et perficere uoluisset. Sed hanc insanissimam superbiam in eadem Epistola excellentissimus gratie predicator elidit, dicens: In nullo terreamini ab aduersariis, que est illis causa perditionis, uobis autem salutis, et hoc a Deo: quia uobis donatum est pro Christo, non solum ut in cum credatis, sed etiam ut pro illo patiamini . Et iterum: Cum metu, inquit, et tremore uestram salutem operamini. Deus est enim qui operatur in uobis et uelle et perficere pro bona uoluntate . Item in prima ad Thessalonicenses docet ex Deo esse principium et profectum,  consummationemque uirtutum, dicens: Ipse autem Deus, et Pater noster, et Dominus iehsu dirigat uiam nostram ad uos: uos autem Dominus multiplicet, et abundare faciat caritatem in inuicem et in omnes, quemadmodum et nos in uos, ad confirmanda corda uestra sine querela in sanctitate ante Deum et Patrem nostrum in aduentu Domini nostri Iesu Christi, cum omnibus sanctis eius . Ad Corinthios quoque scribens, et omnium uirtutum proficientem perseuerantiam Dei donum esse commendans: Gratias, inquit, ago Deo meo semper pro uobis in gratia Dei que data est uobis in Christo Iesu, quia in omnibus diuites facti estis in illo, in omni uerbo et sapientia; sicut testimonium Christi confirmatum est in uobis, ita ut nichil uobis desit in  ulla gratia, exspectantibus reuelationem Domini Iesu Christi; qui et confirmabit uos usque ad finem sine crimine, in diem aduentus Domini nostri Iesu Christi. Item ad Romanos de caritate Christi, qua eos quos diligit, inseparabiles facit, id est, usque in finem perseuerantes:  Quis nos, inquit, separabit a caritate Christi? Tribulatio, an angustia, an persecutio, an fames, an nuditas, an periculum, an gladius? sicut scriptum est: Quia propter te mortificamur tota die, estimati sumus sicut oues occisionis . Sed in his omnibus superamus per eum qui dilexit nos . Item ad Corinthios de uictoria quam perficit Christus: Stimulus, inquit, mortis peccatum est: uirtus uero peccati,  lex. Deo autem gratias, qui dedit nobis uictoriam per Iesum Christum Dominum nostrum . Item ad Thessalonicenses de perseuerantia quam Deus tribuit: Ipse autem, ait, Deus pacis sanctificet uos per omnia, ut integer spiritus uester, et anima et corpus sine querela in aduentum Domini nostri Iesu Christi seruetur. Fidelis est qui uocauit uos, qui etiam faciet . Item ad Thessalonicenses, quod omnia bona nostra siue in operando, siue in loquendo, et in eis perseuerantia, dona sint Dei, ita predicat dicens: Ipse autem Dominus noster iehsu Christus, et Deus pater noster, qui dilexit nos, et dedit consolationem eternam, et spem bonam in gratia, exhortetur corda uestra, et confirmet in omni opere et sermone bono. De cetero, fratres,  orate pro nobis, ut sermo Domini currat, et clarificetur, sicut et apud uos, et ut liberemur ab importunis hominibus et malis. Non enim omnium est fides. Fidelis autem Deus est, qui et confirmabit nos, et custodiet a malo . Petrus quoque apostolus unde esse uirtutem perseuerantie doceat, audiamus: Deus autem, inquit, omnis gratie, qui uocauit nos in eternam suam gloriam in Christo Iesu, modicum passos, ipse perficiet, confirmabit, solidabitque, cui est uirtus et potestas in secula seculorum . Ioannes uero apostolus quod uictoria sanctorum opus Dei sit habitantis in sanctis, ita loquitur: uos ex Deo estis, filioli, et uicistis mundum: quoniam maior est qui in uobis est, quam qui  in mundo . Item idem: Omne quod natum est ex Deo, uincit mundum, et hec est uictoria que uincit mundum, fides nostra . In Euangelio autem secundum Lucam, Deum dare ut in fide perseueretur, ita promitur: Dixit autem iehsu Petro: Simon, Simon, ecce Satanas postulauit, ut uos cribraret sicut triticum. Ego autem rogaui pro te, Petre, ne deficiat fides tua: et tu conuersus, confirma fratres tuos, et roga ne intretis in tentationem . In Euangelio quoque Ioannis, de ouibus Christi que de manu ipsius a nullo rapiuntur, hec legimus dicere ueritatem: Sed uos non creditis, quia non estis de ouibus meis. Oues mee uocem meam audiunt, et ego noui illas, et sequuntur me, et uitam eternam do illis, et non peribunt in eternum,  nec quisquam rapiet eas de manu mea . Item in eodem Euangelio, de iis quos Pater dat Filio, qui et omnes ueniunt ad Filium, et quorum nullus perit, hec ipsius Domini ore dicuntur: Omne quod dat mihi Pater, uenit ad me; et eum qui uenit ad me, non eiiciam foras: quia descendi de celo, non ut faciam uoluntatem meam, sed uoluntatem eius qui misit me Patris: ut omne quod dedit mihi, non perdam ex eo quidquam, sed resuscitem illud in nouissimo die . Multa sunt alia in canonicarum serie Scripturarum, que uitande prolixitatis studio preterimus: quoniam que assumpsimus, nec pauca sunt, nec obscura, nec leuia: quibus plenissime declaratur, omnia que ad promerendam uitam eternam pertinent, sine gratia Dei nec inchoari,  nec augeri posse, nec perfici: et contra omnem electionem de libero arbitrio gloriantem, illam inuictissime reniti sententiam dicentis Apostoli: Quis  enim te discernit? Quid autem habes quod non accepisti? Si autem accepisti, quid gloriaris quasi non acceperis ? Igitur profunditas illius questionis quam secundum admirationem Apostoli impenetrabilem confitemur, per liberi arbitrii uelle et nolle non soluitur: quia licet insit homini bonum nolle, tamen nisi donatum non habet bonum uelle, et illud contraxit natura per culpam, hoc recipit natura per gratiam. Sed quid illud sit, quod hec eadem natura in omnibus hominibus ante reconciliationem rea, in omnibus misera, non in omnibus iustificatur: et a pereuntibus quadam sui parte discernitur ab eo qui uenit querere et saluare quod perierat , humano sensu prorsus non potest indagari. Quantumlibet enim impiorum malignitas accusetur  resistens gratie Dei, numquid probabuntur eam, quibus est collata, meruisse: aut illa uirtus gratie que sibi quos uoluit subdidit, conuertere eos qui inconuertibiles permansere, non potuit? Tales fuerunt qui sunt attracti, quales ii qui in sua duritia sunt relicti. Sed illis tribuit gratia stupenda quod uoluit, istis retribuit ueritas iusta quod debuit: ut iudicium Dei magis inscrutabile sit in electione gratie, quam in retributione iustitie. uerumtamen ne illa pars fidei qua pie credimus Deum uelle ut omnes homines ueritatis agnitione saluentur , per hoc quod de effectibus gratie euidenter ostenditur, infirmata uideatur, annitendum est auxiliante Christo ut nobis stabilitas huius definitionis appareat. Sed quia necessarie inquisitionis negotium non leuem  operam sibi poscit impendi, secuturam disputationem ab exordio alterius uoluminis inchemus.



LIBER SECUNDUS.



CAPUT PRIMUM.


Quod tria sint quibus in questione superius disputata inhereri debeat: quodque Deus iustus sit ordinator, et quemadmodum secundum ea que predicatoribus a Domino iussa sunt, nullarum nationum facta sit discretio, nemoque sit exceptus, sed ad omnes homines  missum sit Euangelium, et gratia salutaris Dei omnibus hominibus apparuerit, et de mysterio eius quod dictum fuit apostolis: In uiam gentium ne abieritis; ac de occultis Dei iudiciis in hominum uocatione.

Remotis abdicatisque omnibus concertationibus quas intemperantium disputationum gignit animositas, tria esse perspicuum est, quibus in hac questione, de qua secundum uolumen incipimus, debeat inhereri: unum, quod profitendum est, Deum uelle omnes homines saluos fieri, et in agnitionem ueritatis uenire ; alterum, quod dubitandum non est, ad ipsam cognitionem ueritatis, et perceptionem salutis, non suis quemquam meritis, sed ope atque opere diuine gratie peruenire; tertium, quod confitendum est, altitudinem iudiciorum Dei, humane  intelligentie penetrabilem esse non posse: et cur non omnes saluet, qui omnes uult saluos fieri, non oportere disquiri: quoniam si quod cognosci non potest, non queratur inter primam ac secundam definitionem, non remanebit causa certaminis, sed secura ac tranquilla fide utrumque predicabitur, utrumque  credetur. Deus quippe, apud quem non est iniquitas, et cuius uniuerse uie misericordia et ueritas , omnium hominum bonus conditor, iustus est ordinator, neminem indebite damnans, neminem debite liberans: nostra plectens cum punit noxios, sua tribuens cum facit iustos: ut obstruatur os loquentium iniqua , et iustificetur Deus in sermonibus suis, et uincat cum iudicatur . Nec damnati iusta querimonia, nec iustificati uerax est arrogantia: si uel ille dicat non meruisse se penam, uel iste asserat meruisse se gratiam. Sicut autem ea que ad manifestationem gratie ex diuinis proferuntur eloquiis, nulla possunt ratione, disserendi arte uiolari, ut perspicue consonantesque in tanta numerositate sententie ad aliquod  praue interpretationis trahantur incertum: ita etiam quod de saluatione omnium hominum in eodem Scripturarum corpore reperitur, nulla contraria argumentatione temerandum est, ut quanto hoc ipsum difficiliore intellectu capitur, tanto fide laudabiliore credatur. Magna enim fortitudo est consensionis, cui ad sequendam ueritatem auctoritas sufficit etiam latente ratione. Proinde uigilanter consideremus, predicatoribus Euangelii quid a Domino iubeatur. Secundum Mattheum quippe sic ait: Data est mihi potestas omnis in celo et in terra. Euntes ergo docete omnes gentes, baptizantes eos in nomine Patris, et Filii, et Spiritus Sancti, docentes eos seruare omnia quecumque mandaui uobis: et ecce uobiscum sum omnibus diebus usque ad consummationem seculi  . Secundum Marcum uero eisdem apostolis ita dicitur: Ite in orbem uniuersum, predicate Euangelium uniuerse creature: et qui crediderit, et baptizatus fuerit, ipse saluus fiet: qui uero non crediderit, damnabitur . Numquid hac preceptione ullarum nationum ullorumue hominum facta discretio est? Neminem merito excepit, neminem separauit genere, neminem conditione distinxit. Ad omnes prorsus homines missum est Euangelium crucis Christi: et ne predicantium ministeria humano tantum uiderentur opere peragenda: Ecce ego, inquit, uobiscum sum omnibus diebus usque ad consummationem seculi . Id est, cum sicut oues introieritis in medium luporum , nolite de uestra infirmitate trepidare, sed de mea  potestate confidite, qui uos usque ad consummationem seculi in hoc opere non derelinquam: non ad hoc ut nichil patiamini, sed quod multo maius est, prestiturus ut nulla seuientium crudelitate superemini. In mea enim potestate predicabitis, et per me fiet, ut inter contradicentes, inter furentes, Abrahe filii de lapidibus suscitentur . Ego insinuabo quod docui, ego faciam quod promisi. Tradent enim uos in consiliis, in synagogis suis flagellabunt uos, et ante reges et presides stabitis propter me, in testimonium illis et gentibus. Cum autem tradent uos, nolite cogitare quomodo aut quid loquamini. Non enim uos estis qui loquimini, sed Spiritus Patris uestri qui loquitur in uobis. Tradet enim frater fratrem in mortem, et pater filium, et insurgent filii in  parentes, et morte eos afficient. Et eritis odio omnibus hominibus propter nomen meum. Qui autem perseuerauerit usque in finem, hic saluus erit . Apparuit ergo, ut Apostolus ait, gratia salutaris Dei omnibus hominibus , et tamen ministri gratie odio erant omnibus hominibus; et cum alii essent qui oderant, alii qui odiis persequentium premebantur: neutra tamen pars nuncupatione omnium hominum priuabatur: habente quidem salutis sue damnum rebellium portione, sed obtinente plenitudinis censum fidelium dignitate. Dicit enim Ioannes apostolus: sed et si quis peccauerit, aduocatum habemus apud Patrem Iesum Christum iustum, et ipse est propitiatio pro peccatis nostris; non pro nostris  autem tantum, sed etiam pro totius mundi . Magni autem et inenarrabilis sacramenti mysterium est, quod predicatoribus, quibus dictum est: Ite in orbem uniuersum, et predicate Euangelium uniuerse creature : iisdem prius dictum fuerat: In uiam gentium ne abieritis, et in ciuitates Samaritanorum ne introieritis; sed potius ite ad oues que perierunt domus Isrel . Quamuis enim ad omnium hominum uocationem Euangelium dirigeretur, omnesque Dominus saluos fieri, et in agnitionem ueritatis uellet uenire , non tamen sibi dispensationum suarum abstulerat potestatem, ut aliter quam occulto iustoque iudicio statuerat, consilii sui ordo decurreret. Unde locum non habent contumacium murmura querelarum, quia quod Deus fieri  uoluit, constat non aliter fieri debuisse quam uoluit. Posteriore uero tempore cum iam Dominus iehsu in Dei Patris gloria consederet, et predicatores uerbi suscepto negotio deseruirent, uolentes apostoli euangelizare uerbum in Asia, uetiti sunt ab Spiritu sancto; et disponentes ire in Bithyniam, prohibiti sunt ab spiritu Iesu : non utique negata illis populis gratia, sed quantum apparuit retardata. Nam postea etiam apud ipsos fides christiana conualuit. Que autem fuerit differende uocationis causa, non claret; et tamen rei geste docemur exemplo, quod inter generalia uel promissa, uel opera, uel precepta, quedam Deus a communibus excepta causis occultiore nouit ordinare ratione, credo ut interpositis quibusdam obumbrationibus ea que secretius  micant, mirabilius innotescant, ne negligentior fiat acies de facilitate cernendi, et quodammodo dormitet assuetis, si non excitetur insolitis. Has autem incognoscibiles illuminationum dilationes, inter quas utique multi in infidelitate deficiunt, non solum in populis remotioribus impiorum, sed etiam in ciuitatibus fidelium per plurimas domos ac familias nouimus fieri, dum christiane fidei etiam qui christiani futuri sunt aduersantur. Multi enim quod oderunt, amabunt: quod non recipiunt, predicabunt. Et quis inter hec querulis aut curiosis notum faciet, cur adhuc sol iustitie quibusdam gentibus non oriatur, et a tenebrosis cordibus etiam nunc radios suos ueritas reuelanda contineat? Cur corrigendi tamdiu sinantur errare, et quod senibus in fine prestandum est, per  tam longam non tribuatur etatem? Cur filiis iam in Christum credentibus nec dum credant parentes: Et rursum a religiosis parentibus, soboles praua discordet? Cum tamen Deo, qui initiorum fidei incrementique largitor est, secundum ipsius preceptum quotidie pro omnibus supplicetur: ut et si exaudit, nota sit gratia miserationis: et si non exaudit, intelligatur iudicium ueritatis. Sed ne in preteritis quidem seculis hec eadem gratia, que post Domini nostri Iesu Christi resurrectionem ubique diffusa est , et de qua scriptum est: Illuxerunt coruscationes tue orbi terre , defuit mundo. Quamuis enim speciali cura atque indulgentia Dei populum Isreliticum constet electum, omnesque alie nationes  suas uias ingredi, hoc est, secundum propriam permisse sint uiuere uoluntatem, non ita se tamen eterna Creatoris bonitas ab illis hominibus auertit, ut eos ad cognoscendum se atque metuendum nullis significationibus admoneret. Celum quippe ac terra et mare, omnisque creatura que uideri atque intelligi potest, ad hanc precipue disposita est humani generis utilitatem, ut natura rationalis de contemplatione tot specierum, de experimentis tot bonorum, de perceptione tot munerum, ad cultum et dilectionem sui imbueretur auctoris, implente omnia Spiritu Dei, in quo uiuimus, mouemur, et sumus : quoniam etsi longe est a peccatoribus salus , presentia tamen salutis ipsius ac uirtute nichil uacuum est. Igitur sicut dicit Propheta: Misericordia  Domini plena est terra : que nullis umquam seculis, nullis generationibus defuit, eamque prouidentiam qua uniuersitatem rerum administrat et continet, regendis alendisque naturis semper impendit, dispositum habens ex incommutabilis eternitate consilii, quibus quidque temporibus distribueret, et multiformis gratie sue inscrutabiles inuestigabilesque mensuras, per que dona ac sacramenta uariaret. Sicut enim ista gratie largitas que in omnes gentes nouissime effluxit, non euacuat eam que super unum Isrel sub lege rorauit, nec presentes diuitie fidem preterite abrogant parcitati: ita nec de illa cura Dei, que patriarcharum filiis proprie presidebat, coniiciendum est gubernacula diuine misericordie ceteris hominibus fuisse subtracta, qui  quidem in comparatione electorum uidentur abiecti, sed numquam sunt manifestis occultisque beneficiis abdicati. Legimus enim in Actibus apostolorum Paulum et Barnabam apostolos Lycaoniis dicere: uiri, quid hec facitis? Et nos mortales sumus, similes uobis homines, annuntiantes uobis ab his uanis conuerti ad Deum uiuum, qui fecit celum et terram, et mare, et omnia que in eis sunt: qui in preteritis generationibus dimisit omnes gentes ingredi uias suas. Et quidem non sine testimonio semetipsum reliquit, benefaciens de celo, dans pluuias et tempora fructifera, implens cibo et letitia corda uestra . Quod est autem hoc testimonium quod semper Domino deseruiuit, et numquam de eius bonitate ac potestate conticuit, nisi ipsa totius mundi  inenarrabilis pulchritudo, et inenarrabilium beneficiorum eius diues et ordinata largitio, per que humanis cordibus quedam eterne legis tabule prebebantur, ut in paginis elementorum, ac uoluminibus temporum, communis et publica diuine institutionis doctrina legeretur? Celum ergo, cunctaque celestia, mare et terra, omniaque que in eis sunt, consono speciei sue ordinationisque concentu protestabantur gloriam Dei, et predicatione perpetua maiestatem sui loquebantur auctoris. Et tamen maximus numerus hominum qui uias uoluntatis sue ambulare permissus est, non intellexit, nec secutus hanc legem est, et odor uite qui spirabat ad uitam, factus est ei odor mortis ad mortem: ut etiam in illis uisibilibus  testimoniis disceretur quod littera occideret, spiritus autem uiuificaret. .



CAPUT II. Quod ad ipsam cognitionem ueritatis et perceptionem salutis non quisquam suis meritis, sed ope et opera diuine gratie perueniat.

Quod ergo in Isrel per constitutionem legis et prophetica eloquia gerebatur, hoc in uniuersis nationibus, totius creature testimonia et bonitatis Dei miracula semper egerunt. Sed cum in illo populo, cui utraque eruditio prefuit, nemo nisi gratia iustificatus sit per spiritum fidei; quis ambigat eos qui de quibuscumque nationibus quibuslibet temporibus Deo placere potuerunt, spiritu gratie Dei fuisse discretos? Que etsi parcior antea atque occultior fuit,  nullis tamen seculis se negauit, uirtute una, quantitate diuersa, consilio incommutabili, opere multiformi. Nam et in iis diebus quibus totum mundum ineffabilium donorum flumina rigant, non idem modus omnibus, nec eadem mensura confertur. Quamuis enim per ministros uerbi et gratie Dei eadem cunctis ueritas predicetur, eadem cohortatio adhibeatur; Dei tamen agricultura est, Dei edificatio, cuius uirtus inuisibiliter agit, ut incremento proficiat quod edificatur aut colitur: sicut attestatur Paulus apostolus, dicens: Quid igitur est Apollo? quid uero Paulus? Ministri eius cui credidistis, unicuique sicut Dominus dedit. Ego plantaui, Apollo rigauit, sed Deus incrementum dedit. Itaque neque qui plantat, est aliquid, neque qui rigat, sed qui incrementum dat, Deus. Qui plantat autem,  et qui rigat, unum sunt. Unusquisque autem propriam mercedem accipiet secundum suum laborem . Dei enim sumus adiutores, Dei agricultura estis. Dei edificatio estis. Agriculture ergo huius atque edificationis in tantum quisque adiutor et operarius ac minister est, in quantum unicuique Dominus dederit. Et ii qui ministrorum labore excoluntur, ad eum proficiunt modum ad quem illos incrementi auctor euexerit. In agro enim Domini non uniformis nec una plantatio est. Et quamuis in unum decorem totius templi structura conueniat, non idem tamen locus est, nec idem usus omnium lapidum: sicut et in uno corpore non omnia membra eumdem actum habent , dicente Apostolo: Nunc autem posuit Deus membra, et unumquodque eorum sicut  uoluit . Hec uero membra unde apta, unde utilia, unde sint pulchra, idem doctor exponit, dicens: Ideo notum uobis facio quod nemo in spiritu Dei loquens dicit anathema Iesu: et nemo potest dicere Dominum Iesum, nisi in Spiritu sancto. Diuisiones uero gratiarum sunt, idem autem Spiritus: et diuisiones ministrationum sunt, idem autem Dominus: et diuisiones operationum sunt, idem uero Deus qui operatur omnia in omnibus. Unicuique autem datur manifestatio Spiritus ad utilitatem. Alii quidem per Spiritum datur sermo sapientie, alii sermo scientie secundum eumdem Spiritum, alteri fides in eodem Spiritu, alii operatio uirtutum, alii prophetatio, alii discretio spirituum, alii genera linguarum,  alii interpretatio sermonum: hec autem omnia operatur unus atque idem Spiritus, diuidens singulis prout uult . Hec magistro gentium tanta luce, tanta euidentia predicante, qua ratione, qua causa dubitandum est, an omnium nobis uirtutum germen ex Deo sit? uel quis nisi insipientissimus de differentia diuinorum munerum conqueratur, aut imparibus ascribendum meritis arbitretur, quod non equaliter de superna liberalitate confertur? Si enim hec distributio secundum precedentium operum merita proueniret, non ipsorum donorum catalogum tali conclusione Apostolus terminaret, ut diceret: Hec autem omnia operatur unus atque idem Spiritus diuidens singulis prout uult . Ubi utique si meritorum causas uoluisset intelligi, diceret: Diuidens  singulis prout merentur: sicut plantatoribus aut rigatoribus premium deuotionis spopondit, dicens: Unusquisque autem propriam mercedem accipiet secundum suum laborem . Datur ergo unicuique sine merito unde tendat ad meritum, et datur ante ullum laborem, unde quisque mercedem accipiat secundum laborem. Quod ita esse etiam Euangelice ueritatis testimonio agnoscitur, ubi per comparationem dicitur, quod homo peregre proficiscens uocauit seruos, et tradidit illis substantiam suam: et uni dedit quinque talenta, alii autem duo, alii uero unum , unicuique secundum propriam uirtutem, id est, secundum propriam et naturalem possibilitatem, non autem secundum proprium meritum: quia aliud est posse operari, aliud  operari: et aliud est posse habere caritatem, aliud habere caritatem: et aliud est capacem esse continentie, iustitie, sapientie, aliud uero esse continentem, iustum, atque sapientem. Non itaque omnis reparabilis reparatur, nec omnis sanabilis sanatus est; quia reparabilem et sanabilem esse, de natura est: reparatum autem et sanatum esse, de gratia est. Denique isti quibus secundum modulum capacitatis sue, quem in eis distributor substantie preuidebat, dispar creditus est numerus talentorum, non meriti remunerationem, sed operis accepere materiam. In qua duorum seruorum uigilantissima industria non solum gloriosis laudibus honestatur, sed etiam in eterna Domini sui gaudia intrare precipitur. Tertii uero pigrum otium, et desidiosa nequitia  sic punitur, ut et uituperationis dedecoretur opprobrio, et portione quam acceperat, exuatur. Dignus enim erat perdere inutilem fidem, qui non exercuerat caritatem. Unde et in subsequenti sermone, quo apertissime declaratur futuri forma iudicii, sedente Filio hominis in sede maiestatis sue, ante facta congregatione omnium gentium, alii dicuntur ad dexteram, alii ad sinistram constituendi : laudatis dextris de operibus caritatis, nichil aliud sinistris obiicitur, quam misericordie beneuolentieque neglectus. Acceperant ergo etiam isti fidem, sed non sectati fuerant dilectionem: nec de non seruato, sed de non aucto munere damnabuntur. Quamuis enim omnia bona, dona sint Dei; a Deo  tamen quedam etiam non petita tribuuntur, ut per ipsa que accepta sunt, ea que nondum sunt donata, querantur. Semen quippe quod iacitur in terram, non ob hoc seritur, ut ipsum solum maneat, sed ut fructum afferendo multiplex atque numerosum sit. Cui quidem profectus ab illo est qui dat incrementum : sed terra uiuens, et de gratie iam imbre fecunda, habet quod ab ipsa exspectetur ad id quod accepit, augendum.



CAPUT III. De consideratione differentiarum quibus diuine gratie opera et dona uariata sunt.

His recte  quantum Dominus tribuit pertractatis, ad id unde digressa est disputatio, reuertamur: ad considerationem scilicet differentiarum  quibus diuine gratie opera ac dona uariata sunt. Altitudo quippe diuitiarum sapientie et scientie Dei cuius inscrutabilia sunt iudicia, et inuestigabiles uie , sic semper misericordiam suam et iudicium temperauit, ut secretissima eterni consilii uoluntate noluerit in omnibus super omnes generationes aut super omnes homines, equales donorum suorum esse mensuras. Siquidem aliter eos iuuerit: quos ad cognoscendum se, celi et terre testimoniis conueniebat: aliter illos quibus non solum elementorum famulatu, sed etiam doctrina legis prophetarum oraculis, miraculorum signis, et angelorum cooperationibus consulebat. Et multo magis aliter misericordiam suam uniuersis hominibus declarauerit, quando Filius Dei factus est filius  hominis, ut inueniretur ab eis qui eum non querebant, et appareret iis qui illum non interrogabant, et non in uno tantum populo Isrelitice stirpis excelleret, sed in omni gente que est sub celo, multiplicatum Abrahe semen oriretur, in quam heredum successionem non filii carnis, sed filii promissionis intrarent . Et quanta in preteritis seculis super ceteras nationes, tanta nunc esset in gente Iudea parcitas gratie: cum tamen introducta plenitudine gentium , etiam ipsorum ariditati earumdem rigationum inundatio spondeatur. Que itaque cause sint harum sub eadem gratia dissimilitudinum, queue rationes, sanctis Scripturis non loquentibus, quis loquetur? Et cum in eis scientia Pauli apostoli a disputatione transeat  ad stuporem: cuius erit tanta presumptio, qui hec disserendo, existimet aperienda potius quam silentio miranda? Patienter igitur et equanimiter ignoretur tam remotum ab humana cognitione secretum: nec tamen quia nequeunt clausa penetrari, ideo etiam reseratorum est pretereundus introitus. Manifestauerunt enim diuinorum eloquiorum multe auctoritates, et continua omnium seculorum experimenta docuerunt, iustam Dei misericordiam, misericordemque iustitiam nec alendis umquam corporibus hominum, nec docendis iuuandisque eorum mentibus defuisse. Semper etenim pluit super bonos et malos, semper solem suum oriri fecit super iustos et iniustos , semper uitales auras  prebuit, semper diei et noctis uicissitudines ministrauit: ubertatem agris, multiplicationem seminibus, fecunditatem generandis hominibus semper impendit. Et si quando aliquid horum minuit, benignis correptionibus auersionem desidiamque male utentium castigauit, ut miserationes eius quererent in aduersis, cuius iustitiam non timuerant in secundis. Denique si ad ipsa mundi exordia recurramus, inueniemus omnium sanctorum qui diluuium precesserunt, Dei Spiritum fuisse rectorem, propter quod et filii Dei nominati sunt : quoniam sicut ait Apostolus: Quicumque spiritu Dei aguntur, hi filii sunt Dei . Et cum iidem neglecta obseruantia patrum, illicitis se reproborum connubiis miscuissent, atque ob nefariam societatem digni  exterminio iudicarentur, Dominus ait: Non permanebit Spiritus meus in hominibus istis, quoniam caro sunt . Unde apparet quod iste populus, cuius generationes discreto ordine cum annorum numero digeruntur, spiritalis antea fuit, ea utique uoluntate cui Spiritus sanctus presidebat, sic impendens moderaminis sui regimen, ut declinandi ad uitia non adimeret potestatem, qua potestate hic populus si non uteretur, non relinqueret Deum, nec relinqueretur a Deo, essetque ille de quo dictum est: Felix qui potuit transgredi, et non est transgressus. Quamdiu ergo apud Deum mansit, ea uoluntate mansit, quam Deus inspirauit et rexit. Preparatur enim  uoluntas a Domino. Sed huius preparationis non unus semper prouectus, nec una mensura  est: quoniam multis modis et innumerabilibus differentiis gratie opera et dona uariantur, inque ipsis singulis generibus munerum dissimiles sunt gradus, et impares quantitates. Sicut enim in germinibus herbarum atque lignorum que terra producit, non una species, nec unum in omnibus genus est, sed singula queque in sui seminis forma, et in sue stirpis qualitate gignuntur: plenum autem decorem non statim ut eduntur accipiunt, sed certis et ordinatis prouehuntur augmentis, donec ad perfectam sui habitus quantitatem per succedentia sibi incrementa perueniant: ita et semina carismatum, planteque uirtutum non in omni agro cordis humani totum hoc pariter quod sunt futura nascuntur, nec facile reperitur in exordio maturitas, et in inchoatione  perfectio. Exserit quidem frequenter potens et misericors Deus mirabiles istos sue operationis effectus, et quibusdam mentibus non exspectata profectuum mora, totum simul quidquid collaturus est, inuehit. In Abrahe lumbis Leui sanctificatur, et simul cum eo domus Aaron et sacerdotalis ordo benedicitur . In Isaac de repromissione concepto, et contra spem sterilium senum nato, omnium gentium uocatio, et tota Christi forma preconditur . Iacob nullo merito suffragante dilectus priusquam nascatur eligitur . Hieremie dicitur: Priusquam te formarem in utero, noui te: et priusquam exires de uulua, sanctificaui te . Ioannes intra Elisabeth matris  uiscera Spiritu sancto repletus exsultat ; et ut nullus inter natos mulierum maior sit, prius sentit initia gratie, quam nature . Sed cum et alia similium documentorum exempla non desint, que breuitatis studio preterimus: multo tamen crebrior, multoque numerosior pars illa hominum est, cui particulatim quidquid superna largitas donat, accrescit, ut conferendorum munerum cause de iis que sunt collata, pariantur. Quidam accepta fide diffidentia non carent, quam utique inesse sibi nouerat qui dicebat: Credo, Domine, adiuua incredulitatem meam . Quam nec illi abesse penitus a suis animis sentiebant qui dixerunt: Domine, auge nobis fidem . Quidam quod credunt, non intelligunt, et multi diu in sue simplicitatis modulo  detinentur. Multi uero cito intellectus lumen accipiunt. Ipsa autem intelligentia non in omnibus eumdem habet uigorem, aut similem facultatem. Et plurimi cum et fide et intellectu uideantur ornati, laborant tamen indigentia caritatis: et iis que fide et intellectu uident, nequeunt inherere: quoniam perseuerari in eo non potest, quod non toto corde diligitur. Donum quoque ipsius caritatis non semper eiusmodi est, ut quidquid ad plenitudinem pertinet, simul a percipiente sumatur. Est enim amor qui potest alio amore superari. Et sepe dilectio Dei ex mundi dilectione marcescit, nisi ad eum feruorem Spiritu sancto inflammante profecerit, qui nullo exstingui frigore, nullo possit tepore languere. Cum itaque in hoc inenarrabili dono Deo  omnium summa donorum, et quedam sit cunctarum uita uirtutum: ad hoc cetera conferuntur, ut habeat anime fidelis intentio, per que ad perfectam caritatem possit eniti. Que quoniam non solum ex Deo, sed etiam Deus est, stabiles et perseuerantes atque insuperabiles facit quos flumine sue uoluptatis impleuerit. Qui autem istarum aquarum dulcedinem nesciunt, adhuc de mundi huius torrentibus bibunt; aut etiam si aliquid primoribus labris de uite fonte gustauerunt, inebriari tamen aureo Babylonis calice delectantur : suo prorsus decipiuntur arbitrio, sua uoluntate labuntur: et si in hac desidia perseuerant, ipsi se iis que accepere, dispoliant. Facile enim quelibet bona sine caritate possunt perire, que non possunt  sine caritate prodesse.



CAPUT Iu. Quod auersio a Deo non sit diuine constitutionis, sed proprie uoluntatis.

Hec autem summatim breuiterque perstricta ad id ualent, ut certissime nouerimus nullum fidelium a Deo non discedentem relinqui, neque cuiusquam ruinam ex diuina esse constitutione dispositam: sed multis qui iam iudicio rationis utuntur, ideo liberum esse discedere, ut non discessisse sit premium: et ut quod non potest nisi cooperante spiritu Dei fieri, eorum meritis deputetur, quorum id potuit uoluntate non fieri. Que uoluntas in malis actionibus sola esse potest, in bonis autem sola esse non potest.  Quamuis enim secundum naturam sit homini ut bone uoluntatis sit, uitium tamen quod per malam uoluntatem irruit in naturam, non nature superatur uirtute, sed gratie. Regebatur ergo primus ille populus Dei Spiritu Dei, et a maledicti ac predamnati populi societate ac moribus per eruditionem sancti Spiritus abstinebat, custodiens discretionem sui a permixtione carnalium, quorum mala tamdiu sustinuit patientia Dei, quamdiu boni per id quod eos non imitabantur, placere potuerunt. Ubi uero etiam boni malorum imitatione corrupti sunt, et per uoluntatis defectum in eamdem nequitiam conspirauit uniuersitas: quos  una impietas profanauit, sententia una deleuit . Bonitas autem Dei ne illi quidem parti defuit, que  in caritate non stetit, et ab initio sui ueneno diabolici liuoris intumuit. Principem enim gentis impie sancti fratris meritis inuidentem, cedemque eius parricidali corde meditantem, dignatur Dominus paterno mitigare consilio, dicens ad Cain: Ut quid tristis factus es? ut quid concidit uultus tuus? Nonne si recte offeras, recte autem non diuidas, peccasti? Quiesce. Ad te enim erit conuersio eius et tu dominaberis eius. Depone, inquit, ortam de inuidie emulatione tristitiam, et flammas odii crudelis exstingue. Nihil tibi Abel nocuit, nec mihi placendo te lesit: despexi munera tua meo iudicio, non illius uoto. Opus enim bonum negligenter egisti: recta fuisset oblatio tua, si fuisset recta discretio. Sciens cui offerres, scire debueras quid uoueres.  Non digne inter me et te diuisisti, quoniam tibi electiora seruasti. Tuus ergo hic error est, tuumque peccatum, quiesce, et noli in insontem fratrem moueri, ad te potius tua culpa reuocetur; noli peccato regnum in te dare, sed tu potius in ipsum sume dominatum. Penitendo enim nec in maius facinus progredieris, et ab eo in quo te doles displicuisse, mundaberis . Cum ergo talia ad Cain loqueretur Deus, numquid ambiguum est uoluisse, eum, et quantum ad medendi modum sufficiebat, egisse, ut Cain ab illo impietatis furore resipisceret? Sed malitia pertinax inde facta est inexcusabilior, unde debuit esse correctior. Et utique presciebat Deus ad quem finem insanientis esset progressura conceptio. Neque ex eo quod falli scientia diuina  non poterat, necessitate peccandi urgebatur facinus uoluntatis: a cuius utique intentione atque effectu potuit incolumitas Abel illesa defendi, nisi placuisset Deo cum magna laude patientie sue, ut temporalis furor impii fieret perpetuus honor iusti. Posteris uero istius fratricide, quamuis in progenitoris sui moribus uiuerent, numquam se diuinam bonitatem negasse quis non facile aduertat, si consideret quantum eis prodesse potuerit tam longa patientia Dei, tam diues bonorum temporalium copia, et multiplicate fecunditatis tam numerosa propagatio? Que beneficia licet obduratis nichil remedii et emendationis attulerint, probant tamen auersionem eorum non diuine fuisse constitutionis,  sed proprie uoluntatis. In conseruatione autem Ne filiorumque eius et nuruum, in quibus omnium gentium seminarium disponebatur , quanta diuine gratie opera reuelata sint, sancta Scriptura manifestat, dum in illa mirande capacitatis arca uniuersi generis animalium quantum reparationi sat erat, receptrice, congregatura ad se omne hominum genus Ecclesia figuratur, dum per lignum et aquam redemptio crucis Christi, et ablutio generationis aperitur, dum in iis qui ex illa mundi uastatione saluati sunt, omnium gentium plenitudo benedicitur, dum donum fecunditatis iteratur, et solo esu suffocatorum et sanguinis interdicto, libertas edendi quod placuerit, augetur, salutisque securitas in testimonio uersicoloris arcus, hoc est, in  signo multiformis gratie consecratur . Que utique mysteria atque sacramenta non unius tantum familie paucissimos tunc homines, sed in ipsis omnes eorum posteros imbuebant, ut quod eruditioni impendebatur parentum, proficeret scientie filiorum. Iam uero procurrente humane propagationis augmento, cum ipsa mortalium numerositas de suis multiplicationibus superbiret, et secundum elationis sue altitudinem celo cuperet molem immodice instructionis inserere, quam mirabilis erga cohibendam hanc insolentiam fuit diuine censura iustitie? Que unam illorum populorum loquelam notis sibi inuicem significationibus consonantem septuaginta et duarum linguarum uarietate confudit : ut et inter dissonas uoces  operantium pereunte concordia, insane molitionis machina solueretur, et habitando orbi terrarum daret incolas male congregationis opportuna dispersio. In isto autem opere prouidentie Dei preordinabantur miracula gratie christiane, que omnem hanc dispersionem in illius edificationis erat uocatura compagem, in qua omne genu flectitur Deo, et omnis lingua confitetur, quoniam iehsu in gloria Dei Patris est . Hanc latitudinem gratie in plenitudine dispositorum temporum reuelande, facta ab Abraham promissio Dei signis iam luculentioribus indicabat, quando duplex eius successio, filii scilicet carnis, et filii promissionis, multitudini arenarum comparabatur et siderum, et uir senex per annosam uxoris sterilitatem ab spe iam prolis  alienus , credebat laudabili fide per germen unius filii patrem futurum esse se mundi, prospiciens illum in semine suo, immo conspiciens, qui dixit: Abraham diem meum uidit, et gauisus est . Qua fide Abraham cum iustificaretur, nondum mandatum circumcisionis acceperat, sed cum esset in preputio naturali, reputata est fides eius ad iustitiam ; et eadem fides signaculum circumcisionis acceperat in eo corporis membro, per quod semen procreationis peruenturum erat ad eam carnem, in qua sine carnali semine Dei Filius Deus uerbum caro fieret, ac de Abrahe filia Maria uirgine nasceretur, assumptis omnibus in huius natiuitatis consortium qui in  Christo per Spiritum sanctum regenerati, quod Abraham credidit, credidissent.



CAPUT u. Quod etiam ante aduentum Christi nationes que alienate a conuersatione Isrel spem non habebant, ob hoc non sint excusabiles, et quomodo propter persecutiones bonorum Christus populum suum auxerit.

Hec autem fides antequam ueniret hoc semen, de quo Abrahe dictum est: In semine tuo benedicentur omnes gentes terre : intra unius stirpis populum continebatur uigente apud ueros Isrelitas spe redemptionis nostre: quoniam etsi fuerint ex alienigenis quos temporibus legis ueritas illustrare dignata sit, tamen tam pauci fuerunt, ut uix recognoscantur an fuerint. Neque ob hoc  excusabiles sint nationes, que alienate a conuersatione Isrel, spem non habentes, et sine Deo in hoc mundo sub ignorantie tenebris perierunt : quia hec abundantia gratie que nunc uniuersum mundum rigat, pari antea largitate non fluxit. Adhibita enim semper est uniuersis hominibus quedam superne mensura doctrine que etsi parcioris occultiorisque gratie fuit, suffecit tamen, sicut Dominus iudicauit, quibusdam ad remedium, omnibus ad testimonium: ut non dubie, sed euidenter appareat, quod nisi ubi abundauit peccatum, superabundaret gratia , nunc quoque uniuersum genus humanum similis obcecaret impietas. An forte  meliora quam ueterum ingenia nostris seculis orta sunt, et aptiores diuinis donis animas  tempora extrema pepererunt? Quod etiam si ita esset, ad bonitatem id referendum esset auctoris, qui uocandis ad uitam eternam populis, ea que non reniterentur, corda finxisset. Sed nichil prorsus nouatum est in generatione carnali, nec generosior auis minorum orta successio est, cum potius in hominibus illius temporis quo mundi redemptor aduenit, quanto erat propago tardior, tanto sit iniquitas inuenta robustior. Probauit hoc Iudaici furoris impietas: et quam apta Euangelio Christi fuerit illa generatio, non solum populi, sed etiam Scribarum et principum ac sacerdotum corda docuerunt: quibus parum fuit in agnum Dei tollentem peccatum mundi , contra testificationem legis, contra oracula prophetarum, contra diuinarum experimenta  uirtutum, seditionibus, contumeliis, sputis, alapis, colaphis, lapidibus, flagris, et ad postremum crucis atrocitate seuisse, nisi etiam testes resurrectionis eius eadem persequerentur insania: quam apostoli quando a pontificibus flagellati sunt, ostenderunt in psalmo Dauidico prophetatam, dicentes : Domine, tu es Deus qui fecisti celum et terram et mare, et omnia que in eis sunt: qui Spiritu sancto per os patris nostri Dauid pueri tui dixisti: Quare fremuerunt gentes, et populi meditati sunt inania: astiterunt reges terre, et principes conuenerunt in unum aduersus Dominum et aduersus Christum eius ? Conuenerunt enim uere in ciuitate ista aduersus sanctum filium tuum Iesum, quem unxisti,  Herodes et Pontius Pilatus cum gentibus et populis Isrel, facere que manus tua et consilium decreuerunt fieri . Igitur ad manifestandam gratiam Dei, que externo eius incommutabilique consilio in salutem omnium gentium disponebatur, non priora quasi incapacia declinata sunt tempora, sed ista electa, que tales populos ediderunt, quorum ferox et uoluntaria iniquitas non consulendi affectu, sed intentione seuiendi persisteret facere que manus Dei et consilium decreuerunt fieri, ut mirabilior esset gratia et potentia Dei, que de tam duris animis, tam tenebrosis mentibus, tam inimicis cordibus fecit sibi populum fidelem, subditum, sanctum: qui non per sapientiam huius mundi peruenit ad lumen sapientie Dei, sed per illius donum, de quo testatur Ioannes  Apostolus, dicens: Scimus quia Filius Dei uenit, et dedit nobis sensum ut cognoscamus uerum Deum, et simus in uero Filio eius . Cui testimonio apostolus Paulus consonat, dicens: Gratias agentes Patri qui dignos nos fecit in partem sortis sanctorum in lumine, qui eripuit nos de tenebris, et de potestate tenebrarum, et transtulit in regnum Filii dilectionis sue . Et iterum idem: Eramus enim, inquit, aliquando insipientes, increduli, errantes, seruientes, desideriis et uoluptatibus uariis, in malitia et inuidia agentes, odibiles, odientes inuicem. Cum autem benignitas et humanitas apparuit Saluatoris nostri, non ex operibus iustitie que fecimus nos, sed secundum suam misericordiam saluos nos fecit per lauacrum regenerationis Spiritus sancti, quem effudit in nos  abunde per Iesum Christum Saluatorem nostrum, ut iustificati gratia ipsius heredes simus secundum spem uite eterne . Potuitne plenius, luculentius, uerius explicari, que merita hominum Christus inuenerit, et quos sibi mores subiecerit, que ad se corda conuerterit, quando uenit mederi non sanis, sed male habentibus, et uocare non iustos, sed peccatores ? quoniam gentium populus qui sedebat in tenebris, lucem uidit magnam, et sedentibus in tenebris et umbra mortis, lux orta est illis . Fremebant gentes, irascebantur populi, seuiebant reges, et potestates contradicebant, superstitiones et totius mundi reluctabantur errores. Sed de resistentibus, furentibus, persequentibus populum suum Christus augebat, et  per uincula ac supplicia mortesque sanctorum roborabatur fides, uincebat ueritas, perque uniuersum mundum Dominici agri segetis multiplicabatur ubertas. Tanta enim desuper prebebatur constantia fidei, fiducia spei, fortitudo tolerantie, ut ille ignis dilectionis, quem in cordibus fidelium Spiritus sanctus accenderat, nullo modo ab opprimentibus posset exstingui: cum et qui cruciabantur, uehementius inardescerent: et qui seuiebant, eamdem quam persequebantur, flammam sepe conciperent, qua beatus apostolus Paulus ignitus fidenter feruenterque dicebat: Iustificati igitur ex fide pacem habeamus ad Deum per Dominum nostrum Iesum Christum, per quem et accessum habemus fide in  gratiam istam in qua stamus, et gloriamur in spe glorie filiorum Dei: non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio uero spem, spes autem non confundit, quia caritas Dei diffusa est in cordibus nostris, per Spiritum sanctum qui datus est nobis . Et iterum : Quis nos separabit a caritate Christi? Tribulatio? an angustia? an persecutio? an fames? an nuditas? an periculum? an gladius? Sicut scriptum est: Quia propter te mortificamur tota die, estimati sumus sicut oues occisionis . Sed in his omnibus superamus, per eum qui dilexit nos. Certus sum enim quia neque mors, neque uita, neque angeli,  neque principatus, neque instantia, neque futura, neque fortitudo, neque altitudo, neque profundum, neque creatura alia poterit nos separare a caritate Dei que est in Christo Iesu Domino nostro. Hec caritas diffusa per Spiritum sanctum fecit, ut mundus fidelium mundum uinceret impiorum. Hec Neronis crudelitatem, Domitiani furorem, multorumque post eos principum glorioso innumerabilium martyrum fine confudit, donante Christo imitatoribus suis de persecutionibus regum, eternarum stemmata coronarum.



CAPUT uI. Quod Christus pro omnibus impiis et peccatoribus mortuus fuerit.

Nulla igitur ratio dubitandi est Iesum Christum  Dominum nostrum pro impiis et peccatoribus mortuum: a quorum numero si aliquis liber inuentus est, non est pro omnibus mortuus Christus. Sed prorsus pro omnibus mortuus est. Nemo ergo omnium hominum ante reconciliationem, que per Christi sanguinem facta est, non aut peccator aut impius, dicente Apostolo: Si enim Christus cum adhuc infirmi essemus, iuxta tempus pro impiis mortuus est: uix enim pro iusto quis moritur, nam pro bono forsitan quis audeat mori. Commendat autem suam caritatem Deus in nobis, quoniam si cum adhuc peccatores essemus, Christus pro nobis mortuus est, multo magis iustificati in sanguine ipsius salui erimus ab ira per ipsum. Si enim cum inimici  essemus reconciliati sumus Deo per mortem Filii eius, multo magis reconciliati salui erimus in uita ipsius . Idem autem Apostolus in secunda ad Corinthios ait: Charitas enim Christi urget nos, iudicantes hoc, quoniam si unus pro omnibus mortuus est, ergo omnes mortui sunt, et pro omnibus mortuus est, ut et qui uiuunt, iam non sibi uiuant, sed ei qui pro ipsis mortuus est, et resurrexit . De se ipso uero quid pronuntiet audiamus: Fidelis, inquit, sermo, et omni acceptione dignus, quia Christus uenit in hunc mundum peccatores saluos facere, quorum primus ego sum. Sed ideo misericordiam consecutus sum, ut in me primo ostenderet Christus iehsu omnem patientiam,  ad informationem eorum qui credituri sunt illi in uitam eternam . Siue ergo circumcisio, siue preputium, peccato uniuersaliter concludebatur, unusque omnes reatus obstrinxerat, et inter magis minusque impios nemo erat qui posset absque Christi redemptione saluari: que redemptio uniuerso sese intulit mundo, et omnibus hominibus indifferenter innotuit: quandoquidem in die quinquagesimo ab illo pascha in quo se hostiam Deo uerus Agnus obtulerat, cum apostoli et qui cum eis unanimes erant, repleti Spiritu sancto linguis omnium gentium loquerentur, conueniebat excita miraculo diuersi generis hominum multitudo, ut Euangelium Christi in eis qui aderant, totus mundus audiret. Confluxerant autem  Parthi et Medi: Elamite, et qui  inhabitant Mesepotamiam, Iudeam et Cappadociam, Pontum et Asiam, Phrygiam et Pamphyliam, Aegyptum et partes Libye, que est circa Cyrenen, et aduene Romani, Iudei quoque et Proselyti, Cretes et Arabes, audientes eorum linguis predicari magnalia Dei : quorum testificatio etiam in eas gentes que remotiores sunt, longe lateque procurreret. Ad cuius rei effectum credimus prouidentia Dei Romani regni latitudinem preparatam, ut nationes uocande ad unitatem corporis Christi, prius iure unius imperii consociarentur impietatis; quamuis gratia christiana non contenta sit eosdem limites habere quos Roma, multosque iam populorum sceptro crucis Christi illa subdiderit, quos armis suis ista non domuit. Que tamen per apostolici sacerdotii  principatum amplior facta est arce religionis, quam solio potestatis. Quod si forte, quemadmodum quasdam gentes, quod non uolunt, in consortium filiorum Dei nouimus adoptatas, ita etiam nunc in extremis mundi partibus sunt alique nationes quibus nondum gratia Saluatoris illuxit: non ambigimus etiam circa illas occulto iudicio Dei tempus uocationis esse dispositum, quo Euangelium quod nondum uiderunt, audiant atque suscipiant. Quibus tamen illa mensura generalis auxilii que desuper omnibus semper hominibus est prebita, non negatur: quamuis tam acerbo natura humana uulnere sauciata sit, ut ad cognitionem Dei neminem contemplatio spontanea plene ualeat erudire, nisi obumbrationem cordis uera lux discusserit, quam  inscrutabili iudicio Deus iustus et bonus non ita preteritis seculis quemadmodum in nouissimis diebus effudit. Unde et beatus apostolus Paulus scribens Colossensibus ait: Mysterium quod absconditum fuit a seculis et generationibus, nunc autem manifestatum est sanctis eius, quibus uoluit Deus notas facere diuitias glorie sacramenti huius in gentibus, quod est Christus in uobis spes glorie .



CAPUT uII. Quomodo mysterium uocationis gentium prophetis fuerit cognitum et apostolis.

Numquid hoc mysterium etiam prophetis incognitum fuit? et illi per quos Spiritus sanctus loquebatur, ea quorum ab ipsis fiebant denuntiationes,  nesciebant? Non ita plane intelligendum puto, sed ipsis gentibus absconditum fuisse mysterium, quod Dominus quando uoluit, et quibus uoluit reuelauit. Nam de uocatione gentium que non erant populus Dei, et quibus prius non misertus est, nunc autem miseretur, in Deuteronomio ita dicitur; Et uidit Dominus, et zelauit, et iratus est propter iram filiorum suorum et filiarum, et dixit: Auertam faciem meam ab eis et ostendam quid erit in nouissimo, quia generatio peruersa est, filii in quibus non est fides in illis. Ipsi in zelum compulerunt me in eo quod non est Deus, irritauerunt me in idolis suis, et ego in zelum incitabo eos in ea que non erat gens, super gente insipiente irritabo eos . Et Dauid hec de adoraturis Deum omnibus  gentibus precinit: Omnes gentes quascumque fecisti, uenient et adorabunt coram te, Domine, et glorificabunt nomen tuum . Et iterum idem: Et adorabunt eum omnes reges terre, omnes gentes seruient ei . Et iterum: Benedicentur in ipso omnes tribus terre; omnes gentes magnificabunt eum . Esaias quoque similia annuntiat, dicens: Quoniam erit in nouissimis diebus manifestus mons Domini, et domus Dei in cacumine montium, et exaltabitur super colles, et uenient ad eum omnes gentes . Et iterum idem: Et faciet, inquit, Dominus sabaoth omnibus gentibus, in monte isto bibent in iucunditate uinum, ungentur unguento in monte ipso, tradet hec omnia gentibus, hoc enim consilium super omnes  gentes . Etiterum idem: Et reuelabit Dominus brachium suum sanctum in conspectu omnium gentium, et uidebunt omnes fines terre salutem que a Domino est . Et iterum: Ecce aduene ad te per me accedent, et ad te fugient . Et infra: Gentes que te non cognouerunt, inuocabunt te: et populi qui te nesciunt, ad te confugient . Osee quoque paria prophetat, dicens: Et erit in loco in quo dictum est eis: Non populus meus uos, ibi uocabuntur filii Dei uiui et congregabuntur filii Iuda et filii Isrel in idipsum . Et iterum: Miserebor non dilecte, et dicam non populo meo: Populus meus es tu, et ipse dicet: Deus meus es tu . Sub apostolis uero cum ii qui in Christum ex  circumcisione crediderant, eos qui gentiles erant, dicebanturque preputium, iustificationum gratie arbitrarentur participes esse non posse: docet beatus apostolus Petrus quam indiscretus apud Deum uterque sit populus, si in unitatem fidei ambo conuenerint. Cum autem, inquit, cepissem loqui, decidit Spiritus sanctus super eos, sicut et in nos in initio. Recordatus sum autem uerbi Domini sicut dicebat: Ioannes quidem baptizauit aqua, uos autem baptizabimini Spiritu sancto. Si ergo eamdem gratiam dedit illis Deus sicut et nobis, qui credidimus in Dominum Iesum Christum, ergo quis eram qui possem prohibere Deum? His auditis, tacuerunt, et glorificauerunt Deum, dicentes: Ergo  et gentibus Deus penitentiam ad uitam dedit . Iacobus quoque apostolus de hac uocatione gentium dicit : uiri fratres, audite me: Simon narrauit quemadmodum primum Deus uisitauit sumere ex gentibus populum nomini suo et huic concordant uerba prophetarum, sicut scriptum est: Post hec reuertar, et reedificabo tabernaculum Dauid, quod cecidit, et diruta eius edificabo, et erigam illud , ut requirant ceteri hominum Dominum, et omnes gentes super quas inuocatum est nomen meum, dicit Dominus faciens hec: notum a seculo est Domino opus suum. Simeon quoque ille, cui responsum erat a Spiritu sancto non eum uisurum mortem priusquam uideret Christum Domini, de salute omnium gentium que in Christo  reuelabatur, hec dixit: Nunc dimitte seruum tuum, Domine, secundum uerbum tuum in pace: quia uiderunt oculi mei salutare tuum, quod parasti ante faciem omnium populorum, lumen ad reuelationem gentium, et gloriam plebis tue Isrel . His et aliis testimoniis Scripturarum non dubie demonstratur istam ditissimam, potentissimam, benignissimam gratiam qua in nouissimo mundi tempore omnes gentes in regnum Christi uocantur, prioribus seculis in occulto Dei absconditam fuisse consilio. Et cur hac manifestatione qua nunc uniuersis nationibus innotescit, antea reuelata non fuerit, nullam posse scientiam comprehendere, nullam intelligentiam penetrare: cum tamen illud quod de bonitate Dei piissime creditur, quia omnes homines  uelit saluos fieri, et in agnitionem ueritatis uenire , non oporteat nisi perpetuum eternumque sentiri, secundum eas mensuras quibus Deus dona generalia specialibus nouit cumulare muneribus: ut et qui exsortes gratie fuerint, de sua nequitia redarguantur: et qui eius lumine enituerint, non in suo merito, sed in Domino glorientur. In hoc sane angusto quidem, sed tamen recto intelligentie tramite non parum difficultatis opponit consideratio paruulorum, qui nullo iudicio rationis utuntur, quo auctoris sui beneficia sentientes, ad agnitionem ualeant ueritatis accedere, nec uidentur de neglectu opitulantis gratie iuste argui, in illa ignorantia naturaliter constituti, quam dubium non est nullam recipere scientiam, nullam sentire doctrinam.



CAPUT uIII. Quare tanta multitudo non regeneratorum infantium a perpetua alienetur salute.

Unde cum omnes homines uelit Deus saluos fieri , quid est quod alienatur a salute perpetua tanta infantium multitudo, totque in his etatibus hominum millia extra uitam relinquuntur eternam; quasi ad hoc tantum conditi sint ab eo, qui neminem odiens creauit, ut quia in hunc mundum cum peccati carne uenerunt, insolubilis culpe uincula sine reatu proprie actionis inciderent? Quid hoc profundius, quid mirabilius esse potest? Neque credi fas est, eos qui regenerationis non adepti sunt sacramentum, ad ullum beatorum pertinere consortium.  Et magis stupendum, magisque sit mirum, quod ubi actio non offendit, ubi arbitrium non resistit, ubi eadem miseria, similis imbecillitas, causa communis est, non unum esse de tanta parilitate iudicium; et quales reprobat abdicatio, tales adoptat electio. uerumtamen de hac altitudine discretionis Dei non conturbabitur cor nostrum, si firma et stabili fide omne iudicium Dei iustum esse credamus, nec appetamus habere cognitum, quod uoluit esse secretum; ut ubi inuestigari non potest quare ita iudicet, sufficiat scire quis iudicet. Quamquam non ita incognoscibilis ista sit questio, ut nichil sit quod de ea eruditionis possimus acquirere, si ad contemplandum id quod uideri potest, tranquillus sobrii cordis adhibeatur intuitus. Cum enim consideramus  inter paganos, inter Iudeos, inter hereticos, inter ipsos catholicos christianos quam multiplex pereat numerus paruulorum, quos quantum ad proprias pertinet uoluntates, neque bonum aliquid, neque malum constat egisse: discimus super eos illam manere sententiam, quam humanum genus preuaricatione primi parentis excepit, cuius sententie rigor dum etiam circa tales non resoluitur, quam magnum illud peccatum fuerit demonstratur. Nemo autem putaretur non innocens nasci, nisi etiam talibus esse noxium non renasci. De immaturitate uero mortis non est ratio conquerendi, cum semel in naturam nostram per peccatum ingressa mortalitas obnoxium sibi omnem uite nostre fecerit diem. Esset enim, quoniam secundum aliquem modum  immortalis dici homo posset, si esset tempus intra quod mori omnino non posset. Sed numquam corruptio ita incorruptionis est particeps, ut non semper obnoxium sit defectioni quod debetur occasui. uite huius principium, mortis exordium est: nec prius incipit augeri etas nostra, quam minui. Cui si quid adiicitur spatii temporalis, non ad hoc accedit ut maneat, sed in hoc transit ut pereat. Quod ergo ab initii sui die mortale est, qualibet occidat die, non contra legem mortalitatis occumbit, nec umquam ei uicinius est posse uiuere, quam posse deficere. Quamuis autem ex una causa omnium hominum sit orta mortalitas, non in unam tamen, sed in multiplicem imbecillitatem corruptibilis natura distrahitur. Et siue morbis, siue debilitatibus, siue uulneribus,  non solum anni aut menses uel dies etatis humane, sed et omnes hore omniaque momenta subiecta sunt. Nec est aliquod mortis genus, aut ullus obeundi modus, qui non intra uniuersitatem mortalium in aliquam incidat portionem. Manet enim graue iugum super filios Adam a die exitus de uentre matris eorum, in diem sepulture in matrem omnium . Sed huius asperrimi iugi pondera non ita in Ade filios irruerunt, ut diuina iustitia nichil eis sue dimensionis adhiberet, que defectionum legibus ita defectura subiecit, ut ab eis moderationum suarum non auerteret potestatem. Nec ideo omnia omnes inciderent mala, quia per communem conditionem omnes omnibus subiacerent,  sed ut generali necessitate uariata, causas sibi Dominus indulgentie correptionisque seruaret, essetque in uno omnium debito quod et misericors remitteret, et iustus exigeret. Cum igitur iusta et omnipotens prouidentia Dei incessabiliter uniuersa diiudicet, et nemo in hunc mundum ueniat, neque ab hoc mundo exeat, nisi eo ortu atque decessu, quem rerum arbiter secundum altissimam scientiam suam sapientiamque decernit, sicut scriptum est in libro Iob: Quis ignorat quod omnia hec manus Domini fecerit, in cuius manu anima omnis uiuentis et spiritus uniuerse carnis hominis ? Et iterum: Breues dies hominis sunt, et numerus dierum eius apud te est: quis audeat causas operum et consiliorum eius inquirere ? Inscrutabile  enim est, ualdeque secretum cur tantis differentiis conditio humana uariata sit. Illum ab infantia usque in senectutem longeua carpit infirmitas, nec inter perseuerantes dolores statute deficit tempus etatis. Illum integris ualentem uiribus annosissimus uigor uegetat. Huic in pueritia finis est, illi in adolescentia. Huic ultra iuuentutem non licet progredi: illi impossibile est usque ad loquendi rudimenta grandescere. Quas uite metas multiformiter inequales minus acerbas experiretur caduca mortalitas, si presentis tantum seculi detrimenta pateretur, et non in eternas miserias caderent, qui hinc sine lauacro regenerationis exissent. Sed cum inscrutabilis sit causa tam donorum que gratia tribuit, quam miseriarum quas natura promeruit: ipsa  nos intelligentie difficultas ad nostrum remittit auctorem. Et cum querimus quomodo omnes homines saluos fieri uelit, qui non omnibus illud tempus impertit, in quo per uoluntariam fidem percipiende gratie sint capaces, non irreligiose arbitror credi, neque inconuenienter intelligi quod isti paucorum dierum homines ad illam pertineant gratie partem, que semper uniuersis est impensa nationibus, qua utique si bene eorum uterentur parentes, etiam ipsi per eosdem iuuarentur. Omnium namque exordia paruulorum, totaque illa principia necdum rationalis infantie, sub arbitrio iacent uoluntatis aliene, nec ullo modo eis nisi per alios consuli potest, et consequens est illos ad eorum pertinere consortium, quorum uel recto uel prauo aguntur affectu. Sicut  enim ex aliena confessione credunt, ita ex aliena infidelitate aut dissimulatione non credunt. Et cum ipsi nec presentis uite desiderium habuerunt, nec future; quam ipsorum factum est nasci, tam ipsorum efficitur non renasci. Sicut autem circa maiores preter illam generalem gratiam parcius atque occultius omnium hominum corda pulsantem, excellentiore opere, largiore munere, potentiore uirtute uocatio specialis exseritur, ita etiam circa innumeros paruulos eadem manifestatur electio; que quidem nec illis qui renati non sunt, in parentibus defuit, sed iis qui renati sunt, pre parentibus adfuit; ita ut multis sepe quos suorum impietas deseruit, alienorum cura seruierit,  et ad regenerationem uenerint per extraneos, que eis non erat prouidenda per proximos. In quo opere gratie quis nisi arrogantissimus atque uanissimus de diuina iustitia conqueratur, quod non omnibus paruulis similis prouidentia consulat, omniaque pericula que moriturorum regenerationem prohibere possunt, aut potestate submoueat, aut miseratione preueniat? Quod utique erga omnes ita fieret si ita fieri deberet. Non autem latet quantum cordibus fidelium desidie gigneretur, si in baptizandis paruulis nichil de cuiusquam negligentia, nichil de ipsorum esset mortalitate metuendum: quandoquidem ut tales Baptismo fraudarentur, nullo modo posset accidere. Hac uero tam inamissibili felicitate infantium uehementissime opinio illius roboraretur  erroris, qui gratiam Dei secundum merita hominum dari audet contra fidem catholicam predicare. uideretur quippe inculpabili innocentie hoc tota equitate deberi, ut neminem eorum adoptio preteriret, quos nullus reatus perstringeret: nec impie a quodam de paruulorum Baptismo dictum fuisset, Habet gratia quod adoptet, non habet unda quod diluat. Sed hoc detestabiliter predicatum omnes discipuli ueritatis intelligunt; et inde manifestum est eos qui salui fiunt, non merito, sed gratia liberari, quia sine baptismo mortuos perisse non dubium est. Qui utique nisi grauissimi peccati essent participes, non perirent. Nunc autem occulta quidem Dei discretione, sed iusta, sic ostenditur et quid conferat gratia, et quid preuaricatrix mereatur natura;  ut nec contra donum eleuetur superbia, nec contra periculum cesset industria. Siue igitur nouissima contemplemur secula, seu prima, seu media, rationabiliter creditur omnes homines saluos fieri Deum uelle, semperque uoluisse; et hoc non aliunde monstratur, quam de iis beneficiis, eaque prouidentia Dei, quam uniuersis generationibus communiter atque indifferenter impendit. Fuerunt enim ac sunt huiusmodi dona ita generalia, ut per ipsorum testimonia ad querendum uerum Deum possent homines adiuuari; quibus donis auctorem suum per omnia secula protestantibus, specialis gratie largitas superfusa est. Que licet copiosius nunc quam ante prestetur, causas tamen distributionum suarum Dominus apud scientiam suam tenuit, et intra secretum potentissime  uoluntatis occuluit; que si omnibus uniformiter affluerent, non laterent. Et quam nulla est ambiguitas de benignitate generali, tam de speciali misericordia nichil quod stupendum esset existeret, ac proinde illa esset gratia, ista non esset. Deo autem placuit et hanc multis tribuere, et illam a nemine submouere; ut ex utraque appareat non negatum uniuersitati, quod collatum est portioni; sed in aliis preualuisse gratiam, in aliis resiluisse naturam. Hanc quippe abundantiorem gratiam ita credimus atque experimur potentem, ut nullo modo arbitremur esse uiolentam, quo quidquid in saluandis hominibus agitur, ex sola Dei uoluntate peragatur,  cum etiam ipsis paruulis per aliene uoluntatis subueniatur obsequium.



CAPUT IX. Quomodo gratia tamquam famulam et receptricem donorum suorum preparet uoluntatem.

Gratia quidem Dei in omnibus iustificationibus principaliter preeminet, suadendo exhortationibus, monendo exemplis, terrendo periculis, incitando miraculis, dando intellectum, inspirando consilium, corque ipsum illuminando, et fidei affectionibus imbuendo. Sed etiam uoluntas hominis subiungitur ei atque coniungitur, que ad hoc predictis est excitata presidiis, ut diuino in se cooperetur operi, et incipiat exercere ad meritum, quod superno semine concepit ad studium: de sua habens mutabilitate si deficit,  de gratie opitulatione si proficit. Que opitulatio per innumeros modas siue occultos, siue manifestos omnibus adhibetur; et quod a multis refutatur, ipsorum est nequitie: quod autem a multis suscipitur, et gratie est diuine, et uoluntatis humane. Siue igitur initia, siue profectus fidelium, siue usque in finem perseuerantium cogitemus genus, nulla species cuiusquam uirtutis occurrit, que uel sine dono diuine gratie, uel sine consensu nostre uoluntatis habeatur. Ipsa enim gratia hoc omni genere medendi atque auxiliandi agit, ut in eo quem uocat, primam sibi receptricem et famulam donorum suorum preparet uoluntatem. Nam uirtus nolentium nulla est, nec potest asseri uel fidem, uel spem, uel caritatem eis inesse, quorum ab his bonis  consensus alienus est. Hunc autem consensum non solum cohortatio predicantium, et incitamenta doctrine, sed et metus gignit; propter quod scriptum est: Principium sapientie timor Domini . Qui quantislibet terroribus inferatur, non aliud agit, quam ut quem fecerit timentem, faciat et uolentem: nec solum uolentem, sed etiam sapientem. Unde et illud scriptum est: Beatus cui donatum est habere timorem Dei . Quid enim tam beatificum quam hic timor, qui genitor eruditorque sapientie est? In cuius utique deuotione deuota est et uoluntas, que auctore gratie eodem proficit timore, quo cepit. Cum ergo hic timor etiam per quamdam uim magni terroris immittitur, non ibi ratio exstinguitur, nec intellectus aufertur,  sed illa potius que mentem premebat caligo discutitur, ut uoluntas deprauata prius atque captiua, recta efficiatur et libera. Unde sicut animus nichil uirtutis capit nisi radium ueri acceperit luminis, ita gratia nichil ei quem uocat, confert, nisi oculos in eo aperuerit uoluntatis. Que in plerisque  ab ipso initio sui ardentissima citis et magnis ditatur augmentis: in plerisque autem tarde cunctanterque proficiens, uix ad ea incrementa prouehitur, que idoneam ad perseuerandum habeant firmitatem. Dicit quidem Dominus: Nemo uenit ad me, nisi Pater qui misit me, attraxerit eum . Sed hoc ideo dictum est, ut illam fidem, sine qua nemo ad Christum uenit, ex Patris haberi  munere nouerimus, secundum illud quod Apostolo dicitur: Beatus es, Simon Bariona, quia caro et sanguis non reuelauit tibi, sed Pater meus qui in celis est . Qui in cordibus trahendorum hoc egit, ut crederent: hoc effecit, ut uellent. Non enim esset unde traherentur, si sequaces fide et uoluntate non essent: quoniam qui non credunt, nec trahuntur omnino, nec ueniunt; neque accedunt qui dissentiunt, sed recedunt. Qui ergo ueniunt, amore ducuntur; dilecti enim sunt, et dilexerunt: quesiti sunt, et quesierunt; et quod eos uoluit Deus uelle, uoluerunt: qui ad obediendum sibi ipsum uelle sic donat, ut etiam a perseueraturis illam mutabilitatem que potest nolle, non auferat. Alioquin nemo umquam fidelium recessisset a fide.  Neminem concupiscentia uinceret, neminem tristitia elideret, neminem iracundia debellaret, nullius caritas refrigesceret, nullius patientia frangeretur, et collatam sibi gratiam nemo negligeret. Sed quia hec possunt fieri, et in consensum talium tentationum facilis nimium procliuisque descensio est, numquam debet in auribus fidelium uox illa Domini non sonare, qua apostolis dicitur: uigilate et orate, ne intretis in tentationem . Ubi si de uigilando tantum, non etiam de orando discipulos admoneret, solas liberi arbitrii uires uideretur hortatus. Sed cum addidit: Et orate, satis docuit superni futurum muneris, ut eos etiam uigilantes tentationis procella non uinceret. Tale est et illud quod ait: Simon, Simon, ecce Satanas expostulauit ut  uos cribraret uelut triticum; ego autem rogaui pro te, ne deficiat fides tua; et tu tandem conuersus, confirma fratres tuos, et roga, ne intretis in tentationem . Si ergo defectura erat fides tanti apostoli nisi pro eo Christus oraret, inerat ei proculdubio mutabilitas, que posset in tentatione nutare, et non ita iam perseuerantie fuerat uirtute solidatus, ut nullis periculis esset obnoxius. Si quidem tam grauis eum perturbatio etiam post ista concusserit, ut in Caiphe domo unius ancille interrogatione pauefactus, usque ad trinam negationem Christi, cui moriturum se spoponderat, constantia deficiente perductus sit . Qui ergo tunc conturbatum cor apostoli, non humanis, sed diuinis conuenit oculis, et ad largos penitudinis fletus potenti  incitauit aspectu, potuit hanc firmitatem animi precipuo conferre discipulo, ut sicut ipsum Dominum nichil ab explende passionis proposito deterrebat, ita nec beatum Petrum ulla tunc formido superaret. Sed hec stabilitas illius tantummodo propria fuit, qui solus uere potenterque dicebat: Potestatem habeo ponere animam meam, et potestatem habeo iterum sumere eam . In ceteris uero hominibus, donec caro concupiscit aduersus spiritum, et spiritus aduersus carnem , et donec spiritus quidem promptus est, caro autem infirma , incommutabilis animi firmitudo non potest reperiri: quoniam non huius, sed alterius uite est uere perfecta et secura felicitas. In  presentis autem agonis incerto ubi tota uita tentatio est, et ab insidianti superbia nec ipsa est tuta uictoria , mutabilitatis periculo non caretur, Et licet innumeris sanctis suis donet uirtutem perseuerandi usque in finem diuina protectio, a nullis tamen aufert quod ipsis repugnat ex ipsis, ut in omnibus studiis eorum atque conatibus semper inter se uelle et nolle decertet. Quam compugnantiam idem beatissimus Petrus etiam in ipsa palmarum omnium consummatione perpessus est. Siquidem hoc ipse Dominus protestetur et dicat: Amen, amen dico tibi, quando iuuenis eras, precingebas te, et ambulabas ubi uolebas: cum autem senueris, extendes manus tuas, et alius te precinget, et ducet quo tu non uis. Hoc autem dixit, significans qua morte glorificaturus  esset Deum . Quis ergo ambigat, quis ignoret hanc fortissimam petram, que ab illa principali petra communionem et uirtutis sumpsit et nominis, hoc desiderium semper habuisse, ut ei moriendi pro Christo constantia donatetur? uerumtamen ita ineuitabilis erat obluctatio trepidationis, ut uir martyrii auidissimus, adepturus quidem denuntiaretur uictoriam passionis, sed non sine tentatione formidinis. Merito igitur non solum incipientibus, uerum etiam a prouectissimis sanctis uniformiter Domino supplicatur, et dicitur: Ne nos inducas in tentationem, sed libera nos a malo . Uniuersis enim qui in fide et dilectione permanent, ab ipso donatur ne in tentatione superentur; ut qui gloriatur, in Domino glorietur: ipsamque gloriam  iisdem quibus eam impertit, ascribit : ut quamuis auxilio Dei steterint, tamen quia in se hebebant unde caderent, ipsorum sit meritum quod steterunt. Igitur sicut qui crediderunt iuuantur ut in fide maneant: sic et qui nondum crediderunt, iuuantur ut credant. Et quemadmodum illi in sua habent potestate ut exeant: ita et isti in sua habent potestate ne ueniant. Fitque manifestum quod diuersis atque innumeris modis omnes homines uult Deus saluos fieri, et in agnitionem ueritatis uenire . Sed qui ueniunt, Dei auxilio diriguntur; qui non ueniunt, sua pertinacia reluctantur. Quamuis autem multi amantes tenebras suas, splendorem non recipiant ueritatis, et multi qui illuminati fuerant, tenebrescant: uerbum tamen Dei manet in  eternum, et de promissionis ueritate nichil excidit . Intrat quotidie prescita et promissa gentium plenitudo, et in Abrahe semine omnis gens, omnis tribus, omnis lingua benedicitur . Quod enim pater filio dedit, filius non amittit, neque quisquam potest de manu eius eripere quod accepit . Firmum fundamentum Dei stat , et mansuri in eternum templi edificatio non uacillat, pretenta super omnes ueritate et misericordia Dei: a quo quod et nemini negatur, et nulli debetur, in iis quos promisit, efficitur. Ipse enim operatur omnia in omnibus . Sed omnia proculdubio iusta et bona. Uniuerse enim uie Domini, misericordia et ueritas . Qui  sicut presciuit ante secula quanta totius mundi hominum multitudo, uel communibus usa donis, uel specialibus adiuta presidiis, declinans tamen ab itinere ueritatis et uite ingressura esset latitudinem erroris et mortis: ita semper precognitum habuit quantus piorum numerus per opem gratie, et per seruitutem obedientie ad eternam beatitudinem pertineret; ut nullo excidente de plenitudine promissorum, qui nec prouectu erat fallendus, nec auxilio defuturus, eos glorificaret pre omnibus, quos elegit ex omnibus. Uniuersitati quippe hominum, quod abunde probauimus, ita multiplex atque ineffabilis bonitas Dei consuluit semper et consulit, ut neque ulli pereuntium excusatio suppetat de abnegato sibi lumine ueritatis, neque cuiquam sit liberum de  sua iustitia gloriari, cum et illos propria nequitia demergat ad penam, et istos Dei gratia perducat ad gloriam.



CAPUT X. De recapitulatione in hoc secundo libro definitorum, et operis conclusione, quemadmodum uidelicet Deus omnes homines uelit saluos fieri.

Quod itaque in principio secundi huius uoluminis insinuauimus, hoc nunc iterum commendamus, ut cum de gratie profunditate et altitudine disputatur, tribus illis saluberrimis et ueracissimis definitionibus simus innixi. Quarum una profitetur eternum et proprium diuine esse bonitatis, ut omnes homines saluos fieri uelit, et in agnitionem ueritatis uenire ; alia simul predicat, omnem hominem  qui saluus fit, quique in agnitionem ueritatis uenit, Dei auxilio iuuari et regi, utque in fide que per dilectionem operatur permaneat, custodiri ; tertia uero temperanter et sobrie protestatur non omnem uoluntatis Dei comprehendi posse rationem, et multas diuinorum operum causas ab humana intelligentia esse subductas: ut cum in temporibus, in nationibus, in familiis, in paruulis, in nondum natis et genitis quedam aut uarie aut insigniter gesta noscuntur, non ambigamus ea ex illis esse que iustus et misericors Deus in hoc transituro seculo noluit sciri. Quod quidem ad utilitatem nostram dispositum sentiendum est, ut quoniam spe salui facti sumus , cui preparauit Deus quod oculus non uidit, nec auris audiuit,  nec in cor hominis ascendit , sicut constanter credimus uidendum quod nondum uidemus, ita patienter exspectemus intelligendum, quod nondum intelligimus. Si ergo cesset insidiosa malignitas, si insolens presumptio conquiescat: his recte  pertractatis, nullius superest causa certaminis, neque ultra necesse est nos interminabilibus questionibus occupari . Elaboratum est enim, quantum Dominus adiuuit, ut non solum in nouissimis diebus, sed etiam in cunctis retro seculis probaretur gratiam Dei omnibus hominibus affuisse, prouidentia quidem pari, et bonitate generali, sed multimodo opere, diuersaque mensura: quoniam siue occulte siue manifeste, ipse  est  saluator omnium hominum, maxime fidelium . Que sententia subtilissime breuitatis, et ualidissimi roboris, si tranquillo consideretur intuitu, totam hanc de qua egimus controuersiam dirimit. Dicendo enim: Qui est saluator omnium hominum, confirmauit bonitatem Dei super uniuersos homines esse generalem. Adiiciendo autem: Maxime fidelium, ostendit esse partem generis humani, que merito fidei diuinitus inspirate, ad summam atque eternam salutem specialibus beneficiis prouebatur: quod utique nulla iniquitate agitur iustissimi et misericordissimi Dei, cuius iudicium in his dispensationibus non cum arrogantia discutiendum, sed cum tremore laudandum est: siquidem in ipsis quoque fidelium populis   non eadem omnibus nec paria conferantur, et ante ulla humanorum pondera meritorum, dissimillima diuinorum mensura sit munerum. Si enim de parentum carnalium iudiciis conqueri non audemus, cum aliquos filios suos ante ulla morum examina, ante aliqua pietatis obsequia, indulgentiore amplectuntur affectu: in dominis quoque erga famulos libera est dispositio, nec iuste a quoquam reprehenditur qui de unius conditionis familia quosdam sibi quos benignius honestaret, et quos liberius erudiret, elegit: numquid de summi Patris et ueri Domini beneuolentissima equitate causandum est, quod in magna domo eius innumeris differentiis uniuersa uariantur? Cumque nemo aliquid boni habeat quod non ille donauerit,  non omnes tamen iisdem uirtutibus micant, aut eadem carismatum dote ditantur. Nec possumus hanc diuersitatem graduum causis aptare meritorum, cum totius boni meriti principalis causa sit gratia, de cuius opibus sumitur quidquid in singulis probabile reperitur. Sicut ergo de iis que intra Ecclesiam multiformiter Spiritus sanctus operatur, impium est ullam querelam corde concipere, ita etiam de illa prouidentia que infidelibus presidet, nullatenus murmurandum est: quoniam et iustus et bonus arbiter nec uoluntatis inique est, nec discretionis incerte, ut sub immensa omnipotentis Dei misericordia atque iustitia putemus quod quisquam pereat, qui perire non debeat. Nulla pars mundi ab Euangelio uacat Christi; et licet illa generalis  uocatio non quiescat, tamen etiam ista specialis iam uniuersis est facta communis. Ex omni gente, ex omni conditione adoptantur quotidie millia senum, millia iuuenum, millia paruulorum, et effectibus gratie Christiane etiam ipsa quibus mundus atteritur, arma famulantur. Quam multos enim qui in tranquillitate pacis, sacramentum baptismatis suscipere differebant, ad aquam regenerationis confugere instantis periculi metus impulit! et lentis tepidisque animis quod diu cohortatio quieta non suasit, minax subito terror extorsit. Quidam Ecclesie filii ab hostibus capti dominos suos Christi Euangelio manciparunt: et quibus conditione bellica seruiebant, eisdem fidei magisterio prefuerunt.  At alii Barbari dum Romanis auxiliantur, quod in suis locis nosse non poterant, in nostris didicere regionibus, et ad sedes suas cum Christiane religionis institutione remearunt. Ita nichil obsistere diuine gratie potest, quominus id quod uoluerit, impleatur, dum etiam discordie ad unitatem trahunt, et plage in remedia uertuntur, ut Ecclesia unde metuit periculum, inde sumat augmentum. Ad quoslibet igitur rerum humanarum exitus se nostra conuertat inspectio, nulla secula, nulla negotia, nullos generationes ortus atque decessus ab eternis et inscrutabilibus iudiciis Dei uacare reperiet. Omnes uarietatum compugnantie, et uniuerse dissimilium prouentuum cause, quas inuestigare et discernere non ualemus, in illa eterna scientia  simul note, simulque diuise sunt. Et nichil ibi inordinatum est etiam necdum existentium qualitatibus actionum: quoniam non est in Deo accidens motus, aut noua uoluntas, aut temporale consilium, nec cogitatio eius cum rerum mutabilium inequalitate uariatur, sed cuncta pariter tempora et temporalia sempiterno ac stabili comprehendit intuitu, et omnibus omnia iam retribuit, qui que sunt futura iam fecit . Hinc illud est beati Pauli apostoli scribentis ad Ephesios: Benedictus Deus et pater Domini nostri Iesu Christi, qui benedixit nos in omni benedictione spiritali in celestibus in Christo: sicut elegit nos in ipso ante mundi constitutionem, ut essemus sancti et immaculati in conspectu eius in caritate. Qui predestinauit nos in adoptionem filiorum per  Iesum Christum Dominum nostrum, secundum propositum uoluntatis sue, in laudem glorie gratie sue, et cetera que sub eiusdem sensus predicatione connectit, docens donum atque opus gratie in eterno semper Dei mansisse consilio, omnesque adoptionis filios non solum in eo tempore quo iam exsistentes uocati sunt, sed etiam priusquam mundus conderetur, electos. In qua electione quidquid hominum in Christo precognitum non est, nulla eidem ratione sociabitur. Omnes enim qui in regnum Dei de cuiuslibet temporis uocatione uenturi sunt, in ista que secula cuncta precessit, adoptione signati sunt. Et sicut nullus infidelium in hac sorte numeratus, ita nullus piorum ab hac sorte discretus est. De plenitudine quippe membrorum corporis Christi,  prescientia Dei, que falli non potest, nichil perdit, et nullo detrimento minui potest summa precognita, atque in Christo ante secula eterna preelecta, sicut ad Timotheum scribens Apostolus dicit : Collabora Euangelio secundum uirtutem Dei, qui nos liberauit, et uocauit uocatione sancta, non secundum opera nostra, sed secundum suum propositum, et gratiam que data est nobis in Christo Iesu ante tempora eterna. Contra hanc inuicte ueritatis splendidissimam lucem, solent quidam non sobrie dicere, superfluo ad acquirenda bonorum operum merita laborari, frustra etiam orationibus quibus Deus exorandus speratur, insisti, si ex incommutabili proposito eius Christiane gratie subsistit electio:  nec aliter quidquam procedere potest, quam omnipotentis uoluntate dispositum est. Sed qui se ingeniose hoc arbitrantur opponere, non intelligunt scientiam Dei, que et preterita et presentia et futura complectitur, tempore non teneri, et tam in conspectu eius astare ea que gerenda sunt, quam illa que aut geruntur aut gesta sunt. Quod cum uerissimum sit, non indiget mora cernendi et discernendi illa uirtus, que perpetuo ueroque contuitu creata et creanda, orta et oritura, acta et agenda simul aspicit: et quidquid in uniuersitate rerum per secula prefinita euoluitur, ac multimodis uarietatibus explicatur, id totum in eo iam ordine comprehendit, quem ex ipsius summo illo perfectoque iudicio mundi huius finis accipiet. Hec autem eterna  et semper tranquilla cognitio nulla nos urget necessitate peccandi: nec inde manat iniquitas, unde iustitia: quia cum bonus Deus omnia bona fecerit, et mali nulla sit omnino natura, a liberis uoluntatibus, quas utique bonum fuit liberas fieri, spontanea est orta transgressio, et natura mutabilis, cuius incolumitas ab incommutabili pendebat essentia, a summo se bono, dum proprio peruerse delectatur abrupit, cui nunc ruine medetur gratia Dei. Et propterea iehsu Christus uenit in hunc mundum, ut soluat opera diaboli, que utique sic soluuntur, ut in destructione eorum, etiam ab iis quibus succurritur, laboretur, quoniam et hoc a saluante donatur . Ideo beatus Apostolus: Non solum autem inquit, sed et gloriamur in tribulationibus,  scientes quod tribulatio patientiam operatur, patientia autem probationem, probatio autem spem, spes autem non confundit, quia caritas Dei diffusa est in cordibus nostris per Spiritum sanctum qui datus est nobis . Itemque idem ad Ephesios: Gratia, inquit, saluati estis per fidem, et hoc non ex uobis, Dei enim donum est, non ex operibus, ne quis glorietur . Ipsius enim sumus figmentum, creati in Christo in operibus bonis, que preparauit Deus ut in illis ambulemus. Deus ergo iis quos elegit sine meritis, dat unde ornentur et meritis. Et frustra dicitur quod ratio operandi non sit in electis, cum etiam ad hoc operentur ut electi sint. uirtutum quippe munera otiosa esse non possunt, quoniam sicut ueritas ait: Omnia habenti  dabitur, non habenti autem etiam quod habet auferetur ab eo . Non igitur ad hoc datur continentia, ut concupiscentiis non repugnet: nec ideo cuiquam tribuitur sapientia et intellectus, ut non die ac nocte in Domini lege meditetur. Quid agit donum dilectionis, si beneuolentie sollicitudo non uigilat? Quis fructus est patientie, si non habet fortitudo quod toleret? Aut quomodo in Christo pie uiuere ostenditur, qui nulla persecutione pulsatur? uel pax que est a Deo, et cum Deo, numquid bene quieta est si non discordat a mundo? Aut amor Dei poterit sine diaboli inimicitiis obtineri? Neminem prorsus Dei gratia intentabilem facit, neque ob hoc celestium armorum presidio a dextris et sinistris  instruitur Christiana militia, ut cum nullo hoste confligat, cum laudabilius sit atque felicius pugnantem non potuisse uinci, quam desidem non potuisse tentari. Orationum uero sollicitudinem diuine electionis proposito non resolui, uno testimonio euidenter probabo, ut cetera studio breuitatis omittam. In libro igitur Tobie ad filium eius Tobiam Raphel angelus dicit: Memor esto mandatorum patris tui, quoniam precepit tibi accipere debere uxorem de genere patris tui . Et nunc audi me, frater, noli computare demonium illud, sed postula eam. Et scito, quoniam dabitur tibi hac nocte uxor: et cum intraueris in cubiculum, tolle de iecore piscis illius, et impone super carbones, et odor manabit, et odorabitur illud demonium, et  fugiet, et non apparebit circa illam omnino in perpetuum. Et cum ceperis uelle esse cum illa, surgite primum ambo, et deprecamini Dominum celi, ut detur uobis misericordia et sanitas. Et noli timere, tibi enim destinata est ante secula, et tu eam sanabis. Quamuis ergo quod statuit Deus, nulla possit ratione non fieri, studia tamen non tolluntur orandi: nec per electionis propositum, liberi arbitrii deuotio relaxatur: cum implende uoluntatis  Dei ita sit preordinatus effectus, ut per laborem operum, per instantiam supplicationum, per exercitia uirtutum, fiant incrementa meritorum: et qui bona gesserint, non solum secundum propositum Dei, sed etiam secundum sua merita coronentur. Ob hoc enim, in remotissimo ab humana cognitione secreto, prefinitio huius electionis abscondita est, et de nullo ante ipsius finem pronuntiari potest, quod in electorum gloria sit futurus, ut perseuerantem humilitatem utilis metus seruet, et qui stat, uideat ne cadat : et si forte aliqua uictus tentatione corruerit, non absorbeatur tristitia, nec de eius miseratione diffidat, qui alleuat omnes qui corruunt, et erigit omnes elisos . Dum enim in hoc corpore uiuitur, nullius est negligenda  correctio, nullius est desperanda reparatio. Oret itaque sancta Ecclesia, et pro iis qui crediderunt gratias agens, proficientem eis perseuerantiam petat: pro iis autem qui extra fidem sunt, poscat ut credant. Nec ideo ab obsecrationibus cesset, si pro aliquibus exaudita non fuerit. Deus enim, qui omnes uult ad agnitionem ueritatis uenire, non potest quemquam sine iustitia refutare .





DE MORIBUS BRACHMANORUM. *

Habetur hic tractatus ms. in tribus celeberrimis Italie bibliothecis, uaticana, Mediolanensi, et Medicea, sub nomine B. Ambrosii Mediolanensis episcopi: cuius tamen non esse, tum ex aliis dubitari potest, tum ex differentia styli, qui a grauitate Ambrosii, ab elegantia et acumine uerborum cum uenustate coniuncto longe distare uidetur. Sed cum in uetustis libris nomen ipsius, nescio qua occasione, sortitus iam sit, a nobis in hac editione additus est inter alia opuscula incerta, que huic sancto doctori tribuenda sint, necne, sinceri lectoris iudicio relinquimus. Opus certe ipsum non admodum expolitum fatemur. uel fortasse Ambrosius  Palladio Greco homini scribens, lingue Latine parum erudito, et adhuc iuueni , ut eius capacitati se accommodaret, magis aperto et communiore sermone usus est.

 Desiderium mentis tue, Palladi, que, immenso sapientie amore incensa, noua semper discere optat, nouum etiam arduumque opus efficere nos compellit, id uero est Brachmanorum patriam consuetudinem, uitamque recensere. Ego quippe cum neque ipsos, neque ipsorum uiderim loca , ea tibi dumtaxat que ab aliis audiui, et que a scriptoribus desumpsi, enarrare tentabo. Brachmani a nonnullis gymnosophiste, a quibusdam philosophi seu sapientes Indorum appellantur . Habitant autem iuxta Gangem, fluuium totius Indie maximum . Hic uero Ganges ille est quem Scripture sancte Phison appellant, et unus de quatuor qui e paradiso exire perhibentur  . Primum igitur Museus frater noster Dolenorum episcopus, mihi retulit, quod ipse aliquot ante annos ad Indias, Brachmanos uisendi studio profecturus, Sericam fere uniuersam regionem peragrauit: in qua refert arbores esse que non solum folia, sed lanam quoque proferunt tenuissimam, ex  qua uestimenta conficiuntur, que serica nuncupantur, et ibi insignem quamdam conspici lapideam columnam Alexandri nomine hoc titulo sculptam: Ego Alexander huc perueni; et quod plurimis populorum nationibus regionibusque perlustratis, in Arianam tandem deuenit prouinciam prope Indum amnem: quam desertis circumdatam cernens, feruoribusque ambustam, eo quod sol omnia incenderet , et cum solis estum, locorumque incendium sufferre nequiret, protinus inchoatum iter deserere, pedem efferre, et in Europam remeare coactus est . Quedam ergo noua, non autem Brachmanos  se uidisse affirmat. Refert nichilominus de Brachmanis aliqua se audisse a scholastico quodam Thebeo, qui, ut ait, ob id ipsum, nempe ut ipsos Brachmanos et uideret et alloqueretur, in Indias peregrinari proposuit, et quod tandem miser in captiuitatem incurrit. Hic ergo, ut mihi episcopus retulit,  cum lenioris esset ingenii, in forensis aduocationis officio incongrue sibi artis tedio fatigatus, Indiam uidere, et Brachmanorum patriam ac mores cognoscere deliberauit. Quocirca cum quibusdam mercatoribus in Erythreo, siue Rubro mari, nauim conscendens, nauigauit primo sinum Adulicum, et Adulitarum oppidum uidit, mox Aromata promontorium, et Troglodytarum emporium penetrauit, hinc et Assumitarum loca attigit, unde soluens prosperis flantibus uentis, licet plurimum nauigatione dierum, Muzirim totius Indie citra Gangem emporium tandem peruenit: ubi quemdam Indorum regulum dominari asserebat. Immoratus igitur ibi aliquamdiu, obseruataque diligenter eris et loci qualitate, ac hominum consuetudine, per plures dies,  uenit ei in mentem ad insulam que Taprobane uocatur transfretare: in qua illi, quibus beatorum nomen est, longissimam etatem uiuere asseruntur  propter miram eris temperiem, et incomprehensibilem diuini dispositionem iudicii . Huic quatuor moderantur reges seu satrape, inter quos unus est maximus, cui ceteri subiacent, obediuntque, ut ille scholasticus referebat . Narrabat quoque, si credere facile est, mille insulas Arabici et Persici matis, et quas Mammolas uocant, illi obtemperare. Hic ille, quem magnetem appellant, reperitur lapis, qui ferri naturam ad se ui sua trahere dicitur. Cum ergo nauis aliqua clauos habens ferreos  illic applicuerit, illico retinetur, nec quoquam ire permittitur, ui nescio quadam lapidis occulta impediente, ob id naues ibi ligneis clauis construi dicebat. Quod insula quinque habet flumina, et quidem maxima, quibus tota irrigatur, fertiliorque redditur. Unde et ob maximam celi clementiam poma nullo umquam tempore arboribus desunt: immo eodem tempore eiusdem arboris dum ramus alter florescit, alter fructus gignit, ceteri maturos ostendunt fructus. Insuper habet insula hec dactylos, nuces quas Indicas dicimus, grandes et minutas, odoriferas tamen, item et nuces quas corylos dicimus. Homines illius terre aluntur pomorum, oryze, et lactis cibo; nobiles uescuntur certis quibusdam diebus, etiam solemnibus, ouium, caprarumque carnibus.  Sues a Thebaide usque ad Indie Aethiopieque fines aiunt non inueniri ob maximos estus. Induunt gentes insule ouium pelles, non spernenda laboratas arte, oues item non lane, sed setarum teguntur uellere, nec lane, nec lini habetur ibi usus, ut narrabat scholasticus, et quod de Aethiopie et Persie finibus, et Assumitarum locis ibi mercatores emendi, uendendi, permutandique rei gratia conueniunt: et quod piper ibi nascitur, in magnaque colligitur copia. Ipsa autem admodum parua atque inutilis gens est, que intra speluncas saxeas uiuit, et per precipitia magna discurrere natura patrie edocta consueuit. Piper autem cum ramusculis suis colligitur: ipsas autem arbores quasi quasdam humiles ac  paruulas stirpes esse dicebat. Nam et ipsos exiguos homunculos esse, et grandia quedam capita asserit habere cum leuibus et detonsis capillis. Reliquum uero Aethiopum atque Indorum genus comis naturaliter crispatis horret. In quo loco  ab eo qui illic plurimum poterat, ego illico abreptus atque detentus sum, qui statim ceperat mihi etiam acerbe conuiciari, eo quod eorum patriam solumque contingere ausus fuerim. Et illi neque excusationem, nec defensionem meam equis animis audiebant, non enim poterant lingue mee intelligere sermonem, nec ego criminis causam, quod mihi obiiciebatur, sciebam, quia illorum uerba non noueram, ex solis tantum nutibus nos mutuos intelligere uidebamur. Ego quidem ex aspectu toruo luminum, et  ex seuo dentium stridore poteram uerborum significata noscere: illi uero ex pallore meo atque pauore sensus meos misericordia magis dignos suspicabantur. Sic itaque ab eis detentum, per sexennium me in pristinum opus facere iusserunt, expensa autem ex palatio regis ipsorum unius tantum modii frumenti quolibet anno. Post sex uero annos, dum paulatim ediscerem eorumdem loquelam, potui multa de uicinis nationibus, locisque cognoscere. Tandem Deo propitio de captiuitate hoc modo ereptus sum: Rex alius supradicto huic regi inimicatus, eum apud maiorem illius regionis imperatorem accusauit, quod nobilem uirum, ciuemque Romanum in teterrimam captiuitatem atque extremum seruitium redegisset. Quo imperator audito, confestim illuc cognitorem  cause transmisit, ac deinceps, rei ueritate perspecta, protinus eum qui conuictus in memorato crimine uidebatur, exui tota sui corporis pelle precepit, eo quod ciui Romano fecisset iniuriam . Dicuntur autem non solum impensius honorare Romanorum imperatorem, sed incredibiliter timere, tamquam qui preclaro polleat ingenio, ac uirtute magnifica, et Romanos eo quod armis atque uiribus adeo potentes sint, ut  ad regionis ipsorum excidium ualeant peruenire. Ipse ergo ille qui ista dicebat, adiiciebat quod genus Brachmanorum non ex propria tantum uoluntate secularibus rebus renuntiat, sed potius ut ex iudicio Dei pendens, ac Diuinitatis ope suffultum. Naturaliter enim nudi in finitimis fluuii regionibus uiuunt. Nulli apud  eos quadrupedes, nullus terre cultus, nullus ferri usus, nullum instrumenti genus, quo fieri aliquod opus possit. Habent autem illic deliciosas atque optimas auras, et saluberrime temperatas . Colunt semper Deum, cuius ueram quidem ac distinctam notitiam se habere profitentur, omnemque prouidentie eius ac diuinitatis rationem discernere. Iugiter orant, orantes uero non orientalem partem unde oritur sol, aspiciunt, sed celum potius intuentur. Edunt autem ea que super terram pecudum more potuerint inuenire, hoc est, arborum folia, et olera siluestria. Abundat enim apud illos plurimum herba, quam inulam nomine uocamus, sicut et apud Persas. Item est ibi arbor que acanthus  nominatur. Habent et patrias arbores quasdam, nescio quos fructus ferentes, quibus uesci semper solent. uiri trans ripam fluminis Gangis in partibus Oceani, in quem fluuius memoratus ingreditur, degunt: femine uero citra Gangem iuxta mediterraneas partes morantur, ad quas earumdem mariti Iulio et Augusto mense transuadere consuescunt. Isti enim menses apud eos frigidiores uidentur, eo quod tunc ad nos sol conuertitur, et supra Aquilonem quem Boream uocamus uis solis erigitur, quo tempore temperati eres magis, et ad concubitum magis apti esse dicuntur. Ubi ergo quadraginta cum feminis suis fecerint dies, mox ad propria reuertuntur. At cum enixa fuerit uxor alicuius, edideritque unum uel alterum partum, non transit ulterius ad  eam eius maritus, nec ulterius cum propria concumbit uxore. Singulis enim filiis in locum patrum substitutis, per totam de reliquo uitam a propriis se uxoribus abstinent. Si autem acciderit ut quispiam sterilem sortiatur uxorem, usque ad quinque annos maritus ipsius ad eam transit, et ei maritale prestat obsequium. Que si grauida per tempus illud reddita non fuerit, mox ab eadem penitus separatur: ob quod non in multos populos eorum diffunditur genus, tum propter locorum difficultatem, tum propter consuetudinem continendi. Hec est ergo uita et conuersatio Brachmanorum. Fluuium autem ipsum cum maxima dicunt difficultate uadari , tum propter Ondoniton tyrannum loca illa infestantem, tum etiam timore cuiusdam  animalis in supradicto fluuio morantis, quod tante magnitudinis esse dicunt, ut integrum possit elephantem deuorare. Eo uero tempore quo Brachmani flumen transire consueuerunt, diuino asserunt iudicio dictum animal non uideri in fluuio. Maximi etiam dracones illic esse dicuntur, habentes septuaginta per longitudinem cubitos, unde ego unius pellem uidisse me memini quadraginta duos in latitudine habentem pedes. Formicas etiam illic esse ad modum palme hominis, scorpiones uero ad cubiti humani mensuram adesse loquuntur: propter que monstra periculosus est ipsorum transitus locorum. Non tamen ubique animalia ista nascuntur, sed in illis partibus tantum que ab hominibus non inhabitantur. Plurimique illic elephantum greges esse dicuntur.  Hec sunt que a Thebeo scholastico de Brachmanis audiuisse se affirmat Museus: que uero ex historiis de Alexandri uita legi, et que ex plerisque auctoribus ad hoc facientia de illis desumpsi, nunc subnectam.

Alexander imperator, cum ei Macedonie solius imperium non sufficeret, neque Philippo patre tantum posset esse contentus, Iouis Hammonis filium semet esse dicebat. Et quamuis originem ipsius facile ipsa rei ueritas comprobaret, falsis quibusdam tamen, et, ut ei uidebatur, inuictis modis aliam sui esse naturam generis astruebat. Itaque solemni bellorum apparatu, ac instructis equitum peditumque militum copiis, e Macedonie regione consurgens,  totum pene peragrauit mundum: et antequam in prouinciam Babylonis accederet, Europam quidem et Asiam ueluti quedam parua loca transcurrit: uenit tandem in partes nostri quoque orbis, ut eas inspiceret, quasque cum reperisset suis conformes sensibus, ipse dicebat: Sapientia, prouidentie mater, habens cum uirtute ipsa, que omnium uirtutum caput est, quamdam communionem, in sola ueritate consistens, alens omnem faciensque naturam, cuius donum est nostrorum sermo uerborum, notitiam scientiamque communem scrutans et perspiciens, iniustis quidem tribuens que merentur, iustis autem parcens: da mihi, queso, te placidam, ut possim ad illa que cupio, his precibus peruenire, Brachmanos uero bonitate ac sapientia preditos uiros hic  presentes cernere. ueni enim ut aliqua cognoscerem a Calano, incola horum locorum, qui ad me festinus accessit, quo nunc persuadente desidero ediscere cuncta plenius et uidere. Brachmani uero econtra Alexandro ista dicebant: uenisti ad nos, inquiunt, cognoscere sapientiam cupiens: nos autem Brachmani libenter statim talem suscepimus uoluntatem. Huiusmodi enim desiderium in uita ac moribus nostris regnum iudicatur: quod nunc discere imperator ipse uoluisti. Philosophus enim non dominio alterius obtemperat, sed ipse dominatur: homo enim in eum non habet potestatem. Sed quoniam nichil nobis hactenus credens , nunc ad nos uera  degustans uenisti. Calanus enim uir apud nos pessimus fuit, per quem uos Greci homines Brachmanos agnouistis quidem, bene tamen non potuistis agnoscere. Ille enim non fuit noster, qui ad diuitias sine aliqua sui excusatione transfugit, cui non suffecit de Taberunco fluuio aquam castitatis haurire, neque pressi lactis cibum sumere, quibus Deo digna mens crescit, quam ille Deo semper habuit inimicam, qua male succensus in iram exarsit, quamque de sapientie bonis transtulit ad uitia uoluptatis. Ex nobis autem nullus in prunis ardentibus uolutatur, neque ulli dolores corpora nostra consumunt, sed uita nostra medicamentum aliquod sanitatis est. Naturali autem beneficio alieni a diuitiis omnibus sumus: equo etiam uitam nostram mors fine comitatur. Et si interdum  nonnulli forte mortalium, ad quos falsorum uenit doctrina uerborum, percutere nos uanis tentant sagittis, ingenuitatem tamen nostram ledere ac uitiare non possunt. Unum atque idem est mentiri et credere mentienti. Nocet enim quis et cui falsa persuadet, nocet et sibi, quia dum mendacio credit, non facile ad ipsam ueritatem peruenire ualet. Insimulatio autem mala inimicitiarum quedam et certaminum mater est, que ex se iracundiam parit, ex quibus rursus iurgia et bella nascuntur. Nulla tamen uirtus est occidere hominem: latronum enim iste, ut nouimus, mos est. Sed nos uirtutem ueram uocamus contra aurarum mutationes nudo corpore dimicare, desideria uentris abscindere, et uarias ipsius pugnas  abstinentia patientiaque superare. Igitur prius uince hos inimicos ante omnia tuos, si fortis uideris tibi, et exinde opus tibi non erit aduersum quempiam certamina externa committere. Idcirco enim contra eos qui foris sunt, commoues bella, ut istis quos intrinsecus habes, alimenta et fomenta suppedites: sed tu uides quod eos quidem, cum quibus foris dimicas, uincis, ab iis autem quos nosti, qui intra te sunt, superaris. Considera igitur quanti tyranni in stultorum cordibus degunt: oculi, aures, nares, uenter, uirilia, totumque corpus humanum, quam multa etiam desideria nascuntur intrinsecus, quibus omnibus genus mortale succumbit et seruit, propter que cuncta et iugulantur et iugulant. Nos autem Brachmani, quia omnia que intrinsecus habemus bella superamus, iam  de reliquo incolumes atque securi in summa pace requiescimus, siluas uidemus, celumque suspicimus, aquilarum diuersarumque auium gratissimas uoces semper audimus, nudo sub acre arborum foliis nostra corpora contegimus, eorumque fructibus uescimur, aquam bibimus, hymnos Deo canimus, et futuri seculi uitam desideramus, nullumque quod prodesse nobis non possit, audimus. His ergo nos Brachmani moribus contenti uiuimus, paucisque sermonibus agitatis mox tacemus. uos autem dicitis quidem que debeant fieri, nec tamen facitis; philosophum uos nullum putatis, nisi eum qui nouerit loqui: uester enim est omnis sensus in lingua, uobisque in oris uestri labiis tota sapientia est. Aurum argentumque colligitis, plurimis seruis et magnis domibus indigetis:  affectatis honores, et sectamini dignitates, editis tantum atque potatis quantum iuuat expleri, utimini eque et uestibus delicatis semper ac mollibus , eaque facitis quorum penitentiam mox geratis: contra uos ipsos ueluti contra inimicos uestros soletis loqui, cum tamen habere uos lingue proprie potestatem sciatis. Longe profecto meliores sunt illi qui tacere consueuerunt, non enim se ipsos loquendo reuincunt. Mutuam mercedem ab omnibus accipitis, gloriosum, ut putatis, ornamentum digitis uestris imponitis aurum: uos quoque reminas uidemus ornatos, cum sciatis quod idipsum, in quo magnopere creditis, quantum ad rem pertinet ueram, uobis prodesse nichil possit. Auro enim non extolluntur anime, neque corpora nutriuntur, sed econtra per illud utraque ista  uitiantur. Nos autem qui cognoscimus ueritatem, ipsamque naturam, si ceperimus sitire, ibimus ad fluuium, aurumque calcantes, aquam bibemus. Auro enim nequit sedari fames, ac sitis nescit exstingui. Non ex auro uenit uulnerum cura, non egrotorum medicina membrorum, non ulla refrenatio cupiditatis immense, sed hortatus magis ac prouocatio maior ad nouam nescio quam concupiscendi libidinem. Et sitis quidem illa naturalis cum fuerit, cum aquam, quam desiderauit, acceperit, sitire mox cessat; similiter etiam naturalis fames quando escam quam querit, acceperit, conquiescit. Si igitur eodem modo, eademque natura aurum quoque humanus animus desideraret, ubi primum accepisset quod optabat  accipere, sine dubio cupiditas et ipsa cessaret: sed nedum ista non cessat, immo semper noua, et sine aliqua intermissione desiderat, quia non ex commonitione nature desiderium tale procedit. Postremo in quo apud uos homines et ornantur et gloriantur, in eodem apud nos spernuntur. Calanus amicus est uester, sed spernitur et calcatur a uobis. Qui ergo multorum malorum auctor apud uos fuerit, a uobis honoratur et colitur: qui uero est inutilis, proiicitur a nobis: et illa que nos omnino non querimus, Calano pro ea quam habuit erga pecuniam cupiditate, placuerunt. Sed non erat noster hic talis, qui animam suam miserabiliter lesit, ac perdidit, ob quod neque Dei neque nostri amicus esse uisus est dignus, neque in hoc seculo inter siluas habere meruit securitatem,  neque illam sperare gloriam potuit, que promittitur in futuro.

Alexander imperator ubi uenit ad siluas, Dandamim quidem ipsum in transitu uidere non potuit : in silua enim iacebat, recumbens super arborum folia in securitate et pace, proximus fonti, quem quasi uber terre matris incorruptum atque integrum in os suum emulgere consueuerat. Misit autem ei Alexander amicum quemdam nomine Onesicritum , dicens ei: Onesicrite, memoratum uirum Dandamim ad me uenire festina, aut causam propter quam uenire noluerit, nuntia, ut ego ipse ad uidendum eum pergam. Cui ille respondit: Faciam cum celeritate quod precipis. Nam sicut iubere tuum est,  ita meum esse cognosco tuis iussis obtemperare. Ubi igitur supradictus ad Dandamim nuntius uenit, his eum allocutus est uerbis: Dixit filius dei Iouis magni, Alexander imperator, qui est dominus generis humani, ut properes ad illum uenire, quia tibi, si ueneris, plurima dabit munera: si uero uenire nolueris, ueluti contemptorem te capite puniet. Que cum ad Dandamis aures dicta uenissent, non surrexit ex foliis, quibus fultus iacebat, sed tale responsum ridens reddidit, ac recumbens: Deus, inquit, maximus parare cuiquam nescit iniuriam, sed lumen uite rursus iis prestat animis, que suo soluerit fato. Meus ergo ille solus est dominus, qui homicidia uetat, et qui bella non concitat. Alexander uero non est deus, quia et ipse moriturus est. Quemadmodum  igitur potest esse omnium dominus, qui nondum Tyberoboam fluuium transfretauit, neque per totum mundum sedem suam locauit, non zone Gadem transiit, non in medio orbis cursum solis aspexit? quare gentes plurime nec eius quidem nomen adhuc nosse potuerunt. Si autem non capit eum illa quam possidet terra, fluuium transeat nostrum, et inueniet solum tale, quod norit homines sustinere. Quecumque mihi Alexander pollicetur, si ea prestiterit, cuncta inutilia mihi erunt. Ego enim habeo domum folia, herbis quoque que adiacent mihi, uescor, et aquam poto: posthabeo alia quecumque cum sollicitudine colliguntur ac pereunt, nichilque aliud preter tristitiam querentibus ea atque habentibus  prebent. Nunc igitur securus quiesco, clausisque oculis nil omnino custodio. Si aurum uoluero seruare, somnum meum dissipo: terra mihi omnia, ut lac mater infanti, ministrat. Ad quemcumque accedere uoluero locum, uado, quocumque autem ire noluero, nullius sollicitudinis necessitate compellor. Et si caput meum uoluerit abscindere, animam auferre non poterit: sed caput tantummodo iacens tollet, anima uero discedens, caput suum ueluti partem uestis alicuius relinquet, ac reddet ei, a quo id susceperat, nempe terre. Cum autem factus spiritus fuero, ad Deum qui eum intra hanc carnem inclusit, ascendam. Qui cum hoc fecerit, tentare nos uoluit, ut uideret quemadmodum discedentes ab eo, in hoc seculo uiueremus. Et postmodum cum ad eum  fuerimus reuersi, rationem uite huius a nobis exposcit. Cui assistens ego uidebo iniuriam meam, eiusque iudicium in illos qui iniuriosi mihi fuerunt, intuebor; suspiria enim gemitusque lesorum incipient ledentium esse supplicia. Hoc Alexander illis minetur, qui opes desiderant, qui timent mortem, quia nos utrumque contemnimus. Nam Brachmani neque aurum diligunt, neque mortem uerentur. uade igitur, et hoc Alexandro referas: Nihil tuorum Dandamis querit, uerum si aliquid ex ipsius rebus tu necessarium tibi esse credis, ad eum uenire non dedigneris.

Que ubi Alexander per internuntium audiuit, desiderare plus cepit ut talem uirum uideret, utque se, qui multas uicerat gentes, unus et nudus uinceret  senex. Pergit igitur cum quinque uel decem amicis ad eas, quas supra diximus, siluas, et cum uenisset ad proximum, atque ex equo, quo uehebatur, exsiliisset, coronam de capite deposuit, omnemque qui circa ipsum erat, superbie tumorem relinquens, ad memoratum senem ingressus est solus, et ad pedes ipsius se dedit, hoc dicens: Salue, Dandami, ego ad te ueni, quia tu ad me noluisti uenire. Cui ille respondit: Ad quid ad nos uenisti? aut quid de nostris sollicitudinibus auferre desideras? Quod cupis ipse, nos habere non possumus: quod iterum nos habemus, necessarium tibi non est. Nos honoramus Deum, et amamus hominem; negligimus aurum, contemnimus mortem: uos autem mortem timetis, honoratis aurum, oditis hominem, Deum contemnitis.  Ad quem Alexander: Doce, inquit, nos aliquid sapientie: plenum aiunt te diuinitate, et cum ipso colloqui sepius Deo; ego uero scire desidero in qua re prestantiores Grecis uos ipsos esse dicatis, et in quo aut melius uideas quam alii homines, aut amplius sapias. At ille respondit: Ego, inquit, uellem deferre ad te acceptum a Deo sensum, sed ipse locum non habes ubi donum tale suscipias. Impleuerunt enim animam tuam auide atque immodice cupiditates, quas nunc mecum certare considero, quia te ab ipsis conor auellere, quamquam hodie plurimum merent, eo quod morte nullius gentis uel sanguine polluaris, et quia uident adhuc homines in ciuitatibus commorantes. Tu ad Oceanum  usque uis accedere, post quem aliam iterum partem orbis cupis occupare: et tunc tristitia afficeris, cum non potueris habere quod uincas. Quomodo ergo satisfacere desiderio tuo poteris, cum totus tibi seruiens mundus animum tuum explere ac satiare non possit? Minor mundo longe tu factus es, et si omnia simul uelis uincere, atque uniuersa quecumque tenent homines possidere, tandem necesse est ut solum habeas quantum aut tu iacentem tenere me cernis, aut ego occupare uideo te sedentem. Ex quo iterum si ad alia transeamus, et in aliis quoque tibi similes inuenimur. Eodem enim modo quo ipse, omnibus utor elementis, ere, aqua, et terra, nec quidquam ultra habere desidero, et omnia iuste habeo quecumque possideo, et si solus omnes fluuios  obtineas, plus tamen aque quam ego, ex ipsis haurire non poteris. Hanc ergo si a me sapientiam discas, nichil tibi deerit: totumque habebis, si nichil desideraueris. Cupiditas enim paupertatis est mater, que medicamento malo, hoc est, sollicitudine nequit curari: que ita semper omnia querit, quasi inuenire nil possit: quia non in iis, ad que iam potuit peruenire, requiescit, sed ex illis que necdum tenere se cernit, magis magisque cruciatur. Habebis autem maximas cum uoluptate opes, si ita mecum uiuere uoles: et si meis acquieueris uerbis, meas diuitias possidebis. Amicus mihi est omnium Deus, et de ipsis cum eodem rebus loquor, malorum hominum uerba non audio. Celum habeo pro tecto, terra mihi tota pro lecto est. Fluuii mihi potum  ministrant, mensam silua suppeditat. Non uescor animalium uisceribus, ut leones, neque intra pectora mea incluse quadrupedum aut uolatilium carnes putrescunt, nec sum mortuorum sepulcrum, sed prouidentia naturalis omnes mihi fructus ut lac mater infundit. Intelligo ipse quid queras. Sapientem me uides, talis et factus sum, itaque uiuo ut procreatus sum, et que Deus faciat agnosco, et quid fieri debeat scio. uos autem uanitate magna repleti, presagire uos creditis, cum tamen hec ipsa que per singulos uidetis dies, Dei opera intelligere nesciatis. Ego cuncta cognosco, et unde, et quando, et quomodo fiant. Pluuias, siccitates, fulmina, tempestatesque presagio: et hoc est quod me delectat ac reficit, quia Deus habere me communionem quamdam atque  consilium cum operibus suis fecit. Ad me quemadmodum angelus uenit, et si quando aliquid timuerit imperator, tunc ego deprecor Deum ut boni aliquid ei, cum ad me uenerit, prestet, ut eum metu quo laborat, absoluat, utque ei fiduciam quamdam mentis inspiret. Quid esse rectius dicis, ledere homines, an tueri atque seruare, et quid magis conuenit facere filiis Dei, aut euertere cuncta pugnando, an expugnata, et diruta instaurare pacando? Non tibi proderit, imperator, enorme pondus auri, neque elephantorum, quos sustulisti aliis, multitudo: sed hec uox mea, et is meus sermo. Tu uero etiamsi me interficere uolueris, non timebo, ibo enim ad Deum citius, qui et causam et uitam meam nouit.  Nihil est quod Deum latere possit, cuius oculi sunt omnes stelle, sol, et luna, que omnia tu effugere non potes, neque in te iudicium eius euadere. Noli igitur tu destruere que ille construxit: noli tu cupere dissipare ea que ille, qui ea fecit, ornare desiderat: noli immolare sanguinem ciuitatum, neque transire supra gentium mortuarum cadauera. Longe enim rectius feceris si tuam curaueris uitam, quam si alienam desideraueris mortem: et si, contemptis iis que prosequeris damnis, uera elegeris lucra. Cur cum unam persequeris animam, tot simul uis exstinguere nationes? Quid delectaris totius seculi malis? quid, aliis flentibus, rides? Hoc ipso tamen, quod memor mei, qui in solitudinibus his uiuo, esse uoluisti, temetipsum lucratus es. Neque nunc aut  certamina pertimescis, aut ledere quemquam cupis, aut uirtutem tuam in aliorum malis, quod fecisti semper, exerces. Proiice igitur a corpore tuo uellera ouium mortuarum, neque defunctis uolueris te operire tegminibus; magis enim ipse cum talem te feceris, honorabis, quia temperatur anima in desertis uiuens locis. Hoc igitur uite nostre propositum magis elige, cuius beatitudine plus quam apud Macedones frui poteris. Qui quidem te per singulos exspectant dies, ut reliquas tecum diruant ciuitates, et quecumque in ipsis ualuerint inuenire diripiant: quosque in presenti die tristari arbitror ac dolere, quod incolumes adhuc quasdam uideant nationes, occasionem nanciscentes cupiditatum ac rapinarum suarum auctoritatem nominis tui. Quam ergo securam  in Deo uitam poteris obtinere, et ut tibi ipse iam uiuas, qui nunc adhuc multa cogitas rapere, multos trucidare desideras: ex quibus iam aliqua fecisti, alia in presenti facis, alia facturum te esse promittis? Ego uero cum ex hoc mundo recessero, in acre positum te uidebo: et tunc quidem sermonem predicabis meum, quia te multitudo equitum uel peditum nulla comitabitur, et cum maximo mentis tue dolore deflebis, hoc dicens: Sine causa perdidi totius retroacti temporis uitam, quam in honoribus istius mundi, bellisque consumpsi. Ex quibus intelliges nichil tibi aliud te reliquisse, nisi memoriam solam malorum. Noui enim ego que Diuinitas intra se habeat, cum tamen ipse sim apud homines constitutus, mihique tunc ista dices: Bona  consilia, Dandamis, mihi aliquando prebebas. Tunc enim ante conspectum tuum uenient omnes quas sine causa expugnaueris animas, apud quas quomodo excusare te poteris?

Libenter hec et sine ulla iracundia Alexander audiebat: erat enim in Dandami spiritus Dei: sed, instigante demone malo, inter ipsa principia mutabatur Alexander. Unde his alloquebatur Dandamim uerbis: Scio uera te dicere, de diuino enim genere descendens, in his constitutus es locis, ubi nunc tibi sine ulla molestia, sed cum maxima uoluptate uiuere licet, et ubi naturalibus diuitiis frueris et quiete secura. Ego uero inter tumultus uarios ac formidines uiuo, plurimosque ex ipsis qui me custodiunt  timeo, et maior mihi plerumque ab amicis metus quam ab hostibus uenit, quorumque amplius quotidie quam inimicorum meorum insidias per timesco: et neque sine ipsis degere queo, neque illis me possum credere: uiuo igitur in afflictione; quos enim uereor, eorum constipatione custodior. Diebus quidem totis uarias gentes prosequor ac fatigo, noctibus uero me somnus turbat ac uexat, ne quis in me inopinatus hostis impetum faciat: et si occidero quos formido, tristis efficior; si rursum lenis ac mitis uoluero esse, contemnor. Et quemadmodum a tantis rerum periculis me eripiam ignoro. Nam et si uoluero in his desertis, in quibus uos degitis, uiuere, id mihi penitus non licebit ob quod apud Deum nunc excusare me possum, quia ipse me  in huiusmodi uite statu, et in tali ordine hominum collocauit. Tu uero pro istis quas ego fudi querelis, quia me per omnia recreasti, ac sensus paulisper meos a conflictationibus et preliis liberasti: dona mea suscipe, neque ea que tibi offero, in contumeliam mei uolueris recusare. Mihi enim, quando sapientiam honorare fecisti, non modicum profuisti. Hisque finitis, innuit seruis Alexander ut munera que spoponderat, exhiberent. Qui mox auri argentique optimas species, diuersasque uestes cum oleo ac panibus obtulerunt. Quibus uisis Dandamis risit, hoc dicens: Num quid suadere auibus istis potes, qui in locis siluestribus uiuunt, ut aurum argentumque suscipiant, et melius quam consuerunt, canant? Quod cum fieri omnino non possit, me illis uis esse  peiorem? Cur illud accipiam, quod neque edi a me, neque potari potest? Cur accipiam quod mihi nullatenus prosit? Aut quam ob rem id custodiam, quo uti nequeam, nisi forte ut animam meam per omnia liberam huiusmodi nexibus ligem? Cur ingenuitatem ipsius frustra iugo turpissime seruitutis addicam? Quod ego numquam prorsus efficiam. Sed neque emere quidquam uolo, qui in solitudinibus ubi nichil uenditur, uiuo. Munera mihi Deus, hoc est, fructus istorum locorum, prebet. Nihil enim auro homini uendit Deus, sed sapientiam bonam ei qui nouerit eam accipere, largitur. ueste uelatus sum cum qua me matris mee edidit partus. Aere hoc ut cibo uescor, libenter uideo me talem, dum nullis corpus meum nexibus grauo: omnique mihi melle dulcior  est, ubi naturalis uenerit sitis, aque potus exfluuio. Si autem et panes istos dices habere aliquam uoluptatem, cur eos incendisti fiammis? Reliquias ego ignis escam facere meam nolo; neque in cibos conuertere meos cupio quod de alieno ore sustulerim. Hos ergo panes ipse qui coxit ignis absumat. Sed ne aliquam tibi, qui sapientiam honoras, iniuriam a me estimes irrogari, oleum tantummodo istud accipio. Que ubi Dandamis dixit, continuo surrexit, ac siluam peragrans, et colligens ligna, molem ex iis maximam fecit, quam igne succendens, his locutus est uerbis: Brachmanus, inquit, omnia habet, et abunde ex omnibus, ut cupit, pascitur. Infusoque oleo mox, pyraque uehementer incensa, talem  cecinit hymnum Deo: Immortalis, inquit, Deus, tibi ego in omnibus gratias ago. Que ubi Alexander uidit, abscessit, cuncta secum, preter oleum, que exhibuerat, reportans, summopere stupens. Dandamis uero hoc etiam sermonibus suis addidit, dicens: Tales uniuersi nos sumus. Calanus uero pessimus uir iudicatus est a nobis, eo quod uestre se exhibuit presentie, et nostram non imitatus est uitam: et quia cum amator Dei esse non posset, fugit a nobis, et migrauit ad Grecos, contemptisque moribus nostris, se ipsum damnauit immortalibus flammis. Tu uero Macedonum male gentis dominum esse te dicis, Brachmanos uituperas, et interfici omnes iubes, credens eorum mendacibus uerbis, quod bonum uirum facere non oportet. Nos uero rationem uite proprie  Deo nouimus reddituros tunc, cum ad eum fuerimus profecti. Omnes enim ipsius sumus, gloriam uanam contemnimus, quod stulti facere non possunt. Quemadmodum uos transire ad consuetudinem nostram ualetis, qui tam male uiuitis, et qui semper illa que bona sunt, datis obliuioni? Nos uero Brachmani, memores quemadmodum procreati aliquando fuerimus, et uidentes propter que uiuere debeamus, irreprehensibilem uiuendi cursum tenemus, unumquemque enim Deus certo propositi eius, cui deputatus est, fine formauit. Letamur in desertis locis, et in mediis siluis sedentes, et in his tantum sensibus nostris occupati sumus, ne umquam sermones hominum animas nostras ab institutis talibus ualeant separare. Beatus est ille qui nullius indiget, et qui  non alienam gloriam cupit, et qui placere uult omnibus, necesse est ut sit omnium seruus. Nobis necessarie non sunt ciuitates, in quibus latronum multitudo colligitur: magnas uero domos nobis exstruxit Deus, ac prestitit, montes pariter, ac siluas: ex quibus simplices sumimus fructus, et pure dona nature aquas bibimus: libenterque nosmetipsos reficientes post laborem, iis foliis incubamus. Quomodo potestis ingenuis hominibus imperare, cum sciatis uos in potestate multorum esse? uos enim uestris in omnibus que concupiscunt, seruitis animabus. Nam si multas habere uestes desideratis, non ut paucos greges ouium pascatis, non ut paucos qui ipsas tondeant oues, et a quibus ipse lane intexantur, necesse habetis artifices. Quid excusaris quod mollia  uestimenta non habeas? Aequalis enim seruitus esse probatur in minoribus et maioribus rebus. Nam qui exiguum miratur aurum, et multum desiderabit: et qui parue ciuitatis fuerit imperator, et maiori cupiet imperare. Preterea etiam ex modica perpetue portione, que in uestris splendet uestibus, superbitis: et cum uestris famulis fuerint indumenta purpurea, uos pulchrius esse aliquid existimantes, uestra colore altero splendere curatis. Si autem hoc apud uos bonum non uidetur, pauperes iudicamini, dum parua miramini. Animalia libenter occiditis que terra progenuit: que tamen ipsi plurimum uobis prodesse cognoscitis; quedam enim ex ipsis tondentur, alia mulgentur: cum quibusdam agrum colitis,  cum aliis dimicatis: quorum postea eo quod funditis cruorem, gaudetis, talemque mercedem ipsis, que perutilia uobis fuerint, redditis uicem: et quorum uellera uos extrinsecus uelant eorumdem uos carnes intrinsecus onerant, et incipitis esse corporum mortuorum sepulcra uiuentia. Tantis ergo tamque inconuenientibus rebus, tamque contrariis mens grauata, potest in se recipere Dei sensum? Dimitte paulisper memoratorum animalium carnes, que occidis, sic iacere, et quid ex ipsis fiat intellige. Numquid poteris fetorem ipsarum ferre non fugiens? Quante sordes, quante impuritates animabus atque corporibus inferuntur humanis, quas cum ipse tolerare non possis, includuntur intra illos, atque ab illis inferuntur, a quibus cibi tales desiderantur. Anima iracundiam  parit, ista concreant uomitum: terra uero fructus et flores, qui foras emissis bonis odoribus placent. Tales epulas nobis plantauit Deus, ac prestitit: humanos sensus uos penitus perdidistis. Corpora uestra feras male olent: receptacula enim estis pecudum mortuarum: leonibus lupisque peiores esse cepistis. Lupi enim, si uti terrenis pabulis possent, numquam profecto carnibus uescerentur. Tauri, equi, cerui iustis herbarum pastibus uiuunt, unde et ualidioribus membris, et neruis fortioribus roborantur. Cur hec animalia magis non uultis imitari? Cur non editis siluestria, et aquam bibitis? Sed causa ignis huiusmodi epulas uobis preparatis quas cum non esse cernitis bestias fortiores, ideo uestris non urgentur insidiis; uos enim queritis ciues plures, expensas  plurimas facitis, et in paruis rebus plurimum laboratis propter exiguam uoluptatem: ubi nichil est nisi eorum aperta perditio, in quibus fuerit labor uanus. Ergo nichil est uestra infelicius uita. Nos numquam bibimus inuiti, sed necessarium siti ex fontibus nature implemus officium; qui etiam non bibentibus nobis defluunt semper: uos uero propter uentris uoluptatem, et non esurientes queritis iuges cibos, et quibusdam artibus uobis multas atque diuersas epulas preparatis: excurritis omne retibus mare, in ere uolitantium, in montibus bestiarum uenatione gaudetis, canumque uestrorum uelocitatem mirantes, ferarum reprehenditis tarditatem, atque habitatrices eas malarum solitudinum nominatis. Istis igitur rebus insistitis hec animantia inuestigare,  hec inuestigata festinatis occidere, aut uiuentia caueis clausa defertis ad spectacula ciuitatum: non ut fruges seratis, ex quibus famem, neque ut exinde necessarium aliquod officium hominibus prebeatis, sed ut proximum ac sanguinis uestri, et opus  Dei, cum summo dedecore trucidetis, uel ut uiolenter uinculis illigatum ferarum morsibus ingeratis. Et hoc ipsum libenter aspicitis, quod cum hominibus fere pugnent, et quod ille partem nature, uestre ac similitudinis deuorent: postea uero illas prorsus feras occiditis, ut crudeles easdem, eo quod occiderint hominem, esse dicatis: et, quod adhuc scelestius uidetur ac peius, humano sanguine saturati, necdum tot tantisque malis expleti, uestrorum  cupitis ciuium uentres replere. Ad hec, tam dedecorosis, tamque prauis moribus uiuitis, ut et uobis calidas superedificetis domos, quibus ad uestram explendam uoracitatem comesta digeri citius compellantur. Insuper et ut proprii corporis intestina nimia ciborum repletione distendantur: lautiores eligitis epulas, unde peritos quosque procuratis artifices condiendis atque ordinandis epulis. Nos autem precamur Deum, ne aliquando sitiamus: nam hoc interdum modo a regula ueritatis abstrahimur, hoc est, tunc cum necessarium potum nostro corpori damus, ob quod postea oculos et manus nostras, ueluti sacrificium aliquod, ad radios solis agentes extollimus. At uos etiam leti estis quoties supra modum conuiuia uestra celebratis, nec ante  uestris commessationibus finem imponitis, quam nimia ebrietate furere incipiatis, et donec ipsum quod sapere uidebamini, bibendo perdatis: et nimio uini pondere sensus uestri cordis oneratis. Feliciores profecto apud uos esse crediderim eos qui insanire dicuntur. Illi enim semper ebrii sunt, cum tamen uinum non emerint: uos autem pro pretio uini nimiam sollicitudinem geritis: quo empto uosmetipsos ebrietate polluitis, uosque inuicem uerberatis, ac tandem ad sobrietatem reuersi, uix potestis agnoscere quemadmodum ebrietatem uestram custodire ualeatis. Audio etiam quod plurima comedentes ea digerere non potestis: et cum tandem a conuiuii uoracitate uix recesseritis, omnia que uos explere solent euomitis: ipsamque mutantes peruerso more naturam,  ex eadem parte qua escas capitis, egeratis: capite, non pedibus ambulantes. O stultissimi homines, impletis ingluuie uiscera uestra atque distenditis, ut postea iterum arte medicorum corpora uestra uacuetis: turpitudinem per hec uobis maximamque egritudinem querentes, adeoque estis insani, ut ipsam cupiatis euertere tali curatione naturam, que nullam penitus sentiat uoluptatem: finem habentes uoracitatis immodice supplicium, non salutem; insatiabilia enim membra fieri ex morbis continuo solent, tormenta comitantur, ita ut postremum quod honeste ac probe uite ex tantis deliciis conferatur nichil habeatis. Sed iactare uos audio quia plurima possidetis: qui tamen cum aliis multa donetis, uestris admodum pauca prestatis. Unde uos magis pauperes  iudicamus, quia ne panem quidem ipsum parentibus datis, innumeras autem habere opes desideratis. Serui uentris uos estis, propterea maxima apud uos turba medicorum est, qui assidua uos purgatione euacuant: faciunt autem id aut ieiunio uel media, aut arte medicaminum: ut qui plurima uina solebatis haurire, subito ne aque quidem modicam quantitatem possitis accipere, quoties egritudinum necessitate uexamini. Et sicut tunc ultra naturam multum meri bibitis, ita nunc parum quoque aque, quod exposcit ipsa natura, desideratis. Nos uero uinum  quidem omnino non querimus, aquam autem habemus quam solam uolumus, et qua maxime delectamur, et sapienter curamus sitim. Non furere et insanire properamus, magisque nobis mortem, quam ebrietatem precamur, per quam necesse est homines totis et corporibus et sensibus interire. Ebrius enim uidetur quidem uiuere, sed quantum ad sapientiam pertinet, mortuus iudicatur; perdidit enim sublimem ipsam quam homini dedit Deus mentem. Ecquid ii qui se magnos et gloriosos putant, quam falsa spe et uanis decipiuntur illecebris, qui alternis se inuicem manibus ledunt, spoliant, iugulant, cum tandem et ipsi mortem, que necessario eis debetur, exspectent? Quid denique de illis uiris, quasi de magnis quibusdam et aliorum prouisoribus loquar, qui  more turpium feminarum uariis pigmentorum odoribus oleo membra perfusi foris prodire consueuerunt, eris ipsius puritatem dissolutione propria polluentes? Quid de Stoicis philosophis uestris loquar qui cum omnes auri amore teneantur, uobis tamen admiratione uel laude digni uidentur? Audimus etiam quod a masculis uestris partem quamdam corporis amputatis, in muliebremque sexum illos conuertere gestiatis: et quod sit apud uos talis homo, qui neque generare ut uir, neque parere possit ut mulier, et qui in suum tantum dedecus et in suam tantum uiuat iniuriam. Quis talem humani generis preuaricationem, et tam miserabilem casum etiam cogitando non doleat? Quorum nos miseratione ducti uobis prodesse quantum possumus affectamus:  quia et superbiam exsecramur, et uniuersam humani generis naturam diligimus, ac fouemus: et quasi in alto magnifice cuiusdam domus sedentes loco, nudi tam mente quam corpore, quoscumque spectatores nouimus ueritatis, et docemus. Et hoc est in quo ceteris hominibus ditiores nos esse putamus. Macedonia uim omnibus facit, quam tamen prius ab aliis ipsa sustinuit. Omnes autem ad deteriora conuersi, turpes famuli iudicantur. Sed horum omnium malorum que nominamus, Brachmani uidentur expertes. A nullo enim debellari atque expugnari queunt, quia nullius rei desiderio uel amore tenentur. Tu uero si uera uis sapere, ad Indiam ueni, habita in solitudinibus nudus, omnes quas diligis, et quibus ornari uideris, proiiciens dignitates: nam aliter non suscipieris  a nobis. Et tunc amabis ea, quecumque paulo ante uidisti, queque miratus es: neque ullus contra te ulterius dimicabit, aut quidquam tuorum tibi auferre quis poterit; neque aliena collatione, neque aliorum sudore pasceris; eris enim in omnibus diues. Et quoniam desiderare te scribis, ut in aliquo tibi prosim: non inuidemus illis qui uere pium imitantur Deum. Uniuersam enim humanam ubique naturam uolumus, quantum per nos fieri potest, meliorem euadere.







PHILOSOPHORUM ALIQUOT EPISTOLAE, QUORUM HABETUR INTERPRES S. AMBROSIUS, Gilberti, Cognati, Nozereni opera in studiosorum usum, iam olim cum aliis multorum epistolis, collecte.



Thales Pherecydi.


Audio te primum Ionum, de diuinis rebus, apud Grecos palam disserere parare. uerum iustiore fortasse sententia, inter amicos ea que scripseris, leges, quam passim quibuscumque permittes, nullo illis emolumento futura. Equidem si tibi gratum cognouero, uolo conscius eorum que scribis esse. Ac siquidem iubes, ad te mature proficiscar. Neque enim adeo amentes ac stolidi sumus, ego et Solon Atheniensis, ut cum nauigio Cretam petierimus uisendi gratia, Aegyptumque itidem penetrauerimus, ut istic sacerdotibus et astronomis congrederemur, ad te non pari studio nauigaturi simus. ueniet enim et Solon ipse, si annuas. Neque tu loci illius amore detentus, raro in Ioniam transis, neque peregrinorum  hominum desiderio tangeris. uerum uni tantum, ut spero, scribendi negotio incumbis. At nos, qui nichil scribimus, Greciam, Asiamque, peragramus. uale.



Thales Soloni.

Athenis si excedas, Mileti, ut equidem reor, commodissime habitare poteris. Est enim uestra colonia, patierisque graue nichil. Quod si et apud Milesios exsecraris tyrannidem, eque enim ubique tyrannos infestos habes, at cum amicis nobiscum uiuere erit iucundissimum. Scripsit ad te Bias, ut Prienam proficiscaris: eam tu urbem si libentius inhabitaueris, et ipsi eo ad te aduolabimus.



Pisistratus Soloni.

Neque solus Grecorum tyrannidem arripui, neque  mihi rem alienam usurpaui, quippe genus a Cecrope duco. Id enim mihi meo iure uindico, quod Athenienses olim cum in iureiurando firmassent Codro, illiusque genti prebituros, postmodum abstulerant. Ceterum in deos, uel in homines nichil alias pecco. Leges, quas ipse Atheniensibus dedisti, seruari, atque secundum eas uiuere iubeo: et quidem melius seruantur, quam possent, si multitudinis imperio res ageretur. Permitto enim nemini iniuriam fieri: ac tyrannus ego preter dignitatem et honorem nichil a plebe differo, solis eis stipendiis contentus, que iis quoque, qui ante me regnarunt, debebantur. Denique Atheniensium singuli decimas frugum suarum separant, non in usus nostros consumendas, uerum sacrificiis publicis commodisque communibus: et si  quando bellum contra nos ingruerit, in sumptus deputandas. Tibi equidem nichil succenseo, quod mentem meam consiliumque detexeris: quippe qui id potius reipublice studio ciuitatis, quam mei odio detexeris: ac preterea quod ignorares cuiusmodi  ego rex futurus essem. Id enim si didicisses, equo animo et conatus meos forte tolerasses, et te fuge haudquaquam commisisses. Domum igitur bona fide redi, mihi et iniurato credens, nichil esse periculi a Pisistrato Soloni. Nosti enim neminem, etiam ex inimicorum numero, mali quippiam a me perpessum. Denique si placuerit nostra amicitia frui, inter primos eris: nichil enim in te fraudis, perfidieue conspicio. Quod si alioqui habitare Athenis nolueris, pro arbitrio tuo id facies: tantum ne nostri causa, patria excederis. uale.



Solon Periandro.

Scribis tibi plurimos insidiari; at tu, siquidem omnes e medio tuleris, ne sic quidem proficies. Insidiabitur enim tibi quispiam ex his, quos minime  suspectos habes, partim sibi quidem metuens, partim te reprehendens, quod omnia formides, nichilque non metuas: partim item ciuitati gratificari cupiens. Esset ergo optimum abstinere tyrannide, ut causas omnis metus euaderes. Quod si tyrannidi omnino insistendum censes, compares tibi, necesse est, externas uires et peregrina auxilia, urbanis uiribus maiora, ut iam tibi nullus infestus sit, et tu neminem extorrem agas. uale.



Solon Epimenidi.

Neque leges mee profecto Atheniensibus profuture multum erant: neque tu eis antiquatis, ciuitati fuisti emolumento. Deus enim, ac latores legum non soli iuuare ciuitates possunt, sed qui multitudinem agunt, in quamcumque sententiam uolunt. His enim,  si recte rem administrent, Deus ac leges utiles sunt: sin autem male, nichil prosunt. Neque sane mee leges ac iura, que scripsi, quidquam profuerunt: sed qui illas transgressi sunt, magna reipublice inuexere detrimenta, qui Pisistrato, ne tyrannidem inuaderet, non obstiterunt. Neque uero futura predicenti mihi fides habebatur. Ille fidelior existimabatur Atheniensibus blandiens, quam ego uera proloquens. Positis igitur armis pro curia, his quidem qui Pisistratum gestire tyrannidem non animaduertunt, sapientiorem: eis uero qui libertatem reipublice asserere metuerent, fortiorem me esse dixi; at illi Solonis interpretabantur insaniam. Tandem ita patriam contestatus, excessi: O Patria, hic quidem Solon ille tibi opem ferre, et facto et dicto, promptus  et paratus est, ceterum hisce et insanire uideor. Itaque, te deserta, proficiscor, solus ex omnibus Pisistrati inimicus: isti uero et fauere et obsequi parati sunt. Nosti enim hominem amice, quanto ille astu, quo ingenio, qua arte tyrannidem inuaserit.  Nam cepit blande plebem illicere, deinde sibi etiam uulnera inflixit: ac progressus in publicum, eaque se ab hostibus accepisse uociferans, orabat quadringentos robustissimos iuuenes sibi custodes darent. At illi, me quidem reluctante et reclamante, acquieuerunt. Erant autem hi armati ualidis fustibus; his itaque stipatus, statum reipublice euertit. Dumque illi spe inani pauperes suos, ne mercede seruirent liberare student, omnes una sub iugum missi sunt, unique seruiunt Pisistrato.



Solon Pisistrato.

Credo equidem nichil me abs te passurum mali. Nam ante tyrannidem tibi amicus eram, ne nunc quidem magis infensus, quam alius quiuis Atheniensium, qui tyrannidem non ament. Siue autem  unius imperio regi, siue publice rem administrari illis utilius sit, ex sua quisque sententia statuat. Certe tyrannorum te omnium esse prestantissimum fateor. Athenas autem redire mihi utile non esse cognosco, ne quis me iuste reprehendat, qui Atheniensibus dudum rempublicam ex equo administrandam tradideram, presensque oblatam mihi tyrannidem sponte declinaueram, modo rediens factum tuum subita penitentia probare uidear.



Solon Creso.

Amplector mirifice tuam in nos beneuolentiam: et per deos immortales, nisi apud me iampridem statuissem ibi sedem habere ubi respublica sit libera, mallem apud te, in tuo regno uitam, quam Athenis agere, uiolenter tyrannidem exercente Pisistrato.  uerum ibi suauius ex instituto nostro uiuimus, ubi sunt omnibus equa et communia iura. ueniam tamen ad te, ut tuo uel hospitio tantisper fruar.



Chilo Periandro.

Iubes uti militia uacem, extorrisque agam: quasi tu in tuto futurus sis. Atqui ego monarche nec sua tuta esse puto: felicemque eum tyrannum censeo, cui in sua domo absque sanguine contigerit mori.



Pittacus Creso.

Iubes me in Lydiam uenire, spectatum opes tuas. Ego etsi illas minime aspexi, nichil ambigo, Alyattis filium, regum omnium esse opulentissimum, auroque refertissimum. Neque uero amplius quidquam habituri sumus, si Sardeis ad te accesserimus. Auro enim ipsi non indigemus, contenti modico uite stipendio,  quantum satis sit mihi, et amicis. ueniam tamen, ut tibi perhumano et hospitali uiro familiaris efficiar. uale.



Cleobulus Soloni.

Amici quidem tibi sunt permulti, singulisque domus est: uerum ego Soloni commodissimam fore ad inhabitandum, Lindum censeo, ciuitatem liberam. Estque insula maritima, ubi si morari uolueris, nichil a Pisistrato mali formidabis, atque ad te amici undique confluent. uale.



Periander Sapientibus.

Gratias immortales ago Pythio Apollini, quod in unum coactos epistole mee repererunt, ipseque Corinthum, ut confido, perducent. Exspecto itaque  uos. Certe ipsi uidebitis, quam ciuiliter uos excipiam. Sicut igitur anno preterito Sardeis, in Lydiam uenistis: ita nunc oro, ne pigeat ad me quoque proficisci, Corinthi tyrannum; uidebunt enim uos non sine gratulatione Corinthii, Periandri domum adeuntes.



Periander Proclo.

Nobis quidem non ex sententia fuit uxoris scelus: tu autem sponte filio ingrato si quid egeris, peccas. Aut igitur immanitatem in filium compesce, aut ego illi opem feram: nam et ipse satis diu penas dedit.



Thrasybulus Periandro.

Preconi quidem tuo nichil dissimulaui, sed ipsum in segetem inducens, eminentiores spicas bacillo feriens, decutiebam, subsequente illo: tibique, si  interrogares, referret quidquid uel uiderit uel audierit a me. Tu ergo sic facito, siquidem tyrannidem tuto tenere cupis, atque in ea constabiliri. Ciuitatis principes tolle, siue illi amici, siue inimici uideantur: quippe tyranno amici quoque sepe suspecti sunt.



Anarcharsis Creso.

Ego, Lydorum rex, in Greciam adueni, Grecorum mores et studia et instituta percepturus. Auro autem nichil egeo, satisque mihi est, ut ad Scythas redeam melior atque doctior. ueniam tamen ad te Sardeis, plurimi faciens tibi familiarem et amicum fieri.



Epimenides Soloni.

Confide, o amice. Si enim uel seruire assuetis, uel non bene institutis Atheniensibus Pisistratus immineret,  imperium profecto diuturnum habuisset. Ceterum uiros haud sane malos, aut ignauos seruire compulit: sed qui monitorum Solonis memores, pre pudore ingemiscant, seruire tyrannidi diutius haudquaquam ferent. uerum etsi Pisistratus ciuitatem occuparit, non tamen ad illius liberos imperium spero deducendum. Est enim perdifficile hominibus liberis, preclarisque institutis legibus, sub seruitute durare. Tu autem, noli, queso, uagus agi, sed in Cretam uenire ad nos matura, ubi tyrannus nullus cuiquam molestus est. Si uero illius amici forte, ut fit, in itinere inciderint, metuo ne quid sinistri tibi eueniat.



Pherecydes Thaleti.

Bene moriaris, cum tibi fatalis dies superuenerit.  Morbus me inuaserat, cum tuas accepi litteras, pediculis opperiebar, et febri quatiebar totus. Mandaui itaque quibusdam ex familiaribus, ut cum me sepelierint, ad te perferant que scripsi. Tu autem, siquidem ea probaueris cum sapientibus reliquis, ita legenda demum trades: sin autem improbaueris, nolito edere. Mihi certe necdum satis placebant, est ibi quidem non certa rerum fides. Neque enim id recepi, neque quid sit uerum me scire professus sum. Forte quedam de Theologia reseruaui, cetera intelligere oportet. Omnia quippe iudico potius, quam aperio. Morbo autem singulis diebus inualescente, neque medicorum quempiam, neque amicorum penitus admitto. Ceterum assistentibus pro foribus,  et interrogantibus quo in statu sim, digito per ostii claustra dimisso, quam pestilenti malo tenear, ostendi: admonuique ut postridie conueniant ad solemnes Pherecydis inferias. uale.



Anaximenes Pythagore.

Thales, ab etatis flore, ad senectutem, per studia uirtutis humanitatisque peruectus, inclyta morte defungitur. Is cum, ut consueuerat, una cum ancillula, sidera inspecturus, atrio domus matutinus exisset, immemor ut sese loci situs haberet, dum ethera securus explorat, in subiectam foueam cecidit. Milesii siderum obseruatoris hunc finem tradunt. Ceterum nos, qui litterarum amore tenemur, tanti uiri iugiter meminimus, atque in illius maxime doctrina acquiescimus, initiumque sermonis nostri Thaletem  semper instituimus.



Anaximenes Pythagore.

Consultius nobis egisti, ut quietus uiueres, qui ex Samo Crotonem commigrasti. Nam Aeacide cum aliis infesti sunt, tum Milesiis tyranni dominantur. Medorum item rex nobis acriter imminet, nisi uelimus esse tributarii. Quamquam uidentur Iones pro libertate omnium cum Medis dimicare. Ita enim illi nos undique urgent, ut nulla nobis spes salutis sit. Quonam igitur animo possit Anaximenes celi secreta rimari, cui iugis aut mortis, aut seruitutis incumbit metus? Atqui tu Crotoniatis atque Italis ceteris gratus atque in pretio es, quem accedunt et ex Sicilia studiosi quique.



Archytas Dionysio.

 Misimus omnes Platonis necessarii Lamiscum, et Photidam, uirum illum abs te recepturi iure antique nostre amicitie. Recte igitur feceris, si memineris quanto a nobis studio efflagitasti Platonis ad te aduentum, ut nos illum uenire hortaremur, facturum te spondens omnia illumque libere accedere et abire permissurum. Memor esto igitur, quanti illius aduentum feceris, quodque eo tempore plus ceteris amaueris. Quod si qua orta simultas est, humanius te agere conuenit, illumque nobis restituere illesum. Hec enim si facis, iustitiam coles, ac nobis gratificaberis.



Arcesilaus Thaumasie.

Testamenta mea Diogeni tradidi ad te perferenda. Quia enim sepius egroto, et corpore non recte  ualeo, testamentum conficere placuit: ut si quid contingat inopinatum, sine tua iniuria proficiscar ex uita, qui unus ex omnibus maximo me affectu prosecutus es. Fidelissimus autem omnium, qui hic sunt, cum mihi semper fueris, diligenter et seruare stude, tum propter etatem, tum propter necessitudinem. Cura igitur memor, quantum tue fidei committam, ut quod apud te totum deponetur, quantum in te est, et negotia mea honeste disposita sint.



Rex Antigonus Zenoni philosopho.

Ego fortuna me quidem et gloria uitam tuam anteire existimo: ceterum disciplinis studiisque liberalibus, et perfecta felicitate, quam tu possides, longe abs te precelli sentio. Quocirca te orare statui,  uti ad me proficiscaris, id mihi persuadens, te preces meas minime irritas fieri passurum. Tu igitur modis omnibus enitere, ut tuo contubernio fruamur: certo sciens non mei tantum, sed omnium simul Macedonum eruditorem fore. Nam qui Macedonie regem erudit, atque in uirtutem imbuit, eum et subditos quosque instruere ad fortitudinem et probitatem certum est. Nam cuiusmodi fuerit dux, tales ut plurimum subditos fieri necesse est. uale.



Zeno Antigono regi.

Amplector tuum tam uehemens discendi studium, quod ueram, utilem atque necessariam, non popularem et que ad peruertendos mores tendit, eruditionem apprehendere instituis. Qui enim philosophie amore ac studio tenetur, declinatque celebrem illam  et uulgarem uoluptatem, que quorumdam adolescentulorum animos effeminat: eum non natura modo nobilitatem tueri, sed uerum quidem uirtutis quoque institutum, manifestum est. Porro liberali ac nobili ingenio si adiiciatur modica exercitatio, neque desit preceptoris copia, mature ad perfectam uirtutis euadit frugem. Equidem nisi senectus mihi obsisteret, sum enim octogenarius, corpusque preterea inualidum, ipse ad te uenirem, ut iubes. Quia uero id datur, quosdam ex conturbernalibus meis ad te mitto, qui animi bonis me minime inferiores sunt, et corporis etiam commodis exsuperant. His si tu studiose congrediare, nichil quod ad perfectam pertinet beatitudinem, desiderabis.



Pythagoras Anaximeni.

 At tu, uirorum optime, si nichil Pythagora, et genere et gloria prestantior esses, profecto ad nos iam ex Mileto migrasses: nunc uero te continuit paterna et auita gloria, que et me continuisset, si essem Anaximeni similis. Ceterum uos si augurio urbes deseretis, eis quidem ornatus adimetur, Medique illis infestius instabunt. Neque uero semper conuenit astrorum ac celi uestigare rationes. Prestat interdum, ad patriam curas cogitationesque conuertere. Quamquam ego non semper meis uaco fabulis, uerum et bellis interdum quibus inter se inuicem Itali dissident.



Archytas Platoni.

Facis tu quidem recte, quod nobis re conualuisse ex egritudine significaris: de Damisco item certiores  feceris. De Commentariis autem curauimus uenimusque ad Lucanos, ibique conuenimus Occelli nepotes. Que igitur de regno, legibus, iustitia, omniumque generatione, et ipsi habemus, et ex his quedam misimus. Reliqua modo reperiri non possunt: cum inuenta fuerint, ad te deferentur.



Plato Archyte.

Que abs te nobis allata sunt Commentaria, dici non potest, quam libenter accepimus; quique illa scripsit, in primis admirati sumus. Ostendit enim profecto uir ille, dignum se maioribus illis suis, antiquissimis atque optimis uiris. Feruntur autem isti uiri, Myrei fuisse: hi autem ex illis fuere Troianis, qui cum Laomedonte migrarunt, uiri boni, ut de  illis tradita significant. Que apud me sunt Commentaria, de quibus scripsisti, nondum satis elucubrata sunt, neque umquam satis erunt; ea tamen misi. De custodia uero ambo consentimus: nichil itaque adhortatione opus est. uale.



Rex Darius, Hystaspis filius, Heraclitum Ephesium, sapientem uirum, salutat.

Librum de Natura scripsisti obscurum, difficilemque in plerisque, qui si ad uerbum exponatur, uim quamdam speculationis continere uidetur mundi totius, et que in eo fiunt omnium, que quidem sunt in diuino motu constituta. In quibus plurimi heserunt adeo, ut et qui complura legerunt, ambigant, cum recta abs te narratio conscripta uideatur. Rex igitur Darius, Hystaspis filius, auditor esse tuus cupit,  particepsque Grece eruditionis fieri. uenias itaque quam primum ad conspectum meum, ac regiam  domum. Greci enim, ut plurimum sapientibus uiris obseruandis minus dediti, aspernantur ea que ab his recte fuerint elucubrata: tametsi eiusmodi sint, ut eruditione et grauitate non careant. Apud me autem aderit tibi omnis honor, primatusque omnis, quotidieque sollicita obseruatio, et grata collocutio, uitaque tuis moribus probabilis. uale.



Heraclitus Ephesius regi Dario, Hystaspis filio.

Quotquot mortales in terris uiuunt, a ueritate ac iustitia abstinent, auaritie autem et inani glorie inexplebiliter intendunt, perdite dementie causa. Ego autem, omnis immemor nequitie, fastidiumque deuitans omnis inuidie domestice, que splendorem comitari solet, numquam in Persarum solum aduenirem,  paucis contentus, que sunt secundum meam sententiam.



EPISTOLAE DUAE DE MONACHO ENERGUMENO.





[MONITUM.]

 In exemplari S. Germani ad Pratum Scholasticorum, post tres libros de Officiis, he due Epistole sequebantur. Priorem esse Ambrosii persuadebat materia ad illud tempus accommodata de Antonio, Hilarione, Macario, Geruasio, Prothasio, de Mediolanensi ciuitate in qua scriptam fuisse constat. Illud tantum ut dubitaremus fecit, quod uocet Germanicos et Anglicos et Italicos. Posterior minus habet Ambrosii: sed tamen appressimus utramque, quia utramque antiquam esse et utilem iudicauimus.





[EPISTOLAE DUAE DE MONACHO ENERGUMENO.]



EPISTOLA PRIMA.

 uir quidam religiosus atque in monachico habitu constitutus tunc, nostro tempore nunc antiqui hostis est inaudita tentatione pulsatus, ita ut idem malignus spiritus uestimentorum eius particulas et extra illum etiam incompositas, immunda colluuione crebrius fedaret. Que intantum erat horrenda, fetida et noxia, ut pars uestium quam tetigisset, nullius [Forte nulli, aut nullius rei] deinceps esset usui apta, quamquam fuisset abluta. De qua cum interrogatus fuissem, cur omnipotens Deus talem uersuto serpenti potestatem in eum dedisset, ut cordis eius immunditiam foris ostenderet, quod numquam in exteriori habitu fecisset, nisi interiorem omnino corrupisset, scilicet aut infidelitate et blasphemia, aut certe inani et uana gloria, respondi: Sanies  quippe intus in corde foras per uestimenta manauit. Quem quia longe positus erat, ego quidem non uidi, sed tamen, ut arbitror, hec in illo uere preuidi. Quod si ita non est, numquid tamen factum putatur sine causa et propterea gestum, ut in eo munditiam cordis feditas illa seruaret, nec hanc callidus hostis inani gloria fedaret: sicuti Paulus ne de reuelationis magnitudine timeret, stimulum carnis accepit. Si itaque horum quodlibet, aut certe si non fuerit, numquid tamen quod ad extremum positurus sum uerum non erit? uerum est omnino. uerum est quod dico, non esse colluuionem illam extrinsecus anime noxiam, si ipsa seruare studuerit intus cordis munditiam. Interea sicut tu ipse iudicare curasti, audio quosdam apud uos dicere: Non posse aliquem  in patria sue natiuitatis perfectum esse, illud in argumentum  assumentes, quod Dominus dixit: Nemo propheta acceptus est in patria sua . Quos primum oportet ratione ueritatis refelli, et sic demum qualiter intelligenda sit prolata sententia demonstrari. Audiant igitur patienter qui hec dicunt, quia dum sensum sacre Scripture prudenter non considerant, pene omnes sanctos contemnant. Si enim ita est, ut asserunt, ergo quotquot ex Romanis conuersi, apud Romanos degunt: quotquot ex Grecis, apud Grecos: quotquot ex Italis, apud Italos: quotquot ex Hiberis, apud Hiberos: quotquot ex Germanicis, apud Germanicos: quotquot ex Aquitanicis, apud Aquitanicos: quotquot ex Anglis, apud Anglos religiose uiuunt, imperfecti erunt. Ecce Paulus et Antonius ex Thebeis, apud Thebeos perfecti sunt. Ecce  Hilarion ex Palestinis, apud Palestinos perfectus est. Ecce Macarius ex Aegyptiis, apud Aegyptios perfectus est. Ecce Oxyrynchus ciuitas ex propriis ciuibus tota perfecta est. Ecce, ut ad proximos et uicinos nostros ueniamus, Prothasius et Geruasius in propria hac Mediolanensi ciuitate, propriaque domo manentes, ac per decem annos monachorum uitam exercentes, ita perfecti fuerunt, ut martyres fierent. An forte sola nostra prouincia extra hanc regulam erit excepta, ut non de propriis, sed tantum de extremis [Forte externis] habeat monachos. Satagendum igitur magis est, ut ubi quis fuerit, iuxta regulam perfectorum uiuat, et non parentum, non propinquorum, non affinium illecebris a uia perfectionis declinet . Sic certe, iuxta Saluatoris  sententiam, patri, matrique, fratribus, sororibusque, uxoribus, filiis, domibus, agris, et cunctis que possidet renuntiare ualebit. Hoc autem dico non quo secessores qui de regno ad regnum, de publico ad eremum transeunt, summa laude non ducam: sed quo etiam illos qui magis effectibus [Forte, affectibus] patriam fugiunt, quam gressibus, felices atque perfectos ostendam. Obsecro itaque illos qui hec apud uos fieri posse denegant, ut uigilanti studio considerent, cur non dixerit Dominus: Nemo propheta perfectus est in patria sua, sed: Nemo acceptus est in patria sua . Sed ibi quid aliud intelligendum est, nisi quia non acceptum dixit, nequaquam receptum. Quod de antiquis prophetis et seipso dictum intelligi uoluit, qui apud incredulos Iudeos non fuerunt  accepti, sed magis spreti, Stephano ad eos dicente: Quem prophetarum non sunt persecuti ?



EPISTOLA ALTERA.

Predicator omnipotentis Domini Paulus apostolus dicit: Seniorem ne increpaueris . Sed hec eius sententia in ea re seruanda est, cum culpa senioris exemplo suo non tradat [Forte, trahat] ad interitum corda iuniorum. Ubi autem senior iuuenibus exemplum ad interitum prebet, ibi districta increpatione feriendus est, quia scriptum est: Laqueus iuuenum omnes uos : et rursum Propheta  dicit: Et peccator centum annorum maledictus . Tanta autem nequitia ad aures meas de tua senectute peruenit, ut eam nisi adhuc humanius pensaremus, fixa iam maledictione feriremus. Dictum quippe est, quod dominicorum die priusquam Missarum solemnia celebrares, ad exarandam messem Latoris presentium perrexisti: et post exarationem eius Missarum solemnia celebrares. Post Missarum solemnia etiam terminos possessionum illius eradicare minime timuisti. Dubii autem de tanta hac peruersitate fueramus, sed filius noster Quiriacus abbas a nobis requisitus dum esset Caralis, ita se cognouisse perhibuit. Et quia adhuc canis tuis parcimus, hortamur aliquando resipisce, senex, atque tantam lenitatem morum et operum peruersitatem compesce:  qui quanto morti uicinior efficeris, tanto fieri sollicitior atque timidior debes. Et quidem pene sententia in te fuerat iaculanda; sed quia simplicitatem tuam cum senectute nouimus, interim tacemus. Eos uero quorum consiliis hec egisti, in duobus mensibus excommunicatos decernimus: ita ut si quid eis infra duorum mensium spatium humanitus euenerit, benedictione uiatici non priuentur. Deinceps autem ab eorum consiliis cautus exsiste, teque sollicitus custodi: ne si eis in malo discipulus fueris, quibus magister in bono esse debuisti, nec simplicitati tue nec senectuti tue ulterius parcamus.





EXPLANATIO SYMBOLI AD INITIANDOS. 

 Celebrata hactenus mysteria scrutaminum. Inquisitum est ne immunditia in corpore alicuius hereret. Per [a 1Kb] exorcismum non solum corporis, sed etiam anime, quesita et adhibita est sanctificatio. Nunc tempus est et dies ut symbolum tradamus; quod symbolum est spiritale signaculum, cordis nostri meditatio, et quasi semper presens custodia, certe thesaurus pectoris nostri.

Primum igitur rationem nominis ipsius debemus accipere. Symbolum Grece dicitur, Latine autem collatio: et maxime symbolam negotiatores dicere consuerunt, quando conferunt pecuniam suam, et quasi ex singulorum collatione in unum constipata, integra et inuiolabilis conseruatur, ut nemo fraudem collationi facere conetur, nemo negotiationi: denique  inter ipsos negotiatores ista est consuetudo, ut si quis fraudem fecerit, quasi fraudulentus reiiciatur. Sancti ergo apostoli in unum conuenientes, breuiarium fidei fecerunt, ut breuiter fidei totius seriem comprehendamus. Breuitas necessaria est, ut semper memoria et recordatione teneatur. Scio in partibus maxime Orientis, [b 1Kb] quod ea que primo tradita sunt a maioribus nostris, dum quasi fraude alii, alii diligentia, fraude heretici, diligentia catholici; dum ergo  illi fraudulenter conantur irrepere, addiderunt quod non opus est; dum isti fraudem precauere contendunt, finis maiorum uelut pietate quadam et incuria uidentur esse pretergressi.

Ergo apostoli sancti conuenientes fecerunt symbolum breuiter. Signate uos. Quo facto, et dicto symbolo; in hoc symbolo diuinitas Trinitatis eterne euidentissime comprehensa est unius operationis. Patrem et Filium et Spiritum sanctum, hoc est uenerabilem Trinitatem. Et quod fides nostra ita sit, ut pari genere credamus in Patrem et Filium et Spiritum sanctum. Ubi enim nulla discretio maiestatis est, nec fidei debet esse discretio. Deinde frequenter admonui, quod Dominus noster iehsu Christus Filius Dei solus carnem istam suscepit, corporis forma.  Corporis istius ueritate factus est ut homo; sed habet singulare priuilegium generationis sue: non enim ex uirili natus est semine, sed generatus Spiritu, inquit, sancto ex Maria uirgine. Prerogatiuam auctoris celestis agnoscis; factus quidem ut homo ut infirmitates nostras in sua carne susciperet, sed cum priuilegio uenit maiestatis eterne. Ergo dicamus symbolum.  Hoc habet Scriptura diuina. Numquid supra apostolorum  fines progredi audaci mente debemus? Numquid nos sumus apostolis cautiores?

Sed, dicis mihi, postea emerserunt hereses. Quid ergo? uide simplicitatem, uide puritatem. Patripassiani cum emersissent, putauerunt etiam catholici in hac parte addendum inuisibilem et impassibilem, quasi Filius Dei uisibilis et passibilis fuerit. Si fuit uisibilis in carne, caro illa fuit uisibilis, non diuinitas. Denique quid dicat audi: Deus, Deus, respice in me; quare me dereliquisti? In passione hoc dicit; Dominus noster iehsu Christus hoc secundum hominem locutus est, quasi caro dicat ad Diuinitatem: Quare me dereliquisti? Ergo esto medici fuerint maiores nostri; uoluerint addere egritudini sanitatem; medicina non queritur. Ergo si medicina non fuit  eo tempore necessaria, quo erat hereticorum quorumdam grauis egritudo animorum: et si fuit tunc temporis querenda, nunc non est. Qua ratione? Fides integra aduersus Sabellianos. Exclusi sunt Sabelliani maxime de partibus Occidentis. Ex illo remedio Ariani inuenerunt sibi genus calumnie: et quoniam symbolum Romane Ecclesie nos tenemus [a 1Kb] , ideo uisibilem et passibilem Patrem omnipotentem illi estimarent et dicerent: uides quia symbolum sic habent, ut uisibilem Filium et passibilem designarent? Quid ergo? Ubi fides integra est, sufficiunt precepta apostolorum. Cautiones licet sacerdotum non requirantur. Quare? quia tritico immixta zizania sunt.

Hinc symbolum. Credo unicum Dominum nostrum.  Sic dicite: Filium eius unicum. Non unicus Dominus? Unus Deus est, unus et Dominus: sed ne calumnientur et dicant, quia una persona [b 1Kb] ; dicamus Filium etiam unicum Dominum nostrum. Quia de diuinitate Patris et Filii uenitur ad incarnationem ipsius, qui natus et sepultus, habes et passionem ipsius, et sepulturam. Tertio die a mortuis; habes et resurrectionem eius. Ascendit et sedet ad dexteram Patris. uides ergo quia caro diuinitati imminuere nil potuit; immo de incarnatione triumphus magnus quesitus est Christo. Qua ratione enim ubi de morte ascendit, sedet ad dexteram Patris? Quasi qui patri retulerit bone fructum uoluntatis. Duo habes: surrexit a morte, sedet ad dexteram Patris. Nullum ergo potuit afferre caro diuinitatis glorie detrimontum. Duo  habes: aut quasi secundum prerogatiuam diuinitatis et substantie generationis sue Dominus noster iehsu Christus sedet ad dexteram, a morte surrexit: aut certe quasi triumphator eternus qui bonum regnum Deo Patri comparauit, prerogatiuam sibi sue uictorie uindicauit, sedens ad dexteram Patris.

[c 1Kb] [Iudicare uiuos] et mortuos. Audi, homo. Debes quidem cito credere. Fides ipsa de caritate promatur. Qui amat, nil derogat: amicus, qui amicum amat, nichil derogat: qui amat Dominum, multo magis non debet derogare. Quare dico sedet? Qui amat,  habet quid timeat. Unde et mortuos? Ipse de nobis iudicaturus est. Caue ergo detrahere ei, quem iudicem habiturus es. Quare hoc mysterium? Numquid non unum iudicium est Patris et Filii et Spiritus sancti? Numquid non una uoluntas est? Numquid non una maiestas? Quare tibi dicitur quod Filius iudicaturus est, nisi ut intelligas nichil Filio derogandum? Ergo uide: credes in Patrem, credes et in Filium. Et quid tertio? et in Spiritum sanctum. Quecumque accipies sacramenta, in hac trinitate accipies. Nemo te fallat. uides ergo unius operationis, unius sanctificationis, unius maiestatis esse uenerabilem trinitatem.

Sane accipe rationem quemadmodum credimus in, auctorem; ne forte dicas, sed habet et in Ecclesiam,  sed habet et in remissionem peccatorum, sed habet et in resurrectionem. Quid ergo? Par causa est. Sic credimus in Christum, sic credimus in Patrem, quemadmodum credimus et in Ecclesiam, et in remissionem peccatorum, et in carnis resurrectionem. Que ratio est? Quia qui credit in auctorem, credit et in opus auctoris. Denique ne hoc ingenii nostri putetis, accipite testimonium: Si mihi non creditis, uel operibus credite. Ergo hoc habes. Nunc fides tua amplius elucebit, si in opus auctoris tui fidem ueram et integram putaueris deferendam. In Ecclesiam sanctam, et in remissionem peccatorum. Crede ergo ex fide, quia omnia tibi peccata remittuntur. Quare legisti in Euangelio, dicente Domino: Fides tua te saluum fecit. Resurrectionem. Crede quia resurget et caro.  Quid enim opus fuit, ut Christus carnem susciperet? quid opus fuit ut Christus mortem gustaret, sepulturam susciperet et resurgeret, nisi propter tuam resurrectionem? Totum hoc sacramentum tue est resurrectionis. Si Christus non resurrexit, uana est fides nostra: sed quia resurrexit, ideo firma est fides nostra.

Ergo dixi apostolos symbolum composuisse. Si ergo mercum istarum negotiatores et collatores pecunie hanc habent legem, ut si qui symbolam suam uiolauerit, improbus et intestabilis habeatur, multo magis cauendum est nobis, ne de maiorum symbolo aliquid detrahatur: cum habeas in libro apocalypsis Ioannis, qui libellus canonizatur, et maxime ad fidei proficit fundamentum: ibi enim euidenter omnipotentem Dominum nostrum Iesum Christum memorauit.  Licet et in aliis locis, tamen in ipso libello: Si qui, inquit, addiderit aut detraxerit, iudicium sibi sumit et penam. Sic unius apostoli Scripturis nichil est detrahendum, nichil addendum, quemadmodum nos symbolo quod accepimus ab apostolis traditum atque compositum, nichil debemus detrahere, nichil adiungere. Hoc autem est symbolum quod Romana Ecclesia tenet, ubi primus apostolorum Petrus sedit, et communem sententiam eo detulit.

Ergo quemadmodum duodecim apostoli, et duodecim sententie. Signate uos. Quo facto; Credo [in  Deum Patrem omnipotentem, creatorem celi et terre, et in Iesum Christum Filium eius unicum Dominum nostrum, qui conceptus est de Spiritu sancto, natus ex Maria] uirgine; [habes Patrem omnipotentem, habes Filium unicum] habes incarnationem Filii, quemadmodum dixi. Sub Pontio Pilato passus et sepultus; habes passionem et sepulturam. Ecce quatuor iste sententie. uideamus alias. Tertia die [resurrexit a mortuis, ascendit ad celos, sedet ad dexteram Dei Patris, inde uenturus est iudicare uiuos] et mortuos. Ecce alie quatuor sententie, hoc est octo sententie. uideamus adhuc alias quatuor sententias. Et in Spiritum sanctum [sanctam Ecclesiam, remissionem peccatorum, carnis] resurrectionem. Ecce secundum duodecim apostolos, et duodecim sententie comprehense  sunt.

 Illud sane monitos uos uolo esse, quoniam symbolum non debet scribi, quia reddere illud habetis. Sed nemo scribat. Qua ratione? Sic accepimus ut non debeat scribi. Sed quid! Teneri. Sed dicis mihi, quomodo potest teneri, si non scribitur? Magis potest teneri, si non scribatur. Qua ratione? Accipite. Quod enim scribes, securus quasi relegas, non quotidiana meditatione incipis recensere: quod autem non scribis, times ne amittas, quotidie incipis recensere. Magnum autem tutamentum est: nascuntur stupores animi et corporis, tentatio aduersarii qui numquam quiescit, tremor aliqui corporis, infirmitas stomachi; symbolum recense intra te, maxime recense intra te ipsum. Quare consuetudinem facias et cum solus, [ut] fortius recenseas ubi sunt fideles.





EPISTOLA DE FIDE AD BEATUM HIERONYMUM PRESBYTERUM. 

 Apostolica narrat auctoritas: Sine fide impossibile esse ut quisquam placeat Deo. Nos ergo fideliter credimus Patrem, Filium et Spiritum sanctum, unum uerum solum Deum in essentiali substantia, ac sanctam et indiuiduam personalem eternitatem. Deitas enim Christi par in omnibus et consubstantialis  est Patri, et sempiterna atque intemporaliter una eademque potentia genitoris et geniti. Creator quippe omnium naturarum, quoniam per ipsum omnia facta sunt, et sine ipso factum est nichil, superior est omnibus que creauit, nec umquam creatori suo non fuerunt subiecta que condidit: cui proprium et sempiternum est nec aliunde quam de Patre, nec alium esse quam Pater est. Huic si addita esset potestas, si illustrata dignitas, si exaltata sublimitas, minor erat prouehente qui creauit, nec habebat diuitias eius nature, cuius indiguit largitate.

In ea plenitudine temporis, que sempiterno consilio fuerat prestituta, et prophetica dictorum atque gestorum significatione promissa, factus filius  hominis non sue conuersione substantie, sed nostre assumptione nature, uenit querere et saluare quod perierat. uenit autem non locali accessu nec motione corporea, tamquam presens futurus unde adfuisset, aut illinc recessurus unde uenisset, sed uenit per hoc quod erat uisibilis et cunctis cernentibus declarandus. Humanam scilicet carnem atque animam in uisceribus uirginis matris accipiens, ut manens in forma Dei, serui formam assumeret, et in similitudine carnis peccatorum ueniret, per quam non minueret diuina humanis, sed augeret diuinis humana. Talis enim erat omnium a primis ducta  genitoribus causa mortalium, ut originali peccato transeunte per posteros, nullus penam damnationis euaderet, nisi uerbum caro fieret et habitaret in nobis. Quod deitatis est, caro non minuit; quod carnis est, deitas non peremit. Idem enim et sempiternus ex Patre, et temporalis ex matre, in sua  uirtute inuiolabilis, in nostra infirmitate passibilis. In deitate tantum et cum Patre et cum Spiritu sancto unius eiusdemque nature; in susceptione autem hominis, non unius substantie, sed unius eiusdemque persone: ut idem esset diues in paupertate, omnipotens in submissione, impassibilis in supplicio, immortalis in morte. Nec enim uerbum aut in carnem aut in animam aliqua sui parte conuersum est; cum simplex et immutabilis natura deitatis tota in sua sit semper essentia; nec damnum sibi recipiens nec augmentum; et sic assumptam naturam beatificans, ut glorificata in glorificante permaneat.

Cur autem inconueniens aut impossibile uideatur, ut uerbum et caro atque anima unus homo Christus  et unus Dei hominisque sit Filius, si caro et anima, que dissimilium naturarum sunt, unam faciunt, etiam sine uerbi incarnatione, [a 1Kb] personam? Cum multo facilius sit, ut hanc unitatem sui atque hominis, deitatis prestet potestas, quam ut eam in substantiis suis obtineat solius humanitatis infirmitas. Nec uerbum igitur in carnem, nec in uerbum caro mutata est: sed utrumque in uno manet, et unus in utroque est: non diuersitate diuisus, non permixtione confusus, nec alter ex Patre, alter ex matre; sed idem ex Patre ante omne principium, et idem in fine seculorum ut esset mediator Dei et hominum,  homo iehsu Christus in quo habitaret plenitudo diuinitatis.

Natiuitas enim Domini secundum carnem quamuis habeat quedam propria, quibus humane conditionis initia transcendat, siue quod solus ab inuiolata uirgine sine concupiscentia est conceptus et natus; siue quod ita e uisceribus matris est editus, ut fecunditas pareret, et uirginitas permaneret; non alterius tamen nature erat eius caro quam nostra est: nec alio illi quam ceteris hominibus anima est inspirata principio, que excelleret non diuersitate generis sed sublimitate uirtutis. Nihil enim carnis sue habebat aduersum; non discordia desideriorum gignebat compugnantiam uoluptatum: sensus corporei uigebant sine lege peccati, et ueritas  affectionum sub moderamine deitatis et mentis, nec tentabatur illecebris, nec cedebat in uitiis: uerus homo uere unitus est Deo: nec secundum existentem prius animam deductus e celo, nec secundum carnem creatus ex nichilo: eamdem gerens in uerbi deitate personam, et tenens communem nobiscum in corpore animaque naturam. Non enim esset Dei hominumque mediator, nisi idem Deus idemque homo in utroque et unus esset et uerus.

Inuitat quidem nos ad latitudinem disserendi materie magnitudo; sed apud eruditionem tuam non est copia laborandi. Apud te est Bethleem, in qua salutifer uirginis partus illuxit, quem inuolutum pannis, inter angustias diuersorii, presepe suscepit.

Apud te est declarata ab angelis, adorata a magis,  post multorum infantium ab Herode mortem Saluatoris infantia est persecuta. Apud te, inquam, locus est, ubi pueritia adoleuit, ubi adolescentia maturauit, et per incrementa corporea in uirum perfectum ueri hominis natura profecit, non sine  cibo esuritionis, non sine somno quietis, non sine fletu miserationis, nec sine pauore formidinis. Unus enim atque idem est qui in Dei forma operatur miracula magne uirtutis.

Ut autem repararet omnium uitam, recepit omnium causam: et uim ueteris chirographi, quod solus inter omnes non debuit, pro omnibus soluendo uacuauit: ut sicut per unius reatum omnes facti fuerant peccatores, ita per unius innocentiam omnes fierent innocentes: inde in homine manente iustitia, ubi est suscepta humana natura. Nulla enim ratione extra nostri corporis ueritatem. Nam quia captiuitatis nostre originalia uincula solui non poterant, nisi exsisteret homo nostri generis nostreque nature, quem primi preiudicia non tenerent,  et qui immaculato sanguine suo chirographum lethale dilueret, sicut erat ab initio diuinitus preordinatum; ita est in plenitudine prefiniti temporis factum, ut multis modis significata promissio diu exspectato ueniret effectu; nec posset esse ambiguum quod continuis significationibus semper fuerat nuntiatum. In magno autem sacrilegio diuersa hereticorum impietas manifestatur, cum specie deitatis honorande, humane carnis in Christo derogant ueritatem; et religiose estimant credi, si dicatur in Saluatore nostro uerum non esse quod saluat; cum ita secundum promissionem omnia secula precurrentem mundus sit Deo reconciliatus in Christo, ut nisi uerbum dignaretur caro fieri, nulla caro posset saluari. Enucleatius autem declarare  fidei sacramentum, et confundere hereticam prauitatem tuum est, pater optime Hieronyme. Hoc unum oro et deprecor, mei ut memor sis frequentius, inuictissime miles Christi. Amen.



[HYMNI S. AMBROSIO ATTRIBUTI.]





ADMONITIO IN HYMNOS SEQUENTES S. AMBROSIO ATTRIBUTOS.

 Hos hymnos reperimus in hymnario nuper Halis recensito. Clarissimus editor Germanicus, cui nomen Adalbertus Daniel, nonnullis de sua Thesauri hymnologici editione generatim expositis, sequentia subiicit: que, cum ad intelligentiam annotationum hymnis Ambrosii subiectarum nonnichil conferre possint, hic referre iuuat.

 Iam ut etiam de annotationibus tribus uerbis dicamus, pro instituti nostri ratione exclusimus eas que ad auctorem et etatem hymnorum pertinent et que lexicographici, metrici uel etiam grammatici generis sunt, propterea quod ille res omnes in  glossario tractantur. Hymnos ut annotationibus asceticis illustraremus nobis suasit uir summe reuerendus Nickelius. Et illud quidem negotium libenter suscepissemus, si nobis licuisset. Sed nisi breuitati usquequaque maxime studendum fuisset, multa que ad historiam Ecclesie et dogmata pertinent, copiosius fusiusque explanauissemus. Quam eadem in re rationem in sequenti uolumine secuturi simus, nondum nobis constat, cum quantum sibi gratie opus  nostrum conciliaturum sit nondum compertum habeamus.

Iam non alienum erit narrare, quibus ex fontibus hauserimus quibusque auxiliis usi simus. Quicumque harum rerum periti sunt, ii facile intelligent  nobis exspectatione plurium fontium aditum esse patefactum: quod uix et ne uix quidem contigisset, nisi multorum uirorum benignitate ac liberalitate mirum in modum adiuti essemus. Non quidem dubito quin futuri sint, quibus numerus codicum manusc. non satis magnus uideatur, et ipse maxime doleo quod in bibliothecis uindobonensi et Monacensi antiquissimas membranas inspicere et diligenti manu uersare non licuit. Sed, ni fallor, multi in hymnis  recte constituendis libris manuscriptis nimium tribuunt. Nam breuiaria diecesana, que circa annum 1500 typis descripta sunt, e diligentissima eorum, qui in diecesi exstabant, codd. manusc. comparatione profecta sunt, ut hos ipsos auctoritate si non superare, certe equare mihi uideantur. Idem ualet de antiquis et recentioribus hymnorum collectionibus, ueluti Cassander multos codd. Germanos, Clichtoueus Gallicos, Thomasius Italos inspexit.



I. CODICES.

1. Anni 1839 autumno cum Dresde commorarer, breuiaria in bibliotheca Regia asseruata adii, cum huius rei exoptatissime occasio mihi oblata esset. Primum adii breuiarium illud, quod catalogus manusc. sub titulo A 147 habet, cum id ex accurata  narratione Falckensteinii mihi antea innotuisset. Sed est illud Horarium potius, cum horas de Beata uirgine, de Spiritu sancto, etc., contineat. Aetas eius sine dubio seculum Xu uel XIu non superat, origo autem si non ab ipsa diecesi Metensi, certe ab affini aliqua repetenda uidetur esse. Picture marginales quibus codex insignitus est digne sunt ad quas, quicumque harum rerum periti sunt, animum aduertant. 

2. Eadem in bibliotheca alterum inueni breuiarium, in indice sub A 228 notatum, ex libris Crusii. Hoc breuiarium, quod ordini Dominicanorum in usu fuit, ex commemoratione quorumdam sanctorum, uelut S. Athale, apparet, ex regione Rhenana superiore originem traxisse. Hunc tamen codicem uix  initium seculi Xu transgredi persuasum habeo. 

3. Eadem fere ratio est codicis chartacei, qui cum quondam in bibliotheca monasterii S. Petri Erfordie asseruaretur, nunc meus est. Inest in hoc codice Glosa super Ymnos que tamen ad explicandos hymnos fere nichil confert. Huic glosse commentarius de summula Raymundi additus est. 

4. Antiquissimum eorum quos inspeximus codicum debemus liberalitati Rambachii, uiri doctissimi, qui cum primus  in hymnologia uiam muniuerit, tum de nobis optime meritus est, cum nobis subsidia et rarissima et exoptatissima ad Thesaurum nostrum suppeditauerit. Est ille quem diximus codex ex bibliotheca  ciuitatis illustrissime Hamburgensis, quem Staphorstius  decimo atque adeo nono seculo ascripsit. Contra Rambachius Anth. I, p. 23 cum in codice S. Catharine mentio facta sit, suo iure seculum tertium decimum non egrediendum esse statuit. Sed in eiusmodi breuiariis duplex pars distinguenda uidetur: una primitiua, altera que ex posteriore tempore additamenta habet. Eadem ratio uidetur esse huius codicis: hymni enim in festum S. Catharine, Conceptionis Marie aliis litteris etatem posteriorem indicantibus exscripti sunt; et cum hoc quoque notabile sit, hymnos in festum Corporis Christi nondum inueniri, haud scio an illud quod commemorauimus  proprium de tempore duodecimo atque adeo undecimo seculo uindicandum sit. 

5. Breuiarium diecesanum chartaceum ex bibliotheca Reu. capituli cathedralis Merseburgensis liberalitati Freieri, uiri ornatissimi, debeo; qui codex manu scriptus, etsi uix seculum quartum decimum egrediatur, multa tamen continet propria. In his hymnorum paucitas et octauarum; nam desunt adeo octaue Epiphanie et Assumptionis. 

6. In libris manu scriptis, quos Fr. Iunius indefesso labore satis ille notus, possedit, postea autem bibliotheca Oxoniensis acquisiuit, inest etiam uetusta interpretatio Germanica XXuI hymnorum. Nonnulli uiri docti in studiis ad ueterem linguam Germanicam pertinentibus hoc codice usi sunt: primum, quartum,  quintum et ultimum hymnum iam Hickesius uulgarat, reliqui omnes in lucem prodierunt cura et studio Iac. Grimmii, uiri mira quadam doctrine copia instructi, quo nunc patria nostra gaudet . Cum et hymni Latini et uersio Germanica, que ille codex manusc. complectitur, in octauum seculum incidant, id quod Prolegomenis uir doctissimus argumentis satis idoneis confirmauit, nichil est quod exponamus, quanti hic Grimmi liber a nobis estimatus sit. 

7. Cum audiuissem in bibliotheca academie Herbipolitane breuiaria antiquissima asseruari, confisus liberalitate Ludwigii, uiri doctissimi, cuius cure ac tutele bibliotheca illa commissa est, et Reussii, uiri  ornatissimi, cuius humanitatem non possum satis predicare, almum senatum academie omni qua par est obseruantia ausus sum rogare, ut codicum illorum uetustissimum mihi mitti concederet. Qui cum precibus meis beneuole annueret, factum est ut duo antiquissima breuiaria inspicere possem, quorum unum est ex celebratissimo monasterio Ebracensi, et, nisi fallor, seculo tertio decimo scriptum est. 

8. Alterum est breuiarium diecesanum ex bibliotheca monasterii Benedictinorum, quod S. Stephanum patronum colebat. In quo cum nonnulli festi dies seriores ad cultum Marie pertinentes desint et festum Corporis Christi unum modo hymnum habeat, non dubito quin codex sub finem seculi XIII scriptus sit. 



II. BREuIARIA



Breuiaria Diecesana.


1. Canonicarum horarum liber secundum ordinem Rubrice Ecclesie Halberstadensis ordinatus studiosissime reuisus. correctus et emendatus. et ad instar correctissimorum exemplarium collatus. Ac per Georgium Stuchs Nurnberge impressus. Anno uirginei partus Millesimo quingentesimo quintodecimo. Idibus Nouembris feliciter finit. Meum est. 

2. Canonicarum horarum liber secundum ordinem rubrice sancte Ecclesie Magdeburgensis. summo studio reuisus atque denuo correctus in officina Georgii Stuchs ciuis Nurenbergensis impressus. Anno a partu uirginis gloriosissime Millesimo quingentesimo quatuor decimo  mensis Octobris die uigesimo primo finit. Ex bibl. Orphanotrophei Halensis. 

3. Breuiarium Misnense typis exscriptum circa annum 1510. Ex bibliotheca Academie Halensis. 

4. uiatici pars estiualis secundum rubricam ecclesie Merseburgensis. In calce libri: Finita est hec Pars estiualis uiatici Merseburgensis atque impressum peruigili cura. Arte et ingenio industriosi Melchioris Lotter Ducalis opidi Liptzensis conciuis Anno salutifere incarnationis Millesimo quingentesimo quarto. Die Iouis. quinta decima mensis Augusti. Ex bibliotheca S. Marie Halensis. 

5. Breuiarium Patauiensis Ecclesie mira formandi arte peruigilique cura sollertis uiri Petri Lichtenstein impensa uero Leonardi et Luce Allantse fratrum bibliopolarum  wienensium. Absolutum est uenetiis anno Salutigero 1515 die 25 Maii diuo ac semper augusto Maximiliano primo imperiale sceptrum fauste tenente. Hoc breuiarium ex biblioth. gymnasii Zuiccauiensis Hertelius uir doct. beneuole suppeditauit. 

6. Breuiarium Ecclesie Salisburgensis, quod meum est. Hoc uehementer doleo in fronte et in calce esse mutilum atque deesse nomen typographi atque annum. Est sane splendide typis exscriptum. 

7. Breuiarium hoc iuxta ueras rubricas sacre Myndensis Ecclesie ordinatum sollerti lucubratione preuia opera ac uigilanti cura industriosi uiri Georgii Stachs de Sulczpach. quod splendide exaratum anno nonagesimo supra millesimum quadringentesimum, decimo uero nono calendarum Ianuarii explicit. Id mihi aliosque  libros ex bibliotheca academie Gottingensis, cui summa cum humanitate et liberalitate preest Benekius, uir. doct., Hauemannus et Rankius, uiri doct., quos summa colo obseruantia, miserunt beneuole. 

8. Breuiarium secundum rubricam ecclesie Hauelbergensis diligenter recognitum. In calce: Lipsie in officina Melchioris Lottheri longe quam ante accuratius et emendatius Anno a natali christiano Millesimo quingentesimo decimo octauo. Meum est. 

9. Breuiarium dicendarum Canonicarum horarum ad morem Seueriani Collegii Erphordiensis. In calce: Impressum et completum est presens breuiarium in nobili famosaque urbe Moguntina Huius artis impressorie inuentrice prima: per honestum uirum Ioannem  Scheffer ciuem Moguntinum. Anno dominice incarnationis Millesimo quingentesimo decimo octauo uIII Idus Februarias. Ipse librum possideo. 

10. Meus est etiam libellus rarissimus in Gallia typis exscriptus: Heures à l'usage de Lengres au long sans rien requerir. Imprime a Troyes chez Iean le Coq. , qui sub finem solemnes per totum annum hymnos continet. Placuit nobis librum litteris Lg. notare, cum illi hymni sine dubio in diecesi Lingonensi in usu fuerint. 

11. Hymni Ecclesie excerpti e Breuiariis Romano Sarisburiensi Eboracensi et aliunde Oxonii Z. H. Parker 1838. Hymni e breu. Romano correcti a nostro consilio alieni erant, exoptatissimi tamen  erant qui ex breu. Sarisburiensi et Eboracensi desumpti sunt. Nam uti ex illo, cuius modo mentionem fecimus, libello cognosci poterat, qui apud Francogallos usitatissimi fuissent hymni, sic ex hoc qui apud Anglos. 



Breuiaria monastica.

12. Breuiariorum que ordinis S. Francisci fuerunt multorum nobis patuit aditus. Antiquissimum est bibliothece Halensis S. Marie a nobis litteris Fr. notatum; In calce legitur: Explicit breuiarium secundum morem romane curie. Impressum uenetiis per Franciscum Renner de Hailbrun. Anno Domini 1481. Alterum  e mea est bibliotheca. Legitur in calce: Explicit breuiarium secundum ritum Romanum uenetiis impressum arte et impensis Andree  de Toresanis de Asula 1495 die uero 14 Martii, feliciter. Preterea comparauimus nonnulla alia ab illis fere nichil discrepantia. Primum. Explicit breuiarium secundum ordinem sancte Romane Ecclesie magna cum diligentia reuisum et fideli studio emendatum. Idque in alemonia regali ciuitate Nurembergk multum famosa impressum arte et impensis Anthonii Koberger prefate ciuitatis incolam. Anno incarnate deitatis elapso 1486. Iu idus Decembris. Meum est. Secundum. Et sic finitur breuiarium secundum usum Romane curie arte et charactere honesti uiri Iacobi de pforczen ciuis Basiliensis ductu uero fratris Nicolai uincentii ordinis minorum elaboratum. Anno salutifere Incarnationis quadringentesimo nonagesimo tertio. Ex bibliotheca S. Marie Halensi. Inde etiam tertium aliud breuiarium  fortasse antiquius. Sed desunt annus et nomen typographi. Pagine numeris nondum notate. Denique etiam ad manus erat recens Minorum breuiarium, quod amicissimus nobis Diedrichius, magister schole Latine in Orphanotropheo Halensi, nobis largitus est: Breuiarium Romano-Seraphicum, etc. Colonie Agrippine 1734.

13. Ordinis Dominicanorum est Breuiarium bibliothece Gottingensis uetustum, quod et Norimberge anno 1582 editum est . Breuiarium eiusdem ordinis recentius debemus bibliothece Orphanotrophei. Prodiit illud Parisiis a. 1643.

14. Bibl. S. Marie Halensis nobis suppeditauit uetustum ordinis S. Benedicti breuiarium: Finit pars hyemalis breuiarii reuerendorum patrum ordinis  diui Benedicti de obseruantia per Germaniam unionis Bursfeldensis. Parrhisiis impressa per Desiderium maheu in uico sancti Iacobi commorantis sub intersignio sancti Nicolai prope templum sancti Benedicti. Sumptibus Godofridi Hectoris honesti bibliopole. Anno Dominice incarnationis 1518. De 15 mensis Ianuarii . Recens eiusdem ordinis Breuiarium meum est: Breuiarium monastico . . . . Benedictinum quadripartitum. Typis principalis monasterii Einsidlensis. anno 1743 seqq.

15. Ex breuiariis Eremitarum S. Augustini duo consuluimus: unum ex bibl. S. Marie Halensi, sine anno et titulo, sed procul dubio peruetustum , alterum ex nostra: Breuiarium secundum ritum sancte  Romane Ecclesie summa cum diligentia emendatum et castigatum in quo etiam multa superaddita sunt que in consimilibus breuiariis numquam alias fuerunt impressa feliciter explicit. In alma uenetiarum urbe per Iacobum de Leuco accuratissime impressum. Anno salutifere Domini nostri Iesu Christi incarnationis quingentesimo supra millesimum nonis Octobris .

16. Ex eadem bibl. S. Marie est peruetustum Carthusianorum Breuiarium: Breuiarium sacre religionis Cartusie. Ab exemplari correctissimo impressum Salutiis per magistrum Simonem beuelaqua Papiensem. Anno Domini 156 die 22 Aprilis .

17. Ex breuiariis ordinis Cisterciensis antiquis, in quibus hymni more singulari et insolito dispositi  sunt, unum ex bibl. Gottingensi inspeximus: Breu. camerale ad usum Cisterciensis ordinis anno currente 1510 ab eodem monacho qui precedentia eiusdem ordinis breu. correxerat diligenti cura castigatum et ad hanc satis amplam formam redactum, reuerendissimi patris domini Cistercii obedientia punctis in eodem ordine fieri solitis utiliter comunitum incipit feliciter. ---uenale reperitur Parisiis sub Leone Argenteo uici sancti Iacobi .



III. SUBSIDIA LITTERARIA QUAE HYMNOS COLLECTOS ET EXPLICATOS CONTINENT.

1. Sub finem seculi Xu in Germania sepius typis excusa est Expositio hymnorum. uarias huius operis editiones noui hasce: Expositio himnorum cum notabili commento. Colonie apud Henricum Quentell  1492.---Expositio, etc. Hagenouie 1493.---Expositio Himnorum tum notabili commento implicat historias cum optimis allegationibus sacre Scripture illorum sanctorum uel sanctarum de quibus tales himni decantantur. Colonie 1494.---Expositio Himnorum cum notabili commento. In calce: Basilee impressus per Michelem Furter. Anno inc. Domin. 1504.--- Exp. H. cum familiari commento iam dudum in lucem edito. In calce: Liber himnorum cum textuali interpretatiuncula iam dudum laboriose congestus iterato repressus est in domo quondam Henrici Quentell Colonie 1506 ad finem mensis Maii. Editio quam ego possideo omnibus est antiquior. Inscripta est Expositio hymnorum perutilis omnibusque salubris: deest annus et nomen typographi, sed ex omnibus  elucet in officina Quentelliana circa annum 1490 typis esse descriptam. In hac hymnorum collectione memorabile mihi uisum est initium libri: »Liber ste dicitur liber hymnorum. Hymnus dicitur laus Dei cum cantico. Quatuor fuerunt principales auctores qui hymnos composuerunt, Gregorius, Prudentius, Ambrosius, Sedulius. Sed quidam uir prudens nomine Hilarius uidens illos multos hymnos composuisse,  dignum duxit placuitque quosdam in unum colligere compendiose, in unum componere breuem et utilem tractatum, in quo omnes hymni fuerunt.« In hoc exordio uestigia uetustatis singularis exstare mihi uidebantur. Itaque uel maxime grauisus sum cum Gersdorfius uir Doct. ea qua notus est liberalitate ex Bibl. Paulina Lipsiensi codicem 720 in quo etiam Expositionem himnorum inesse audiueram, mihi mitteret. Mox enim intellexi hoc in codice exhiberi Hilarii nostri commentarium, quem certe tertio decimo seculo compositum esse ex etate codicis suspicari licet. Hilarius ille quando uixerit et quis fuerit et que operis eius ratio sit infra disputabimus .

2. Hymni de tempore et de sanctis in eam formam  qua a suis autoribus scripti sunt denuo redacti et secundum legem carminis diligenter emendati atque interpretati. Anno Domini 1519. In calce libri legitur: Hymnis per anni circulum occurrentibus Latina cum enucleatione adiunctis difficilium clausularum significatis. Extrema apposita est manus. Argentoraco in Ioannis Knoblouch calcographi edibus humane redemptionis, etc. Auctorem se appellat in proemio Iacobus Wimphelingus Sletstatinus : uerum quod sciam uiri docti qui Wimpfelingii libros enumerant huius operis non iniiciunt mentionem. Ceterum in hoc libro fere passim Hilarium sequitur .

3. Liber Hymnorum in metra nouiter redactorum. Apologia et defensio petice ac oratorie maiestatis.  Breuis expositio difficilium terminorum in hymnis ab aliis parum probe et erudite forsan interpretatorum per Henricum Bebelium Iustingensem edita peticam et humaniores litteras publice profitentem in gymnasio Tubengensi. Annotationes eiusdem in quasdam uocabulorum interpretationes Mammetracti [** 1Kb] . Thubingen 1501. Hunc librum Rambachius liberalissime mihi misit. 

4. Hymni et Sequentie cum diligenti difficillimorum uocabulorum interpretatione omnibus et scholasticis et ecclesiasticis cognitu necessaria Hermanni Torrentini de omnibus puritatis lingue Latine studiosis quam optime meritis. In fine legitur: Impressum Colonie per Martinum de werdena anno Domini 1513 in profesto uisitationis beate Marie uirginis. Exstat huius libri  editio secunda. Hymni et Prose ecclesiastice uulgo sequentie dicte breuiuscula quidem sed maxime commoda Hermanni Torrentini explanatione illustrata. Qui piis et Christianis oblectantur canticis his se oblectent. Colonie. Excudebat Petrus Horst 1536. Utramque editionem inspexi; sed cum ille uir doctus in secunda Clichtoueum plus minusue secutus sit,  prior editio nobis longe pluris uidetur estimanda. Hanc mea bibliotheca suppeditauit .

5. De tempore et sanctis per totum annum hymnarius in metra ut ab Ambrosio, Sedulio, Prudentio ceterisque doctoribus hymni sunt compositi. Groningen phrisie iam nouiter redactus incipit feliciter. In fine: Et sic est finis. Debeo Rambachio .

6. Ex bibliotheca S. Marie Halensis suppeditatus est mihi liber, initio mutilus, qui psalmos et hymnos continet. In fine legitur: Psalterium Dauidis adiunctis hymnis felicem habet finem opera et impensis Melchior Lotters ducalis opidi Liptzensis conciuis Anno Milesimo quingentesimo undecimo 18 die Aprilis Hoc opus litteris  notauimus.

7. Iodoci Clichtouei operis copia doctrine utilissimi  et primam et secundam editionem uen. Rambachio, cuius insignem liberalitatem non possumus non predicare, debemus. Elucidatorium ecclesiasticum ad officium ecclesie pertinentia planius exponens et quatuor libros complectens.---Primus Hymnos de tempore et sanctis per totum annum.---Secundus non nulla cantica ecclesiastica antiphonas et responsoria. ---Tertius ea que ad Misse pertinent officium, presertim prefationes.---Quartus prosas que in sancti altaris sacrificio dicuntur continet. Primum prodiit liber Parisiis 1515, deinde Basilee 1517 et 1519. Opus Clichtouei abbreuiatum, sed in hymnis auctum prodiit uenetiis in uico S. Marie formose ad signum spei 1555. Cl., cum breuiariis Italis, Gallicis et Hungaricis usus sit, opus eius summo loco est  habendum. Multus quidem est in annotationibus, sed non pauce earum utiles sunt .

8. Hymni ecclesiastici presertim qui Ambrosiani dicuntur multis in locis recogniti et multorum hymnorum accessione locupletati. Cum Scholiis opportunis in locis adiectis et Hymnorum indice Georgii Cassandri. Beda de Metrorum generibus ex primo libro de re metrica. Colonie anno 1556. Iterum hymni excusi in operibus Cassandri que prodierunt Parisiis 1616. Hymnorum textum, ut ita dicam, optime recensuit multis breuiariis imprimis Germanicis apte collatis. Note auctoris non magni estimande sunt; nam fere omnes sunt dogmatici uel polemici generis. In Romana Ecclesia liber est uetitus .

9. Collectiones hymnorum que quidem circa Lutheri  tempora a Lutheranis institute sunt, sed ad recensendum textum non multum ualent cum permulta in iis mutata deprehenderim. Ad manum erant: Psalmodia, etc., per Lucam Lossium Lunebergensem cum prefatione Phil. Melanthonis Witeberge apud Her. Georgii Rhau 1561.  Cantica selecta ueteris nouique Testamenti cum hymnis et collectis seu orationibus purioribus que in orthodoxa atque catholica Ecclesia cantari solent. Addita dispositione et familiari expositione Christophori Corneri Lipsie cum priuilegio 1568.  Cantica ex sacris litteris in Ecclesia cantari solita cum hymnis et collectis, etc., recognita et aucta per D. Georg. Maiorem anno 1570.---Witeberge Laurentius Schwenck Eisfeldensis  excudebat.---Psalterium Dauidis, etc. cum lemmatibus ac notis Adami Siberi. Accesserunt Hymni festorum dierum insignium. Lipsie Iohannes Rhamba excudebat anno 1577.  Palma ex mea sententia tribuenda est Ludeci operi: uesperale et Matutinale, etc. 1589 , quod idem eis qui cultum Lutherane Ecclesie ueteris cognoscere student maxime utilitati erit.

10. Hymnorum Ecclesiasticorum ab Andrea Ellingero u. Cl. emendatorum libri III, etc. 1578 Francofurti ad Menum.  Hec collectio omnium quas uidi copiosissima, sed cum in duobus prioribus libris hymni propter metricas rationes prorsus mutati sint, tertio tantum libro uti licuit; in reliquis duobus Ellingeri auctoritas ibi tantum me mouit,  ubi lineola adiecta notauit ueterem et genuinam scriptionem exhiberi.

11. Petarum ueterum ecclesiasticorum opera Christiana et operum reliquie atque fragmenta. Thesaurus catholice et orthodoxe Ecclesie et antiquitatis religiose ad utilitatem iuuentutis scholastice, collectus, emendatus, digestus et commentario quoque expositus diligentia et studio Georgii Fabricii Chemnicensis. Basilee per Ioannem Oporinum 1564. 

12. uen. Thiloni debeo: Diuorum patrum et doctorum Ecclesie qui oratione ligata scripserunt Paraphrases et Meditationes in Euangelia dominicalia  e diuersis ipsorum scriptis collecte a. M. Ioach. Zehnero Ecclesie  Schleusingensis pastore et Superintendente. Lipsie 1602 sumptibus Thome Schureri. Liber utilissimus, cuius auctorem in hymnis Ecclesie Christiane ueteris satis uersatum esse non possumus quin fateamur, omninoque ex illo libro apparet illo quoque tempore apud Lutheranos studiosissimos fuisse hymnorum ueterum amatores. 

13. Iosephi Marie Thomasii S. R. E. cardinalis opera omnia . . . . . . Tomus secundus continens Psalterium, iuxta duplicem editionem ad mss. codices recensuit notisque auxit Ant. Franc. uezzosi Cleric. Regularis Rome 1747.  Hic liber in Germania satis rarus est, sed eo carere nullo pacto potest hymnorum sacrorum editor. Comparauit Thomasius codices uaticane antiquissimos  omninoque multos Italicos; quare si quis hymnos Ecclesie ueteris usque ad seculum uIII inuestigare constituerit, ei ex illo libro tamquam fonte primario hauriendum erit. 

14. Anthologie christlicher Gesänge aus allen Iahrhunderten der Kirche. Nach der Zeitfolge geordnet und mit gesch. Bemerkungen begleitet uon Aug. Iac. Rambach Prediger bei St. Iacob in Hamburg. Erster Band. Die uorzüglichsten, griechischen lateinischen und altdeutschen Kirchenlieder enthaltend. Altona u. Leipzig, Hammerich 1817. Thesaurus noster ostendit quoties quantumque studia preclara Rambachii in usum nostrum conuerterimus. 

15. Corolla Hymnorum sacrorum publice deuotioni  inseruientium. ueteres electi, sed mendis quibus iteratis in editionibus scatebant detersi, Strophis adaucti. Noui assumpti, recentes primum inserti. Colonie Agrippine 1806. Typis Heredum Schauberg. Hic Walraffii liber, quem uen. Augusti, morte ille litteris nuper ereptus, nobis donauit, plurimum prodest iis, qui in hymnis, quos post Lutheri etatem protulit Ecclesia, cognoscendis studia posuerunt.

16. Liber Biornii: Hymni ueterum petarum Christianorum Ecclesie Latine selecti. Hafnie 1818. In paucis tantum nos adiuuit.

17. Lateinische Anthologie aus den christlichen Dichtern des Mittelalters. Fiir Gymnasien und Lyceen herausgegeben und mit Anmerkungen begleitet uon Ioseph Kehrein, Lehrer am Gymnasium zu Mainz. Erster  Theil. Die acht ersten christlichen Iahrhunderte. Frankfurt a. M. Sauerlander 1840. Auctor hoc consilium sequitur ut alumnos gymnasiorum catholicorum ad hymnorum sacrorum cognitionem adducat: que res si recte succederet, uehementer gauderemus. Adnotationes Kehreinii ad discipulos pertinere uix est quod moneamus, quamquam passim etiam nobis nonnulla in usum nostrum conuertere licuit. 

Iam enumeratis his subsidiis nostris nostrum est animo grato eos uiros commemorare qui consilio nostro fautores, laboribus adiutores exstiterunt. In hoc numero primum locum obtinent uen. Thilo, cuius mihi auctoritas cum aliis in rebus, tum hoc in opere plurimum ualuit; uen. Tholuckius, cuius multum  intererat labores nostros prospere cedere; Hermannus Dryander, uir hymnorum Latinorum non minus quam Germanicorum peritus; F. A. Ecksteinius, collega litteratissimus qui ea qua solet humanitate haud mediocriter me adiuuit. Denique non possum quin gratias agam duobus uiris qui a primis operis initiis per totum meum laborem consilio et opera mihi adfuerunt: Aug. uoigtio muneris scholastici societate mihi iunctissimo et Chr. Diedrich quem et curriculi scholastici societas et ueteris amicitie uinculum mecum intime coniunxit. Horum uirorum opera atque industria in uitiis exstirpandis et emendandis maxime adiutus sum, quamquam et me et illos emendatores nonnulla fugerint menda.

Faxit autem Dominus Ecclesie Christiane O. M.,  cuius honorem omnes hymni celebrant, quem cantica predicant et sequentie cum antiphonis laudibus certatim extollunt, ut hic etiam studiorum nostrorum fructus ad salutem Ecclesie Christiane ualeat. Offerimus opus nostrum tamquam donum omnibus quicumque nomen Christi sancte colunt; offerimus sanctissimo Redemptori pro unitate atque amabili Ecclesie concordia sacrificium; neque aliud quid ex intimo animo precamur, nisi ut ipsi quoque sentiamus illud quod de sanctissimo patriarcha scriptum legimus: Respexit Dominus ad munera eius.

Scribebam Halis in Pedagogio Regio die 21 Mai 1841.





HYMNI S. AMBROSIO ATTRIBUTI. 



[4Kb] Hymmus de Natiuitate Domini.



A solis ortus cardine
Et usque terre limitem
 Christum canamus principem,
Natum Marie uirginis.

[5] Gaudete quicquid gentium,
Iudea, Roma et Grecia,
Aegypte, Thrax, Persa, Scytha,
 Rex unus omnes possidet.

Laudate uestrum principem
[10] Omnes beati ac perditi,
uiui, imbecilli ac mortuis
Iam nemo post hec mortuus.

 Fit porta Christi peruia
Referta plena gratia
[15] Transitque rex et permanet
Clausa ut fuit per secula.

Genus superni numinis
Processit aula uirginis,
Sponsus, redemptor, conditor
[20] Sue gigas Ecclesie.

Honor matris et gaudium,
Immensa spes credentium
Per atra mortis pocula
Resoluit nostra crimina.

[25] Lapis de monte ueniens
Mundumque replens gratia,
Quem non precisum manibus
uates uetusti nuntiant.

Qui uerbum caro factus est
[30] Preconio angelico,
De claustris uirginalibus
uirginis uirgo natus est.

Rorem dederunt ethera
Nubesque iustum fuderunt,
[35] Patens excepit Dominum
Terra salutem generans.

Mirabilis conceptio:
Christum protulit sobolem
Ut uirgo partum funderet,
[40] Post partum uirgo sisteret.

 Exultet omnis anima,
Nunc redemptorem gentium
Mundi uenisse Dominum
Redimere quos condidit.

[45] Creator cuncti generis
Orbis quem totus non capit
In tua, sancta genitrix,
Sese reclusit uiscera.

Quem Pater ante tempora
[50] Deus Deumque genuit,
Matris alme uirginitas
Cum tempore partum edidit.

Tollens cuncta facinora
Et donans sancta munera
[55] Augmentum lucis afferens
Tenebris damnum inferens.



[3Kb] Ad Sextam.



Bis ternas horas explicans
Diei sol ingreditur,
Ut sex idemque transigat
Et noctis claudat aditum.

[5] Nos ergo nunc confamuli,
Prophete dicti memores
Soluamus ora in canticis,
Prece mixta Dauidicis.

Ut septies diem uere
[10]  Orantes cum psalterio,
Laudesque cantantes Deo
Leti soluamus debitum.

Sic enim Christi gratia
Peccantibus dat ueniam,
[15] Sepeque confitentibus
Non aderit mors impia

Memento non desit tamen
Orantibus seruis Dei,
Quod Pauli uox apostoli
[20] Seruandum predixit nobis.

Cuius uox hoc promeruit
Ut diceret idem Deo:
Orabo mente Dominum,
Orabo simul spiritu.

[25] Ne uox sola Deo canat.
Sensusque noster alibi
Ductus aberret fluctuans
uanis preuentus casibus.

Tunc enim Deo accepta est
[30] Oratio canentium,
Si pura mens idem gerat.
Quod explicat uox cantici.



[3Kb] Hymnus ad serenitatem poscendam, al. in postulatione serenitatis.



Obduxere polum nubila celi,
 Absconduntque diem sole fugato,
Noctes continuas sidere nudas
Et lune uiduas carpimus olim.

[5] Aether dira micat igne corusco,
Concussoque tremit cardine mundus,
Celi porta tonat, ruptaque credas
Axis etherei uincla resolui.

Excrescunt pluuiis equora ponti
[10] Nec fines proprios iam freta norunt,
Terrarum medio fluctuat unda,
Errabunda secat arua carina.

Portus nauta suos, littora nauta,
Secessusque suos nauta requirit,
[15] Hospes nauta satis, uitibus hospes,
Messes nauta super nauigat hospes.

Flentes agricole culta relinquunt,
Spectant naufragium triste laboris,
Messis leta natat, semina, census:
[20] Nati, tecta, pecus aruaque migrant.

Cernas alta domus culmina ferri,
Mutatisque locis culmina poni,
Mestas inter aues ludere pisces,
Pisces in tremulis ludere tectis.

[25] Euersa uideas arbore nidos,
Pullis cum teneris per freta duci,
Nec matrem exsilio ponere curas,
Maioresque metu cogere fetus.

Spectat turba uirum, turba fenestris
[30] Spectat feminei turba pudoris
Deploratque famem turba precantum
uictum nauigiis nauta ministrat.

Iesu, parce tua morte redemptis.
Prior diluuium pertulit etas,
[35]  Ut mundaret aqua crimina terre;
Sed mundata tuo sanguine terra est.

Iam nunc missa ferens ore columba
Ramum pacifere munus oliue,
Exutas liquido flumine terras
[40] Leto significet lapsa uolatu.
Aeterne genitor, gloria Christo
Semper cum genito sit tibi, sancte, etc.



[1Kb] Hymnus in postulatione pluuie.



Squalent arua soli puluere multo,
Pallet siccus ager, terra fatiscit;
Nullus ruris honos, nulla uenustas
Quando nulla uiret gratia florum.

[5] Tellus dura sitit, nescia roris;
Fons iam nescit aquas, flumina cursus;
Herbam nescit humus, nescit aratrum,
Magno rupta patet turpis hiatu.

Feruens sole dies, igneus ardor
[10] Ipsas urit aues, frondea rami
Fessis tecta negant, puluis arene
Sicco dispuitur ore uiantis.

uentis ore fere, bestia uentis,
Captantesque uiri flamina uentis,
[15] uentis et uolucres ora recludunt,
Hac mulcere sitim fraude uolentes.

Fetus cerua suos, pignora cerua,
Fetus cerua siti fessa recusat,
Fetus cerua pios mesta relinquit
[20] Quesitam quoniam non uehit herbam.

uenerunt iuuenes, pocula noti
Querentes putei, lymphaque fugit;
Et uasis uacuis tecta reuisunt,
 Fletus, heu! proprios ore bibentes.

[25] Bos presepe suum linquit inane;
Pratorumque uolens carpere gramen,
Nudam uersat humum; sic pecus omne
Fraudatum moriens, labitur herbis.

Radices nemorum rustica plebes
[30] Explorat misero curua labore,
Solarique famem cortice querit
Nec succos teneros arida prestat.

Hanc peccata famem nostra merentur,
Sed merce propria Christe faueto
[35] Quo culpa grauior gratia maior
Iusti supplicii uincla resoluat.

Iam celos reseres, aruaque laxes
Fecundo placidus imbre rogamus.
Helie meritis impia secla
[40] Donasti pluuia: nos quoque dones.

Aeterne genitor, gloria Christo
Semper cum genito sit tibi sancto
Compar Spiritui, qui Deus unus
Pollens perpetuis inclyte seclis.



[4Kb] Hymnus ad Completorium.



Christe, qui lux es et dies,
Noctis tenebras detegis,
Lucisque lumen crederis
Lumen beatum predicans.

[5] Precamur, sancte Domine,
Defende nos in hac nocte,
Sit nobis in te requies,
Quietam noctem tribue.

Ne grauis somnus irruat,
[10] Nec hostis nos surripiat,
Nec caro illi consentiens
Nos tibi reos statuat.

 Oculi somnum capiant
Cor ad te semper uigilet,
[15] Dextera tua protegat
Famulos qui te diligunt.

Defensor noster aspice,
Insidiantes reprime,
Guberna tuos famulos
[20] Quos sanguine mercatus es.

Memento nostri, Domine,
In graui isto corpore,
Qui es defensor anime,
Adesto nobis, Domine.



1Kb] Hymnus ad Matutinum.




Summe Deus clementie,
Mundique factor machine,
Unus potentialiter
Trinusque personaliter.

[5] Nostros pius cum canticis
Fletus benigne suscipe,
Quo corde pluro sordibus
Te perfruamur largius.

Lumbos iecurque morbidum
[10] Adure igne congruo
Accincti ut sint perpetim
Luxu remoto pessimo.

Ut quique horas noctium
Nunc concinendo rumpimus,
[15] Donis beate patrie
Ditemur omnes affatim.


Eiusdem hymni alia lectio.




Summe parens clementie,
Mundi regis qui machinam,
Unius et substantie
Trinusque personis Deus.

[5] Nostros pius cum canticis
Fletus benigne suscipe,
Ut corde puro sordium
Te perfruamur largius.

Lumbos, iecurque morbidum
[10] Flammis adure congruis,
Accincti ut artus excubent
Luxu remoto pessimo.

Quicumque ut horas noctium,
Nunc concinendo rumpimus,
[15] Ditemur omnes affatim
Donis beate patrie.

Da dextram surgentibus,
 Exsurgat ut mens sobria,
Flagrans et in laudem Dei
[20] Grates rependat debitas.
Presta Pater piissime, etc.



[1Kb] Hymnus matutinus.




Tu Trinitatis unitas,
Orbem potenter qui regis,
Attende laudum cantica,
Que excubantes psallimus.

[5] Nam lectulo consurgimus,
Noctis quieto tempore,
Ut flagitemus uulnerum
A te medelam omnium.

Quo fraude quicquid demonum
[10] In noctibus deliquimus,
Abstergat illud celitus
Tue potestas glorie.

Ne corpus adsit sordidum,
Nec torpor instet cordium,
[15] Ne criminis contagio
Tepescat ardor spiritus.

Ob hoc, Redemptor, quesumus
Reple tuo nos lumine.
Per quod dierum circulis
[20] Nullis ruamus actibus.


Eiusdem hymni alia lectio.




Tu Trinitatis unitas,
Orbem potenter que regis,
Attende laudis canticum,
Quod excubantes psallimus.

[5] Nam lectulo consurgimus
Noctis quieto tempore,
Ut flagitemus omnium
A te medelam uulnerum.

Quo fraude quicquid demonum
[10] In noctibus deliquimus,
Abstergat illud celitus
Tue potestas glorie.

Ne corpus adstet sordidum,
Nec torpor instet cordium,
[15] Nec criminis contagio
Tepescat ardor spiritus.

Ob hoc, Redemptor, quesumus
Reple tuo nos lumine,
Per quod dierum circulis
[20] Nullis ruamus actibus.

Ortus refulget Lucifer
 Preitque solem nuntius,
Cadunt tenebre noctium,
Lux sancta nos illuminet.
Presta Pater piissime, etc.



[1Kb] Hymnus matutinus.



Aeterne lucis conditor,
Lux ipse totus et dies,
Noctem nec ullam sentiens,
Natura lucis perpeti.

[5] Iam cedit pallens proximo
Diei nox aduentui,
Obtundens lumen siderum
Adest et clarus Lucifer.

Iam strato lecti surgimus,
[10] Grates canentes et tuas,
Quod cecam noctem uicerit,
Reuectans rursus sol diem.

Te nunc nec carnis gaudio,
Blandis subrepant estibus;
[15] Dolis nec cedat seculi
Mens nostra, sancte, quesumus.

Ira nec rixas prouocet,
Gula nec uentrem incitet,
Opum peruertat nec fames,
[20] Turpis nec luxus occupet.

Sed firma mente sobrii,
Casto manentes corpore,
Toto fideli spiritu,
Christe, ducamus hunc diem.



[2Kb] Hymnus ad Sextam.



Iam sexta sensim soluitur
Ter binis hora cursibus,
Diesque puncto equabili
Utramque noctem respicit.

[5] uenite, serui supplices,
Mente et ore extollite
Dignis beatum laudibus
Nomen Dei cum cantico.

Hoc namque tempus illud est,
[10] Quod seculorum iudicem
Iniuste morti tradidit
Mortalium sententia.

Cum sol repente territus,
Horrore tanti criminis,
[15] Mortem minatur seculo,
Diem refugit impium.

Hoc et beatus tempore
Abrahamus fideliter
 Peritus in mysterio
[20] Tres uidit, unum credidit.

Hanc ad precandum congruam
Saluator horam tradidit,
Cum diceret fidelibus
Patrem rogandis seruulis.

[25] Nec non et ille pertinax
Hostis fidei gratiam,
Quam predicauit gentibus,
Hoc est adeptus tempore.

At nos amore debito,
[30] Timore iusto subditi,
Aduersus omnes impetus
Quos seuus hostis incutit.

Unum rogemus et Patrem
Deum regemque Filium
[35] Simulque sanctum Spiritum
In Trinitate Dominum.

Ut quos redemit passio
Isto peracta tempore,
Posset sub ipso tempore
[40] Seruare deprecatio.



[1Kb] Hymnus ad Nonam.



Ter hora trina uoluitur,
Redire qua Christus solet,
Mercede largus uinee
Locare mercenarios.

[5] Decet paratos sistere
Ne transeat merces Dei,
Plantare que uitem solet
Christumque cordi affigere.

Hec hora, que resplenduit
[10] Crucisque soluit nubila,
Mundum tenebris exuens,
Reddens serena lumina.

Hec hora, qua resuscitat
iehsu sepulcris corpora
[15] Prodire mortis libera,
Iussit refuso spiritu.

Redit fauilla in sanguinem
Cinisque carnem reddidit,
Mixtique uiuis mortui
[20] uidere Christi gloriam.

Nouata secla crederes
 Mortis solutis legibus,
uite beate munere
Cursu perenni currere.

[25] Dicamus ergo proximi
Laudes Deo cum cantico:
Confessus est latro fidem,
In quo est redemptus tempore.

Qua gratia ieiunia
[30] Leti solemus soluere
Instar futuri ut muneris
Famem probati nesciant.



[1Kb] Hymnus ad Nocturnum.



Deus qui certis legibus
Noctem discernis ac diem,
Ut fessa curis corpora
Somnus relaxet otio.

[5] Te noctis inter horride
Tempus precamur, ut, sopor
Mentem dum fessam detinet,
Fidei lux illuminet.

Hostis ne fallax incitet
[10] Lasciuis curis, gaudiis,
Secreta noctis aduocans
Blandos in estus corporis.

Subrepat nullus sensui
Horror timoris anxii,
[15] Illudat mentem nec uagam
Fallax imago uisuum.

Sed cum profundus uinxerit
Somnus curarum nescius,
Fides nequaquam dormiat,
[20] uigil te sensus somniet.



[1Kb] Hymnus ad Nocturnum.



Medie noctis tempus est,
Prophetica uox admonet:
Dicamus laudes Domino
Patri semper ac Filio.

[5] Sancto quoque Spiritui:
Perfecta enim Trinitas,
Uniusque substantie
Laudanda nobis semper est.

Terrorem tempus hoc habet,
[10] Quod cum uastator angelus
 Aegypto mortes intulit,
Deleuit primogenita.

Hec hora iustis salus est,
Quod ibidem tunc angelus
[15] Ausus punire non erat
Signum formidans sanguinis.

Aegyptus flebat fortiter
Natorum dira funera,
Solus gaudebat Isrel
[20] Agni protectus sanguine.

Nos uerus Isrel sumus,
Letemur in te, Domine,
Hostem spernentes et malum,
Christi redempti sanguine.

[25] Ipsum profecto tempus est
Quo uoce euangelica
uenturus sponsus creditur,
Regni celestis conditor.

Occurrunt sancte uirgines
[30] Obuiam tunc aduentui,
Gestantes claras lampadas,
Magno letantes gaudio.

Stulte uero remanent,
Que exstinctas habent lampadas,
[35] Frustra pulsantes ianuam,
Clausa iam regni regia.

Peruigilemus sobrie,
Gestantes mentes splendidas,
Adueniente ut Iesu.
[40] Digni occurramus obuiam.

Medie noctis tempore
Paulus quoque et Sileas
Christum uincti in carcere
Collaudantes soluti sunt.

[45] Nobis hic mundus carcer est;
Te laudamus, Christe Deus,
Solue uincula peccatorum
In te, Christe, credentium.

Dignos nos fac, rex hagie,
[50] uenturi regni gloria,
Aeternis ut mereamur
Te laudibus concinere.



[2Kb] Hymnus matutinus.



Fulgentis auctor etheris,
 Qui lunam lumen noctibus,
Solem dierum cursibus
Certo fundasti tramite.

[5] Nox atra iam depellitur,
Mundi nitor renascitur,
Nouusque iam mentis uigor
Dulces in actus erigit.

Laudes sonare iam tuas
[10] Dies relatus admonet,
uultusque celi blandior
Nostra serenat pectora.

uitemus omne lubricum,
Declinet praua spiritus,
[15] uitam facta non inquinent,
Lingua in culpa non implicet.

Sed sol diem dum conficit,
Fides profunda ferueat,
Spes ad promissa prouocet,
[20] Christo coniungat caritas.



[1Kb] Hymnus ad Laudes.



Post matutinas laudes,
Quas Trinitati psallimus,
Psallamus rursus admonet
uerus pater familias.

[5] Simus semper solliciti
Ne pretereat opus Dei,
Sed oremus sedule
Sicut docet Apostolus.

Psallamus mente Domino,
[10] Psallamus simul spiritu,
Ne uaga mens in turpibus
Inertes tegat animos.

Sed septies in hac die
Dicamus laudes Domino,
[15] Diuinitati perpetim
Debitam demus gloriam.



[1Kb] Hymnus ad Tertiam.



Certum tenentes ordinem,
Pio poscamus pectore
Hora diei tertia
Trine uirtutis gloriam.

[5] Ut simus habitaculum
Illi sancto Spiritui,
Qui quondam in apostolis
Hac hora distributus est.

 Hoc gradientes ordine,
[10] Ornauit cunta splendide
Regni celestis conditor,
Aeterne uite premiis.



[1Kb] Hymnus ad Sextam.



Dicamus laudes Domino
Feruenti rursus spiritu:
Hora uoluta sexies
Nos ad orandum prouocat.

[5] Quia in hac fidelibus
uere salutis gratia,
Beati agni hostia,
Crucis uirtute redditur.

Cuius luce clarissima
[10] Tenebrescit meridies,
Sumamus toto pectore
Tanti splendoris gratiam.



[1Kb] Hymnus ad Nonam.



Perfectum trinum numerum
Ternis horarum terminis,
Laudes canentes debitas,
Nonam dicentes psallimus.

[5] Sacrum Dei mysterium
Puro tenentes pectore,
Petri magistri regulam
Signo salutis proditam.

Et nos psallamus spiritu
[10] Adherentes apostolis,
Qui plantas adhuc debiles
Christi uirtute dirigant.



[1Kb] Hymnus ad Christum.



Christe, rex celi Domine,
Mundi Saluator maxime,
Qui nos hoc crucis munere
Mortis soluisti crimine,

[5] Te nunc orantes poscimus:
Tua conserues munera;
Que per legem catholicam
Cunctis donasti gentibus.

Tu uerbum Patris eterni
[10] Ore diuino editus,
Deus ex Deo subsistens
Unigenitus Filius.

 Te uniuersa creatura
Mundi fatetur Dominum.
[15] Iussu Patris inchoata
Tuis perfecta uiribus.

Tibi omnes et angeli
Celestem prestant gloriam,
Te chorus archangelorum
[20] Diuinis laudant uocibus.

Te seniorum multitudo,
Bis duodenus numerus,
Odoramentis plenas gestans
Supplex adorat pateras.

[25] Tibi Cherubim et Seraphim
Throni paterni luminis,
Senis alarum plausibus,
Clamore iugi personant.

Sanctus, Sanctus, Sanctus,
[30] Dominus Deus Sabaoth,
Omne celum atque terra
Tua sunt plena gloria.

Hosianna fili Dauid,
Benedictus es a Patre
[35] Qui in nomine Dei
uenisti de excelsis, Domine.

Tu agnus immaculatus
Es datus terre uictima
Qui sanctorum uestimenta
[40] Tuo lauisti sangine.

Te multitudo beatorum
Celi locata martyrum,
Palmis insignis et coronis,
Ducem sectantur glorie.

[45] Quorum nos addas numero
Te precamur, Domine,
Una uoce te sonamus,
Uno laudamus carmine.



[4Kb] De SS. Geruasii et Protasii Martyrum Inuentione.



Grates tibi, Iesu, nouas,
Noui repertor muneris,
Protasio, Geruasio,
Martyribus inuentis cano.

[5] Pie latebant hostie,
Sed non latebat fons sacer,
Latere sanguis non potest
Qui clamat ad Deum Patrem.

 Celo refulgens gratia,
[10] Artus reuelauit sacros,
Nequimus esse martyres,
Sed reperimus martyres.

Dic quis requirat testium
uoces, ubi factum est fides:
[15] Sanatus impos mentium
Opus fatetur martyrum.

Cecus recepto lumine
Mortis sacre meritum probat,
Seuerus est nomen uiro,
[20] Usus minister publici.

Ut martyrum uestem attigit,
Et ora tersit nubila,
Lumen refulsit illico,
Fugitque pulsa cecitas.

[25] Soluta turba uinculis,
Spiris draconum libera,
Emissa totis urbibus
Domum redit cum gratia.

uetusta secla uidimus
[30] Iactata semicinctia,
Tactu et umbra corporum
Aegris salutem redditam.
Gloria tibi, Domine.
Gloria Unigenito, etc.



[12Kb] Hymnus tempore Paschali ad Tertiam.



Hic est dies uerus Dei,
Sanctus sereno lumine,
Quo diluit sanguis sacer
Probrosa mundi crimina.

[5] Fidem refundens perditis,
Cecosque uisu illuminans:
Quem non graui soluit metu
Latronis absolutio.

Qui premio mutans crucem
[10] Iesum breui acquirit fide,
Iustusque preuio gradu
Peruenit in regnum Dei.

Opus stupent et angeli,
Penam uidentes corporis,
[15] Christoque adherentem reum
uitam beatam carpere.

Mysterium mirabile,
Ut abluat mundi luem,
Peccata tollit omnium,
[20] Carnis uitia mundans caro.

Quid hoc potest sublimius:
Ut culpa querat gratiam
 Metumque soluat caritas,
Reddatque mors uitam nouam.

[25] Hamum sibi mors deuoret
Suisque se nodis liget:
Moriatur uita omnium
Resurgat ut uita omnium.

Cum mors per omnes transeat,
[30] Omnes resurgant mortui:
Consumpta mors ictu suo
Perisse se solam gemit.



[3Kb] Hymnus ad Tertiam.



Nunc sancte nobis Spiritus,
Unus Patris cum Filio,
Dignare promptus ingeri
Nostro refusus pectori.

[5] Os lingua, mens, sensus, uigor
Confessionem personet;
Flammescat igne caritas,
Accendat ardor proximos.

[Presta, Pater piissime,
[10] Patrique compar unice,
Cum Spiritu paraclito
Nunc et per omne seculum.]



[1Kb] Hymnus ad Sextam.




Rector potens, uerax Deus,
Qui temperas rerum uices,
Splendore mane instruis
Et ignibus meridiem.

[5] Exstingue flammas litium,
Aufer calorem noxium,
Confer salutm corporum
ueramque pacem cordium.
Presta, Pater piissime, etc.


Eiusdem hymni alia lectio.




Rector potens, uerax Deus,
Qui temperas rerum uices,
Splendore mane illuminas
Et ignibus meridiem.

[5] Exstingue flammas litium,
Aufer calorem noxium,
Confer salutem corporum
ueramque pacem cordium.
Presta, Pater piissime, etc.



[1Kb] Hymnus ad Nonam.




Rerum Deus tenax uigor,
Immotus in te permanens,
Lucis diurne tempora
Successibus determinans.

[5] Largire clarum uespere
Quo uita nusquam decidat,
Sed premium mortis sacre
 Perennis instet gloria.
Presta, Pater piissime, etc.


Eiusdem hymni alia lectio.




Rerum Deus tenax uigor,
Immotus in te permanens,
Lucis diurne tempora
Successibus determinans.

[5] Largire lumen uespere
Quo uita nusquam decidat,
Sed premium mortis sacre
Perennis instet gloria.
Presta, Pater piissime, etc.



[2Kb] Hymnus ad Completorium.




Te lucis ante terminum
Rerum creator, poscimus,
Ut solita clementia
Sis presul ad custodiam.

[5] Procul recedant somnia
Et noctium phantasmata,
Hostemque nostrum comprime
Ne polluantur corpora.
Presta, Pater omnipotens, etc.


Eiusdem hymni alia lectio.




Te lucis ante terminum
Rerum creator, poscimus,
Ut pro tua clementia
Sis presul et custodia.

[5] Procul recedant somnia.
 Et noctium phantasmata,
Hostemque nostrum comprime
Ne polluantur corpora.
Presta, Pater piissime, etc.



[2Kb] Hymnus ad Matutinum.




Rerum creator optime,
Rectorque noster aspice,
Nos a quiete noxia
Mersos sopore libera.

[5] Te, sancte Christe, poscimus,
Ignosce tu criminibus,
Ad confitendum surgimus
Morasque noctis rumpimus.

Mentes manusque tollimus.
[10] Propheta sicut noctibus
Nobis gerendum precipit
Paulusque gestis censuit.

uides malum quod gessimus,
Occulta nostra pandimus,
[15] Preces gementes fundimus,
Dimitte quod peccauimus.
Presta, Pater piissime, etc.


Eiusdem hymni alia lectio.




Rerum creator optime,
Rectorque noster, aspice,
Nos a quiete noxia
Mersos sopore libera.

[5] Te, sancte Christe, poscimus,
Ignosce culpis omnibus;
Ad confitendum surgimus
Morasque noctis rumpimus.

 Mentes manusque tollimus.
[10] Propheta sicut noctibus
Nobis gerendum precipit
Paulusque gestis censuit.

uides malum quod fecimus,
Occulta nostra pandimus,
[15] Preces gementes fundimus,
Dimitte quod peccauimus,
Presta, Pater piissime, etc.



[1Kb] Hymnus ad Matutinum.



Nox atra rerum contegit
Terre colores omnium,
Nos confitentes poscimus
Te, iuste iudex cordium.

[5] Ut auferas piacula
Sordesque mentis abluas,
Donesque Christi gratiam
Ut arceantur crimina.

Mens ecce torpet impia
[10] Quam culpa mordet noxia,
Obscura gestit tollere,
Et te, Redemptor, querere.

Repelle tu caliginem
Intrinsecus quam maxime,
[15] Ut in beato gaudeat
Se collocari lumine.



[1Kb] Hymnus ad Laudes.




Aeterna celi gloria,
Beata spes mortalium,
Celsi tonantis unice
Casteque proles uirginis.

[5] Da dexteram surgentibus,
Exsurgat et mens sobria
Flagransque in laudem Dei
Grates rependat debitas.

Ortus refulget Lucifer
[10] Sparsamque lucem nuntiat,
Cadit caligo noctium
Lux sancta nos illuminet,

Manensque nostris sensibus
Noctem repellat seculi
[15] Omnique fine diei
Purgata seruet pectora.

Quesita iam primum fides
Radicet altis sensibus,
 Secunda spes congaudeat
[20] Quo maior exstat caritas.
Deo Patri sit gloria, etc.


Eiusdem hymni alia lectio.




Aeterna celi gloria,
Beata spes mortalium
Summi tonantis unice
Casteque proles uirginis.

[5] Da dexteram surgentibus
Exsurgat ut mens sobria
Flagrans et in laudem Dei
Grates rependat debitas.

Ortus refulget Lucifer
[10] Preitque solem nuntius,
Cadunt tenebre noctium,
Lux sancta nos illuminet.

Manensque nostris sensibus
Noctem repellat seculi,
[15] Omnique fine temporis
Purgata seruet pectora.

Quesita iam primum fides
In corde radices agat,
Secunda spes congaudeat
[20] Qua maior exstat caritas.
Deo Patri sit gloria, etc.



[1Kb] Hymnus ad Laudes.




Aurora iam spargit polum,
Terris dies illabitur,
Lucis resultat spiculum,
Discedat omne lubricum.

[5] Phantasma noctis decidat,
Mentis reatus subruat;
Quicquid tenebris horridum
Nox attulit culpe, cadat.

Ut mane illud ultimum,
[10] Quod prestolamur cernui,
In lucem nobis effluat
Dum hoc canore concrepat.
Deo Patri sit gloria, etc.


Eiusdem hymni alia lectio.




Aurora iam spargit polum,
Terris dies illabitur,
Lucis resultat spiculum,
Discedat omne lubricum.

[5]  Phantasma noctis exsulet,
Mentis reatus corruat;
Quidquid tenebris horridum
Nox attulit culpe, cadat.

Ut mane, quod nos ultimum
[10] Hic deprecamur cernui,
Cum luce nobis effluat
Hoc dum canore concrepat.
Deo Patri sit gloria, etc.



[2Kb] Hymnus ad Primam.



Iam lucis orto sidere
Deum precemur supplices,
Ut in diurnis actibus
Nos seruet a nocentibus.

[5] Linguam refrenans temperet
Ne litis horror insonet,
uisum fouendo contegat
Ne uanitates hauriat.

Sint pura cordis intima,
[10] Absistat et uecordia,
Carnis terat superbiam
Potus cibique parcitas.

Ut cum dies abscesserit
Noctemque sors reduxerit,
[15] Mundi per abstinentiam
Ipsi canamus gloriam.
Deo Patri sit gloria, etc.



[8Kb] Hymnus de diei prime opere.




Lucis creator optime,
Lucem dierum proferens,
Primordiis lucis noue
Mundi parans originem.

[5] Qui mane iunctum uesperi
Diem uocari precipis,
Tetrum chaos illabitur,
Audi preces cum fletibus.

Ne mens grauata crimine
[10] uite sit exsul munere,
Dum nil perenne cogitat
Seseque culpis illigat.

Celorum pulset intimum,
uitale tollat premium,
[15] uitemus omne noxium,
Purgemus omne pessimum.
Presta, Pater piissime, etc.


Eiusdem hymni alia lectio.




Lucis creator optime,
Lucem dierum proferens,
Primordiis lucis noue
Mundi parans originem.

[5] Qui mane iunctum uesperi
Diem uocari precipis,
Illabitur tetrum chaos:
Audi preces cum fletibus.

Ne mens grauata crimine
[10] uite sit exsul munere,
Dum nil perenne cogitat
Seseque culpis illigat.

Celeste pulset ostium,
uitale tollat premium,
[15] uitemus omne noxium
Purgemus omne pessimum.
Presta, Pater piissime, etc.



[2Kb] Hymnus de opere diei secunde.




Immense celi conditor,
Qui mixta ne confunderent,
Aque fluenta diuidens
Celum dedisti limitem.

[5] Firmans locum celestibus,
Simulque terre riuulis,
Ut unda flammas temperet,
Terre solum ne dissipet.

Infunde nunc, piissime,
[10] Donum perennis gratie,
Fraudis noue ne casibus
Nos error atterat uetus.

Lucem fides inueniat,
Sic luminis iubar ferat,
[15] Hec uana cuncta terreat,
Hanc falsa nulla comprimant.
Presta, Pater piissime, etc.


Eiusdem hymni alia lectio.




Immense celi conditor,
Qui mixta ne confunderent,
Aque fluenta diuidens
Celum dedisti limitem.

 Firmans locum celestibus
Simulque terre riuulis
Ut unda flammas temperet,
Terre solum ne dissipent.

Infunde nunc, piissime,
[10] Donum perennis gratie,
Fraudis noue ne casibus
Nos error atterat uetus.

Lucem fides adaugeat,
Sic luminis iubar ferat,
[15] Hec uana cuncta proterat,
Hanc falsa nulla comprimant.
Presta, Pater piissime, etc.



[1Kb] Hymnus de opere diei tertie.




Telluris ingens conditor,
Mundi solum qui eruens,
Pulsis aque molestiis
Terram dedisti immobilem:

[5] Ut germen aptum proferens,
Fuluis decora floribus,
Fecunda fructu sisteret,
Pastumque gratum redderet.

Mentis peruste uulnera
[10] Munda uiroris gratia,
Ut facta fletu diluat
Motusque prauos atterat.

Iussis tuis obtemperet,
Nullis malis approximet,
[15] Bonis repleri gaudeat
Et mortis actum nesciat.
Presta, Pater piissime, etc.


Eiusdem hymni alia lectio.




Telluris alme conditor,
Mundi solum qui separans,
Pulsis aque molestiis
Terram dedisti immobilem:

[5] Ut germen aptum proferens,
Fuluis decora floribus,
Fecunda fructu sisteret,
Pastumque gratum redderet.

Mentis peruste uulnera
Munde uirore gratie,
 Ut facta fletu diluat
Motusque prauos atterat.

Iussis tuis obtemperet:
Nullis malis approximet:
[15] Bonis repleri gaudeat
Et mortis ictum nesciat.
Presta, Pater piissime, etc.



[1Kb] Hymnus de opere diei quarte.



Celi Deus sanctissime
Qui lucidum centrum poli
Candore pingis igneo,
Augens decoro lumine.

[5] Quarto die qui flammeam
Solis rotam constituens,
Lune ministrans ordinem,
uagos recursus siderum.

Ut noctibus uel lumini,
[10] Diremptionis terminum,
Primordiis et mensium
Signum dares notissimum.

Illumina cor hominum,
Absterge sordes mentium,
[15] Resolue culpe uinculum,
Euerte moles criminum.

Celi Deus sanctissime
Qui lucidas poli plagas
Candore pingis igneo,
[20] Augens decoro lumine.

Quarto die qui flammeam
Dum solis accendis rotam,
Lune ministras ordinem
uagosque cursus siderum.

[25] Ut noctibus uel lumini,
Diremptionis terminum,
Primordiis et mensium
Signum dares notissimum.

Expelle noctem cordium,
[30] Absterge sordes mentium,
Resolue culpe uinculum,
Euerte moles criminum.
Presta, Pater piissime, etc.



[1Kb] Hymnus de opere diei quinte.




Magne Deus potentie,
 Qui ex aquis ortum genus
Partim remittis gurgiti,
Partim leuas in era.

[5] Dimersa lymphis imprimens,
Subuecta celis irrogans
Ut stirpe una prodita
Diuersa rapiant loca.

Largire cunctis seruulis,
[10] Quos mundat unda sanguinis,
Nescire lapsus criminum
Nec ferre mortis tedium.

Ut culpa nullum deprimat,
Nullum leuet iactantia,
[15] Elisa mens ne concidat,
Elata mens ne corruat.
Presta, Pater piissime, etc.


Eiusdem hymni alia lectio.




Magne Deus potentie,
Qui fertili natos aqua
Partim relinquis gurgiti,
Partim leuas in era.

[5] Demersa lymphis imprimens,
Subuecta celis erigens:
Ut stirpe ab una prodita
Diuersa repleant loca.

Largire cunctis seruulis,
[10] Quos mundat unda sanguinis
Nescire lapsus criminum
Nec ferre mortis tedium,

Ut culpa nullum deprimat,
Nullum efferat iactantia:
[15] Elisa mens ne concidat,
Elata mens ne corruat.
Presta, Pater piissime, etc.



[1Kb] Hymnus de opere diei sexte.




Plasmator hominis Deus,
Qui cuncta solus ordinans
Humum iubes producere
Reptantis et fere genus.

[5]  Qui magna rerum corpora,
Dictu iubentis uiuida,
Ut seruiant per ordinem
Subdens dedisti homini.

Repelle a seruis tuis
[10] Quicquid per immunditiam
Aut moribus se suggerit
Aut actibus se interserit.

Da gaudiorum premia,
Da gratiarum munera
[15] Dissolue litis uincula,
Astringe pacis federa.
Presta, Pater piissime, etc.


Eiusdem hymni alia lectio.




Hominis superne conditor,
Qui cuncta solus ordinans
Humum iubes producere
Reptantis et fere genus.

[5] Et magna rerum corpora,
Dictu iubentis uiuida,
Per temporum certas uices
Obtemperare seruulis.

Repelle quod cupidinis
[10] Ciente ui nos impetit,
Aut moribus se suggerit
Aut actibus se interserit.

Da gaudiorum premia,
Da gratiarum munera,
[15] Dissolue litis uincula,
Adstringe pacis federa.
Presta, Pater piissime, etc.



[2Kb] Hymnus de Ascensione Domini.



Optatus uotis omnium
Sacratus illuxit dies
Quo Christus, mundi spes, Deus,
Conscendit celos arduos.

[5] Ascendens in altum Dominus,
Propriam ad sedem remeans,
Gauisa sunt celi regna
Reditu unigeniti.

 Magni triumphum prelii,
[10] Mundi perempto principe,
Patris presentat uultibus
uictricis carnis gloriam.

Est eleuatus nubibus
Et spem fecit credentibus,
[15] Aperiens paradisum.
Quem protoplastus clauserat.

O grande cunctis gaudium!
Quod partus nostre uirginis.
Post sputa, flagra, post crucem,
[20] Paterne sedi iungitur.

Agamus ergo gratias
Nostre salutis uindici,
Nostrum quod corpus uexerit
Sublimem ad celi regiam.

[25] Sit nobis cum celestibus
Commune manens gaudium,
Illis quod se presentauit,
Nobis quod se non abstulit.

Nunc prouocatis actibus
[30] Christum exspectare nos decet;
uitaque tali uiuere,
Que possit celos scandere.

[Gloria tibi, Domine,
Qui scandis super sidera
[35] Cum Patre et sancto Spiritu
In sempiterna secula. Amen.]



[2Kb] Hymnus de Ascensione Domini.




Iesu, nostra redemptio,
Amor et desiderium,
Deus creator omnium,
Homo in fine temporum.

[5] Que te uicit clementia
Ut ferres nostra crimina,
Crudelem mortem patiens
Ut nos a morte tolleres.

Inferni claustra penetrans,
[10] Tuos captiuos redimens,
uictor triumpho nobili
Ad dexteram Patris residens.

 Ipsa te cogat pietas,
Ut mala nostra superes
[15] Parcendo et uoti compotes
Nos tuo uultu saties.

Tu esto nostrum gaudium,
Qui es futurus premium,
Sit nostra in te gloria
[20] Per cuncta semper secula.


Eiusdem hymni alia lectio.




Salutis humane sator,
Iesu, uoluptas cordium,
Orbis redempti conditor
Et casta lux amantium.

[5] Qua uictus es clementia,
Ut nostras ferres crimina,
Mortem subires innocens
A morte nos ut tolleres.

Perrumpis infernum chaos
[10] uinctis catenas detrahis:
uictor triumpho nobili
Ad dexteram Patris sedes.

Te cogat indulgentia
Ut damna nostra sarcias,
[15] Tuique uultus compotes
Dites beato lumine.

Tu dux ad astra et semita,
Sis meta nostris cordibus,
Sis lacrymarum gaudium,
[20] Sis dulce uite premium.



[3Kb] Hymnus de die Pentecostes.




Iam Christus astra ascenderat,
Regressus unde uenerat,
Promissum Patris munere
Sanctum daturus Spiritum.

[5] Solemnis urgebat dies,
Quo mystico septemplici
Orbis uolutus septies
Signat beata tempora.

 Dum hora cunctis tertia
[10] Repente mundus intonat,
Orantibus apostolis
Deum uenisse nuntiat.

De Patris ergo lumine
Decorus ignis aduenit,
[15] Qui fida Christi pectora
Calore uerbi compleat.

Impleta gaudent uiscera,
Afflata sancto Spiritu,
uoces diuersas intonant,
[20] Fantur Dei magnalia.

Ex omni gente cogniti,
Grecis, Latinis, Barbaris,
Cunctisque admirantibus
Linguis loquuntur omnium.

[25] Iudea tunc incredula,
uesana toruo spiritu,
Ructare musti crapulam
Alumnos Christi concrepat.

Sed signis et uirtutibus
[30] Occurrit et docet Petrus,
Falsa profari perfidos
Ielis testimonio.

[Sic, Christe, nunc Paraclitus
Per te pius nos uisitet,
[35] Nouansque terre faciem
Culpis solutos recreet.]


Eiusdem hymni alia lectio.




Iam Christus astra ascenderat,
Reuersus unde uenerat,
Patris fruendum munere
Sanctum daturus Spiritum.

[5] Solemnis urgebat dies
Quo mystico septemplici
Orbis uolutus septies
Signat beata tempora.

Cum lucis hora tertia
[10] Repente mundus intonat,
Apostolis orantibus
Deum uenire nuntiat.

 De Patris ergo lumine
Decorus ignis almus est
[15] Qui fida Christi pectora
Calore uerbi compleat.

Impleta gaudent uiscera
Afflata sancto Spiritu,
uocesque diuersas sonant
[20] Fantur Dei magnalia.

Notique cunctis gentibus,
Grecis, Latinis, Barbaris,
Simulque demirantibus,
Linguis loquuntur omnium.

[25] Iudea tunc incredula,
uesana toruo spiritu,
Madere musto sobrios
Christi fideles increpat.

Sed editis miraculis
[30] Occurrit et docet Petrus,
Falsum profari perfidos
Iele teste comprobans.
Deo Patri sit gloria, etc.



[1Kb] Hymnus matutinus.



Deus, qui celi lumen es
Satorque lucis, qui polum,
Paterno fultum brachio,
Preclara pandis dextera.

[5] Aurora stellas iam tegit
Rubrum sustollens gurgitem;
Humectis namque flatibus
Terram baptizans roribus.

Currus iam poscit phosphorus
[10] Radiis rotisque flammeis
Quod celi scandens uerticem
Profectus moram nesciens.

Iam noctis umbra linquitur
Polum caligo deserit,
[15] Typusque Christi Lucifer
Diem sopitum suscitans.

Dies dierum agius es
Lucisque lumen ipse es,
Unum potens per omnia,
[20]  Potens in unum Trinitas.

Te nunc, Saluator, quesumus
Tibique genu flectimus,
Patrem cum sancto Spiritu
Totis rogamus uocibus.

[25] Pater, qui celos contines,
Cantemus nunc nomen tuum,
Adueniat regnum tuum
Fiatque uoluntas tua.

Hec, inquam, uoluntas tua
[30] Nobis agenda traditur,
Simus fideles spiritu,
Casto manentes corpore.

Panem nostrum quotidie
De te edendum tribue;
[35] Remitte nobis debita
Ut nos nostris remittimus.

Tentatione subdola
Induci nos ne siueris,
Sed puro corde supplices
[40] Tu nos a malo libera.



[1Kb] Hymnus matutinus.



Tempus noctis surgentibus
Laudes Deo dicentibus
Christo Iesuque Domino
In Trinitatis gloria.

[5] Chorus sanctorum psallimus,
Ceruices nostras flectimus,
Genua prosternimus
Peccata confitentibus.

Oremus Deo iugiter,
[10] uincamus in bono malum,
Cum fructu penitentie
uotum perenne reddere.

Christum rogemus et Patrem
Sanctum Patrisque Spiritum
[15] Ut det nobis auxilium,
uincamus hostem inuidum.



[1Kb] Hymnus matutinus.



Diei luce reddita,
Primis post somnum uocibus
Dei canamus gloriam,
Christi fauente gratia.

[5] Per quem Creator omnium
Diem noctemque condidit,
Aeterna lege sanciens,
Ut semper succedant sibi.

Tu uera lux fidelium,
[10] Quem lex ueterna non tenet,
Noctem nec ortu succedens
Aeterno fulgens lumine.

Christe, precamur annue,
Crantibus seruis tuis
[15] Iniquitas hec seculi
Ne nostram captiuet fidem.

 Non cogitemus impie,
Inuideamus nemini,
Lesi ne reddamus uicem
[20] uincamus in bono malum.

Absit nostris ex cordibus
Ira, dolus, superbia,
Absistat auaritia,
Malorum radix omnium.

[25] uinum mentem non occupet
Ebrietate perpeti,
Sed nostro sensui competens
Tuum bibamus poculum.

Conseruet pacis federa
[30] Non simulata caritas,
Sed illibata castitas
Credulitate perpeti.

Addendis non sit prediis
Malesuada semper fames,
[35] Si affluant diuitie,
Prophete nos psalmus regat.

Presta, Pater ingenite,
Totum ducamus iugiter
Christo placentes hunc diem
[40] Sancto repleti Spiritu.



[1Kb] Hymnus matutinus.



Deus eterni luminis
Candor inenarrabilis,
uenturus diei iudex
Qui mentis occulta uides;

[5] Tu regnum celorum tenes,
Et totus in uerbo tu es,
Per Filium cuncta regis,
Sancto Spiritui fons es.

Trinum nomen alta uides
[10] Unum per omnia potens,
Mirumque per signum crucis
Tu rector immense lucis.

Tu mundi constitutor es.
Tu in septimo throno sedes,
[15] Iudex ex alto humilis
uenisti pati pro nobis.

Tu Sabaoth omnipotens,
Osanna summi culminis,
Tibi laus est mirabilis,
[20] Tu es prima anastasis.

Tu fidei adiutor es
Et humiles tu respicis,
Tibi alta sedes thronus,
Tibi diuinus est honor.

[25] Christo eternoque Domino
Patri cum sancto Spiritu
uite soluamus munera
A seculis in secula.



[1Kb] Hymnus matutinus.



Iam lucis splendor rutilat
Noctis fugatis tenebris,
 Reddamus laudes Domino,
Qui manet ante secula.

[5] Pellamus omne noxium,
Poscamus omne prosperum,
Defendat suos famulos
uirtus eterna iugiter.

Ut ore ei consono
[10] Et corde deuotissimo
Possimus omni tempore
Laudes referre debitas.



[1Kb] Hymnus ad Primam.



Christe, celorum conditor,
Deus dominator omnium,
Placabilis nos aspice
Precantes tuos famulos.

[5] Hora prima psallimus,
Laudes Deo referimus,
Qui cecam noctem uicimus
Christum regem requirimus.

Deo Patri sit gloria,
[10] Eiusque soli Filio,
Cum Spiritu Paraclito
Et nunc et in perpetuum.

[Gloria tibi, Pater,
Gloria Unigenito.
[15] Una cum sancto Spiritu
In sempiterna secula. Amen.]



[1Kb] Hymnus ad Tertiam.



Iam surgit hora tertia
Et nos intenti currimus,
Psallendi opus implemus
Christum laudemus Dominum.

[5] Hora quoque iam tertia
Christus cruce suspensus est,
uoluntatem Patris impleuit,
Mundi peccatum abstulit.

Conscendit sedem propriam,
[10] Sedet ad Patris dexteram,
Collaudant throni Dominum
Quem perfidi negauerant.

Nos Christum Deum colimus,
Iudicemque speramus,
[15] Quem prophete cecinerunt,
Apostoli secuti sunt.

Egressus hora tertia
Sanctus pater familias
Per singulos denarios
[20] Conduxit operarios.

In tua, Christe, uinea
Quam premio iam cernimus,
Sequimur opus mysticum
Propter promissum optimum.

[25] Ecce processit hora
In qua sanctus Spiritus 
Apostolorum uascula
De uerbo fecit ebria.

Infunde sensus, Domine,
[30] Ut te canamus laudibus,
Christe, Redemptor omnium,
Sanctifica nostrum chorum.



[1Kb] Hymnus ad Tertiam, de Passione Domini.



Dei fide, qua uiuimus,
Spe perenni, qua credimus,
Per caritatis gratiam
Christo canamus gloriam.

[5] Qui ductus hora tertia
Ad passionis hostiam
Crucis ferrens suspendia
Ouem reduxit perditam.

Precemur ergo subditi,
[10] Redemptione liberi,
Ut eruat a seculo
Quos soluit a chirographo.

Gloria tibi, Trinitas,
Aequalis una Deitas,
[15] Et ante omne seculum
Et nunc et in perpetuum.



[1Kb] Hymnus ad Sextam.



Iam cursus hore sexte
Rotat diei tempora,
Nos admonet per omnia
Laudes referre debitas.

[5] Nunc Petrus orans genibus
Fidem futuram prospicit,
Nunc uiua Christus semina
Instat fluenta tradere.

Hoc solis euo mystice
[10] Tres patriarcha hospitat,
Carnis figure nuntios
Sub Trinitatis numine.

Perfecta summi calculi,
Et prima constat partibus,
[15] Que data sese perficit,
Tenetque mundi fabricam.

Hec nempe, Christe, condita
Manent tua potentia, 
Cuius potestas glorie
[20] Per cuncta regnat secula. Amen.



[1Kb] Hymnus ad cenam.



Meridie orandum est,
Christus deprecandus est,
Ut iubeat nos edere
De suo sancto corpore.

[5] Ut ille sit laudabilis
In uniuerso populo,
Ipse celorum Dominus
Qui sedet in altissimis.

Det nobis auxilium
[10] Per angelos mirabiles
Qui semper nos custodiant
In omni uita seculi.



[1Kb] Hymnus post cibos resumptos.



Cibis resumptis congruis,
Cene peractis usibus,
Ad te, Redemptor inclyte,
Laudes uenimus promere.

[5] Occurre nobis ocius,
Tollens cibi grauedinem,
Corpus parandum ad precem,
Confessionis dans fidem.

Ut quidquid ore promimus
[10] Tuis sacris in laudibus,
Nobis coronam conferens,
Soli Deo dans gloriam.
Presta, Pater piissime, etc.



[1Kb] Hymnus ad Nonam.



Conuexa solis orbita,
Nouem uoluta circulis,
Hore peracto tramite
Ter conficit ternario.

[5] Hoc passionis tempore
Compleuit auctor omnium,
Nunc ad laborem uinee
Misit uocatos seruulos.

Hac Petrus hora mystice
[10] Claudi resoluit uincula,
Nunc uisionem cogitat.
Terno recursu terminat.

 Hymni canamus gloriam
Cum uoce, puris mentibus,
[15] Deo creanti prospera
Per acta iustis secula.



[1Kb] Hymnus ad Nonam.



Ternis ter horis numerus
Sacre fidei panditur,
Nunc Trinitatis nomine
Munus precamur uenie.

[5] Latronis en confessio
Christi meretur gratiam,
Laus nostra uel deuotio
Meretur indulgentiam.

Mors per crucem nunc interit,
[10] Et post tenebras lux redit:
Horror dehiscat criminum,
Splendor nitescat mentium.

Gloria tibi, Trinitas,
Aequalis una Deitas,
[15] Et ante omne seculum,
Et nunc et in perpetuum.



[1Kb] Hymnus ad uesperas.



Deus, qui claro lumine
Diem fecisti, Domine,
Tuam rogamus gloriam,
Dum pronus soluitur dies.

[5] Iam sol, urgente uespere,
Occasum suum graditur,
Mundum concludens tenebris,
Suum obseruans limitem.

Sed tunc, excelse Domine,
[10] Precantes tuos famulos,
Labore fessos diei
Quietos nox suscipiat.

Ut non fuscatis mentibus
Dies abscedat seculi,
[15] Sed tua tecti gratia
Cernamus lucem prosperam.



[8Kb] Hymnus in Aduentu Domini.




Conditor alme siderum,
Aeterna lux credentium,
 Christe, redemptor omnium,
Exaudi preces supplicum.

[5] Qui condolens interitu
Mortis perire seculum,
Saluasti mundum languidum
Donans reis remedium.

uergente mundi uespere,
[10] Uti sponsus de thalamo,
Egressus honestissima
uirginis matris clausula.

Cuius forti potentie
Genu curuantur omnia,
[15] Celestia, terrestria
Fatentur nutu subdita.

[Occasum sol custodiens,
Luna pallorem retinens.
Candor in astris relucens
[20] Certos obseruat limites.]

Te deprecamur, Hagie,
uenture iudex seculi,
Conserua nos in tempore
Hostis a telo perfidi.
Laus, honor, uirtus, gloria, etc.


Eiusdem hymni alia lectio.




Creator alme siderum,
Aeterna lux credentium,
Iesu, Redemptor omnium,
Intende uotis supplicum.

[5] Qui, demonis ne fraudibus
Periret orbis, impetu
Amoris actus, languidi
Mundi medela factus es.

 Commune qui mundi nefas
[10] Ut expiares, ad crucem
E uirginis sacrario
Intacta prodis uictima.

Cuius potestas glorie
Nomenque cum primum sonat,
[15] Et celites et inferi
Tremente curuantur genu.

Te deprecamur ultime
Magnum diei iudicem,
Armis superne gratie
[20] Defende nos ab hostibus.
uirtus, honor, laus, gloria, etc.



[2Kb] Hymnus de Aduentu Domini.




uox clara ecce intonat,
Obscura queque increpat:
Pellantur eminus somnia
Ab ethere Christus promicat.

[5] Mens iam resurgat torpida
Que sorde exstat saucia,
Sidus refulget iam nouum
Ut tollat omne noxium.

E sursum Agnus mittitur.
[10] Laxare omnis debitum
Omnes pro indulgentia
uocem demus cum lacrymis.

Secundo ut cum fulserit
Mundumque horror cinxerit
[15] Non pro reatu puniat,
Sed pius nos tunc protegat.


Eiusdem hymni alia lectio.




En clara uox redarguit
Obscura queque personans,
Procul fugentur somnia
Ab alto iehsu promicat.

[5] Mens iam resurgat torpida,
Non amplius iacens humi:
Sidus refulget iam nouum
Ut tollat omne noxium.

En Agnus ad nos mittitur
[10] Laxare gratis debitum:
Omnes simul cum lacrymis
Precemur indulgentiam.

Ut cum secundo fulserit
Metuque mundum cinxerit
[15] Non pro reatu puniat,
Sed nos pius tunc protegat.
uirtus, honor, laus, gloria, etc.



[2Kb] Hymnus de Aduentu Domini.




uerbum supernum prodiens,
A Patre olim exiens,
Qui natus orbi subuenis
Cursu decliui temporis;

[5] Illumina nunc pectora
Tuoque amore concrema,
Audito ut preconio
Sint pulsa tandem lubrica.

Iudexque cum post aderis
[10] Rimari facta pectoris,
 Reddens uicem pro abditis
Iustisque regnum pro bonis.

Non demum arctemur malis
Pro qualitate criminis,
[15] Sed cum beatis compotes
Simus perennes celibes.


Eiusdem hymni alia lectio.




uerbum supernum prodiens,
E Patris eterno sinu,
Qui natus orbi subuenis
Labente cursu temporis;

[5] Illumina nunc pectora
Tuoque amore concrema,
Ut cor caduca deserens
Celi uoluptas impleat:

Ut cum tribunal Iudicis
[10] Damnabit igni noxios
Et uox amica debitum
uocabit ad celum pios,

Non esca flammarum nigros
uoluamur inter turbines,
[15] uultu Dei sed compotes,
Celi fruamur gaudiis.



[2Kb] De Natiuitate Domini.




Christe, Redemptor gentium,
De Patre Patris unice,
Solus ante principium
Natus ineffabiliter.

[5] Tu lumen, tu splendor Patris,
Tu spes perennis omnium,
Intende quas fundunt preces
Tui per orbem famuli.

Memento, salutis auctor,
[10] Quod nostri quondam corporis
Ex illibata uirgine
Nascendo formam sumpseris.

 Sic presens testatur dies
Currens per anni circulum
[15] Quod solus a sede Patris
Mundi salus adueneris.

Hunc celum, terra, hunc mare,
Hunc omne quod in eis est,
Auctorem aduentus tui
[20] Laudans exsultet cantico.

Nos quoque qui sancto tuo
Redempti sumus sanguine,
Ob diem natalis tui
Hymnum nouum concinimus.


Eiusdem hymni alia lectio.




Iesu, Redemptor omnium,
Quem lucis ante originem
Parem paterne glorie
Pater supremus edidit.

[5] Tu lumen et splendor Patris,
Tu spes perennis omnium,
Intende quas fundunt preces
Tui per orbem seruuli.

Memento, rerum conditor,
[10] Nostri quod olim corporis,
Sacrata ab aluo uirginis
Nascendo formam sumpseris.

Testatur hoc presens dies
Currens per anni circulum
[15] Quod solus e sinu Patris
Mundi salus adueneris,

Hunc astra, tellus, equora,
Hoc omne quod celo subest,
Salutis auctorem noue
[20] Nouo salutat cantico.

Et nos beata quos sacri
Rigauit unda sanguinis,
Natalis ob diem tui
Hymni tributum soluimus.
Iesu, tibi sit gloria
Qui natus es de uirgine, etc.



[2Kb] De Natiuitate Domini.



Mysterium Ecclesie,
Hymnum Christo referimus,
Quem genuit puerpera,
uerbum Patris in Filio.

[5] Sola in sexu femina,
Electa es in seculo,
Et meruisti Dominum
Sancto portare in utero.

uates antiqui temporis
[10] Predixerant quod factum est,
Quia uirgo conciperet,
Et pareret Emmanuet.

Mysterium hoc magnum est,
Marie quod concessum est,
[15] Ut Deum per quem omnia,
Ex se uideret prodere.

uere gratia plena es
Et gloriosa permanes,
Quia ex te nobis natus est
[20] Christus per quem facta sunt [omnia.

Pastores qui audierunt,
Gloriam Domino cantarunt,
Cucurrerunt in Bethleem
Natum uidere Dominum.

[25] Sic magi ab ortu solis
Per stelle indicium
Portantes typum gentium
Primi offerunt munera.

Rogemus ergo populi
[30] Dei matrem et uirginem
Ut ipsa nobis impetret
Pacem et indulgentiam.
Gloria tibi, Domine,
Qui natus es de uirgine, etc.



[2Kb] Hymnus Quadragesimalis.



Iam ter quaternis trahitur
 Horis dies ad uesperum,
Occasu sol prenuntiat
Noctis redire tempora.

[5] Nos ergo signo Domini
Tutemus claustra pectorum.
Ne serpens ille callidus
Intrandi tentet aditum.

Sed armis pudicitie
[10] Mens fulta uigil libere,
Sobrietate comite,
Hostem repellat improbum.

Sed nec ciborum crapula
Tandem distendat corpora,
[15] Ne ui per somnum animam
Ludificatam polluat.



[2Kb] De Passione Domini.



Hymnum dicamus Domino,
Laudes Deo cum cantico,
Qui nos crucis patibulo
Suo redemit sanguine.

[5] Die decursa ad uesperum
Qua Christus morti traditur,
Ad cenam uenit impius
Qui erat Christi proditor.

iehsu futura nuntiat
[10] Cenantibus discipulis:
Unus ex discumbentibus
Ipse me traditurus est.

Iudas mercator pessimus
Osculo petit Dominum,
[15] Ille, ut agnus innocens,
Non negat Iude osculum.

Denariorum numero
Christus Iudeis traditur
Innocens et innoxius,
[20] Quem Iudas tradit impius.

Preses Pilatus proclamat:
Nullam culpam inuenio;
Ablutis aqua manibus,
Christum Iudeis tradidit.

[25] Fallaces Iudei impii
Latronem petunt uiuere,
Christum accusant grauiter:
Crucifigatur, reus est.

Tunc Barabbas dimittitur,
[30] Qui reus mortis fuerat:
uita mundi suspenditur,
Per quam resurgunt mortui.

[Gloria tibi, Domine.
Gloria Unigenito,
Una cum sancto Spiritu
In sempiterna secula. Amen.]



[2Kb] Hymnus paschalis.




Aurora lucis rutilat,
Celum laudibus intonat,
Mundus exsultans iubilat,
Gemens infernus ululat,

[5] Cum rex ille fortissimus,
Mortis confractis uiribus,
Pede conculcans tartara
Soluit a pena miseros.

Ille qui clausus lapide
[10] Custoditur sub milite,
Triumphans pompa nobili
uictor surgit de funere.

Solutis iam gemitibus
Et inferni doloribus,
[15]  Quia surrexit Dominus
Resplendens clamat angelus.

Tristes erant apostoli
De nece sui Domini,
Quem pena mortis erudeli
[20] Serui damnarant impii.

Sermone blando angelus
Predixit mulieribus:
In Galilea Dominus
uidendus est quantocius.

[25] Ille dum pergunt concite
Apostolis hoc dicere,
uidentes eum uiuere
Osculantur pedes Domini.

Quo agnito discipuli,
[30] In Galileam propere
Pergunt, uidere faciem
Desideratam Domini.

Claro paschali gaudio
Sol mundo nitet radio,
[35] Cum Christum iam apostoli
uisu cernunt corporeo.

Ostensa sibi uulnera
In Christi carne fulgida
Resurrexisse Dominum
[40] uoce fatentur publica.

Rex, Christe, clementissime,
Tu corda nostra posside,
Ut tibi laudes debitas
Reddamus omni tempore.


Eiusdem hymni alia lectio.




Aurora celum purpurat,
Aether resultat laudibus,
Mundus triumphans iubilat,
Horrens auernus intremit.

[5]  Rex ille dum fortissimus
De mortis inferno specu
Patrum senatum liberum
Educit ad uite iubar.

Cuius sepulcrum plurimo
[10] Custode signabat lapis,
uictor triumphat et suo
Mortem sepulcro funerat.

Sat funeri, sat lacryme,
Sat est datum doloribus:
[15] Surrexit exstinctor necis,
Clamat coruscans angelus.

Tristes erant apostoli
De Christi acerbo funere,
Quem morte crudelissima
[20] Serui necarant impii.

Sermone uerax angelus
Mulieribus predixerat:
Mox ore Christus gaudium
Gregi feret fidelium.

[25] Ad anxios apostolos
Currunt statim dum nuntie,
Ille micantis obuia
Christi tenent uestigia.

Galilee ad alta montium
[30] Se conferunt apostoli
Iesuque uoti compotes
Almo beantur lumine.

Paschale mundo gaudium
Sol nuntiat formosior,
[35] Cum luce fulgentem noua
Iesum uident apostoli.

In carne Christi uulnera
Micare tamquam sidera
Mirantur et quidquid uident,
[40] Testes fideles predicant.

Rex Christe, clementissime,
Tu corda nostra posside,
Ut lingua grates debitas
uite renatos libera.



[4Kb] Hymnus  matutinus.




O rex eterne, Domine,
Rerum creator omnium,
Qui eras ante secula
Semper cum Patre Filius.

[5] Qui mundi in primordio
Adam plasmasti hominem,
Cui tue imagini
uultum dedisti similem.

Quem diabolus deceperat
[10] Hostis humani generis,
Cuius tu formam corporis
Assumere dignatus es.

Ut hominem redimeres
Quem ante iam plasmaueras,
[15] Et nos Deo coniungeres
Per carnis contubernium.

Quem editum ex uirgine
Pauescit omnis anima,
Per quem et nos resurgere
[20] Deuota mente credimus.

Qui nobis per baptismata
Donasti indulgentiam,
Qui tenebamur uinculis
Ligati conscientie.

[25] Qui crucem propter hominem
Suscipere dignatus es,
Dedisti tuum sanguinem
Nostre salutis pretium.

Nam uelum templi scissum est
[30] Et omnis terra tremuit:
Tunc multos dormientium
Resuscitasti, Domine.

 Tu hostis antiqui uires
Per crucem mortis conteris,
[35] Qua nos signati frontibus
uexillum fidei ferimus.

Tu illum a nobis semper
Repellere dignaueris,
Ne umquam possit ledere
[40] Redemptos tuo sanguine.

Qui propter nos ad inferos
Descendere dignatus es
Ut mortis debitoribus
uite donares munera.

[45] Tibi nocturno tempore
Hymnum deflentes canimus,
Ignosce nobis, Domine,
Ignosce confitentibus.

Quia tu ipse testis et iudex,
[50] Quem nemo potest fallere,
Secreta conscientie
Nostre uidens uestigia.

Tu nostrorum pectorum
Solus inuestigator es,
[55] Tu uulnerum latentium
Bonus assistens medicus.

Tu es qui certo tempore
Daturus finem seculi,
Tu cunctorum meritis
[60] Iustus remunerator es.

Te ergo, sancte, quesumus
Ut nostra cures uulnera
Qui es cum Patre Filius
Semper cum sancto Spiritu.


Eiusdem hymni alia lectio.




Rex sempiterne celitum,
Rerum creator omnium,
Aequalis ante secula
Semper parenti Filius.

[5]  Nascente mundi qui faber
Imaginem uultus tui
Tradens Adamo nobilem
Limo iugasti spiritum.

Cum liuor et fraus demonis
[10] Fedasset humanum genus,
Tu carne amictus perditam
Formam reformes artifex.

Qui natus olim ex uirgine
Nunc e sepulcro nasceris,
[15] Tecumque nos a mortuis
Iubes sepultos surgere.

Qui pastor eternus gregem
Aqua lauas baptismatis,
Hec est lauacrum mentium,
[20] Hec est sepulcrum criminum.

Nobis diu qui debite
Redemptor affixus cruci,
Nostre dedisti prodigus
Pretium salutis sanguinem.



[4Kb] Hymnus paschalis.




Ad cenam Agni prouidi
Et stolis albis candidi,
Post transitum maris Rubri
Christo canamus principi.

[5] Cuius corpus sanctissimum
In ara crucis torridum,
Cruore eius roseo
Gustando uiuimus Deo.

Protecti pasche uespere
[10] A deuastante angelo,
Erepti de durissimo
Pharaonis imperio.

Iam pascha nostrum Christus est,
Qui immolatus agnus est,
[15] Sinceritatis azyma
Caro eius oblata est.

O uere digna hostia,
Per quam fracta sunt tartara,
Redempta plebs captiuata,
[20] Reddita uite premia!

Cum surgit Christus tumulo,
uictor redit de barathro,
Tyrannum trudens uinculo
Et reserans paradisum.

[25] Quesumus, auctor omnium,
In hoc paschali gaudio:
Ab omni mortis impetu
Tuum defende populum.


Eiusdem hymni alia lectio.




Ad regias Agni dapes,
Stolis amicti candidis,
Post transitum maris Rubri,
Christo canamus principi.

[5] Diuina cuius caritas
Sacrum propinat sanguinem,
 Almique membra corporis
Amor sacerdos immolat.

Sparsum cruorem postibus
[10] uastator horret angelus,
Fugitque diuisum mare,
Merguntur hostes fluctibus.

Iam pascha nostrum Christus est
Paschalis idem uictima,
[15] Et pura puris mentibus
Sinceritatis azyma.

O uera celi uictima,
Subiecta cui sunt tartara,
Soluta mortis uincula,
[20] Recepta uite premia!

uictor subactis inferis
Tropea Christus explicat
Celoque aperte subditum
Regem tenebrarum trahit.

[25] Ut sis perenne mentibus
Paschale Iesu gaudium,
A morte dira criminum
uite renatos libera.



[4Kb] De S. Stephano.




Stephano primo martyri
Cantemus canticum nouum,
Quod dulce sit psallentibus,
Opem ferat credentibus.

[5]  Hic primus almo sanguine
Christi secutus gloriam,
uiam salutis ceteris
Amore mortis prebuit.

Hic enim per apostolos
[10] Probatus in laude Dei,
uexilla mortis rapuit
Ut preferretur omnibus.

O preferenda gloria,
O beata uictoria,
[15] Hoc meruisse Stephanum
Ut sequeretur Dominum!

Ille, leuatis oculis,
uidit Patrem cum Filio,
Monstrans in celis uiuere
[20] Quem plebs querebat perdere.

Iudei magis seuiunt
Saxaque prensant manibus,
Currebant ut occiderent
uerendum Christi militem.

[25] At ille Christo protinus
Tradit beatum Spiritum,
Pro persequentium crimine
Precem secundam dirigit:

Deus, creator omnium,
[30] Dimitte cecis hoc malum,
Et hoc nefas, quod aspicis,
Indulge meis precibus.

Presta, Pater, per Filium,
Presta per almum Spiritum,
[35] Cum his per euum triplici
Unus Deus cognomine.







Stephani corona martyris,
Quod nomen eius indicat,
Christi decoram gloriam
Gratis canamus laudibus.

Stephano primo martyri
 Cantemus canticum nouum,
Quod dulce sit psallentibus,
Opem ferat credentibus.

Hic primus almo sanguine
[10] Christi secutus gloriam
uiam salutis eternam
Contemptu mortis prebuit.

Hic cum supremis uocibus
uerbum salutis ederet,
[15] Iudea claram cecitas
uiam ueritatis repulit.

Sed ille celum intuens,
uidit paratam gloriam,
Nostrisque prestans seculis,
[20] Sublimem usum prodidit.

Inuadit ergo perfida
Plebes docentem martyrem,
Et nuper agni sanguine
cruentas exerit [Fort. erigit.]

[25] At ille Christo protinus
Tradens beatum Spiritum
Pro persequentium crimine
Precem secundam dirigit:

Deus, creator omnium,
[30] Dimitte cecis hoc malum
Et hoc nefas, quod aspicis
Indulge meis precibus.

Presta, Pater, per Filium,
Presta per almum Spiritum,
[35] Cum his per euum triplici
Unus Deus cognomine.



[2Kb] De S. Ioanne apostolo.



Amore Christi nobilis
Et Filius tonitrui,
Arcana Ioannes Dei
Fatu reuelauit sacro.

[5]  Captis solebat piscibus
Patris senectam pascere,
Turbante dum natat salo
Immobili fide stetit.

Hamum profundo merserat,
[10] Piscatus est uerbum Dei,
Iactauit undis retia,
uitam leuauit omnium.

Piscis bonus pia est fides,
Mundi supernatans salum,
[15] Subnixa Christi pectore
Sancto locuta Spiritu.

» In principio erat uerbum
Et uerbum erat apud Deum,
Et Deus erat uerbum,
[20] Hoc erat in principio apud Deum

»Omnia per ipsum facta sunt;«
Sed ipse laude resonet
Et laureatus spiritu
Scriptis coronetur suis.

[25] Commune multis passio,
Cruorque delictum lauans:
Hoc morte prestat martyrum
Quod fecit esse martyres.

uinctus tamen ab impiis
[30] Calente oliuo dicitur
Tersisse mundi puluerem,
Stetisse uictor emuli.
Gloria tibi, Domine, etc.



[2Kb] De S. Agnete.



Agnis beate uirginis
Natalis est, quo spiritum
Celo refudit debitum
Pio sacrata sanguine.

[5] Matura martyrio fuit,
Matura nondum nuptiis,
 Nutabat in uiris fides
Cedebat et fessus senex.

Metu parentes territi,
[10] Claustrum pudoris auxerant,
Soluit fores custodie
Fides teneri nescia.

Prodire quis nuptum putet
Sic leta uultu ducitur,
[15] Nouas uero ferens opes
Dotata censu sanguinis.

Aras nefandi numinis
Adolere tedis cogitur:
Respondet: Haud tales faces
[20] Sumpsere Christi uirgines.

Hic ignis exstinguit fidem,
Hec flamma lumen eripit,
Hic, hic ferite, ut profluo
Cruore restinguam faces.

[25] Percussam quam pompam tulit,
Nam ueste se totam tegit,
Curam pudoris prestitit
Ne quis retectam cerneret.

In morte uiuebat pudor:
[30] uultumque texerat manu,
Terram genuflexo petit
Lapsu uerecundo cadens.
Gloria tibi, Domine, etc.



[1Kb] De S. Agatha.



Agathe sacre uirginis
Diem festum colimus,
In quo, deuicto tyranno
Palmam subit martyrii.

[5] Quintianus tyrannus,
Consularis Sicilie,
Audiens famam uirginis
Fremere cepit inuidus.

uitiorum affectibus
[10] Mentem uexabat inuidam,
 Ut Deo dicatam uirginem
Rabido ore perimeret.

Statim adsunt miseri
Eius qui uellent pandere
[15] Religionem sanctissimam,
Quam tenet ab infantia.

Sisti iubet martyrem
Suis tribunalibus
Et eam sic alloquitur,
[20] Ut dis ceruicem flecteret.

Sed dum nil ualet insania
In mamma torquet uirginem,
Et testas acutissimas
Igni succensas adhibet.

[25] Cuius medendis artubus
Sanctus adest apostolus,
Qui uerbo curat uulnera
Que tyrannus inflixerat.

Dehinc ad sepulcrum ueniens
[30] Iuuenis splendidissimus,
Mentem sanctam predicat
Patrie salutem plurimam.



[2Kb] Hymnus Quadragesimalis.




Ex more docti mystico
Seruemus hoc ieiunium,
Deno dierum circulo
Ducto quater notissimo.

[5] Lex et prophete primitus
Hoc protulerunt, postmodum
Christus sacrauit, omnium
Rex atque factor temporum.

Utamur ergo parcius
[10] uerbis, cibis et potibus,
Somno, iocis, et arctius
Perstemus in custodia.

uitemus autem pessima,
Que subruunt mentes uagas;
[15]  Nullumque demus callido
Hosti locum tyrannidis.

Dicamus omnes cernui
Clamemus atque singuli,
Ploremus ante iudicem,
[20] Flectamus iram uindicem.

Nostris malis offendimus
Tuam, Deus, clementiam.
Effunde nobis desuper
Remissor indulgentiam.

[25] Memento quod sumus tui
Licet caduci plasmatis,
Ne des honorem nominis
Tui, precamur, alteri.

Laxa malum quod gessimus,
[30] Auge bonum quod poscimus,
Placere quo tandem tibi
Possimus hic et perpetim.


Eiusdem hymni alia lectio.




Ex more docti mystico
Seruemus hoc ieiunium,
Deno dierum circulo
Ducto quater notissimo.

[5] Lex et prophete primitus
Hoc pretulerunt, postmodum
Christus sacrauit, omnium
Rex atque factor temporum.

Utamur ergo parcius
[10] uerbis, cibis, et potibus
Somno, iocis, et arctius
Perstemus in custodia.

uitemus autem noxia,
Que subruunt mentes uagas;
[15] Nullumque demus callidi
Hostis locum tyrannidi.

Flectamus iram uindicem,
Ploremus ante iudicem
Clamenus ore supplici,
[20] Dicamus omnes cernui:

 Nostris malis offendimus
Tuam, Deus, clementiam,
Effunde nobis desuper
Remissor indulgentiam.

[25] Memento quod sumus tui
Licet caduci plasmatis,
Ne des honorem nominis
Tui, precamur, alteri.

Laxa malum quod fecimus,
[30] Auge bonum quod poscimus.
Placere quo tandem tibi
Possimus hic et perpetim.

[Presta, beata Trinitas,
Concede, simplex Unitas,
[35] Ut fructuosa sint tuis
Ieiuniorum munera.]



[17Kb] In Natali S. Ambrosii.



Miraculum laudabile
Canite, omnes populi,
Quod datum est Ecclesie
Fluctuanti in seculo.

[5] Ambrosium uatem magnum,
Predestinatum a Deo,
Tempore quo diabolus
Fedauerat templa Dei.

Christus qui numquam deserit
[10] Quos suo redemit sanguine,
Direxit uirum inclytum
Ut Arium destrueret.

Infulas dum gerit seculi
Acquisiuit paradisi,
[15] Ius dum portat gladii
Suscepit Euangelii.

Mysterium incognitum,
Altissimus quod nouerat,
Nondum ablutus lauacro
[20] Pontifex eligitur.

 Ingressus est ecclesiam
Plebem sedare turbidam,
Cunctorum ora conclamant
Ambrosium episcopum.

[25] Arii tunc perfidia
Purgatur de ecclesia,
Cuncta concrepant agmina,
Nec desunt Christi munera.

Nox tetra cedat lumini,
[30] Confundantur heretici,
Adest piissimus,
Qui purget mentes infidas.

uirtus ex alto data est
Ambrosio in baptismate.
[35] Nam statim ut renatus est
Cepit fugare demones.

Suscepit is Ecclesiam
Gubernauit intrepidus,
Confessor esse meruit,
[40] Dum Arianis non cedit.
Gloria tibi, Domine, etc.



LXIX. In Natali S. Georgii Martyris.



Gesta sanctorum martyrum
Meminisse iucundum est,
Et in eorum laudibus
Deo canere gloriam.

[5] Georgius Christi miles
Ortus est Cappadocie,
Qui uana mundi respuens
Mercatus est celestia.

Pecuniam quam tulerat
[10] Propter honorem fragilem,
Fide repletus Domini
Stipem dedit pauperibus.

Tum compulsus a principe
Saxis uota persoluere,
[15]  Quos ille per fidem Christi
In profundum mersit abyssi.

Ira accensus Tyrannus
Penas inuexit martyri,
Flagella seua, carceres,
[20] Seras siue sartagines.

Quos ille non tremuit,
Confortatus a Domino.
Sed et magis in populo
Fructus diuinos intulit.

[25] Reginam Alexandriam
uocauit ad martyrium,
Contempsit mundi thesauros,
Dei coronam meruit.

Bis denis annis et uno
[30] Triumphat mundi principem:
Ceruice cesa gladio
Migrauit ad celestia.



1Kb] De S. Ioanne Baptista.



Almi prophete progenies pia
Clarus parente et nobilior patre,
Quem matris aluus, claudere nescia,
Ortus herilis prodidit indicem.

[5] Cum uirginalis regia gloriam
Summi Tonantis nomine pignoris
Gestaret, aula nobilis intimo
Claustro pudoris fertilis integro,

uox suscitauit missa puerpere
[10] Fouitque uatis gaudia paruuli,
Matres prophetant munere pignorum,
Mutus locutus nomine filii est.

Scribendus hic est uocis ut augeat
Nostre canores, duraque uincula
[15] Dissoluat oris, larga propheticis
uerborum habenis littera nominis.

 uox namque uerbi, uox sapientie est,
Maior prophetis et minor angelis,
Qui preparauit corda fidelium
[20] Strauitque rectas iustitie uias.

Assertor equi non ope regia
Nec morte dura linquere tramitem
ueri coactus: Non licet, ait, tibi
Uxorem habere fratris adulteram.

[25] Hinc ira regis seuaque funera
Saltationis munere uendita,
Mensas tyranni et uirginis ebrius
Luxus repleuit sanguine sobrio.

Hec uitricus dat dona uesanior
[30] Quam si ueneni pocula traderet,
Negare prestat quam dare uitricum,
Odisse prestat, plus nocet horum amor.

Sit Trinitati maxima gloria.
Laus et potestas et sapientia,
[35] Sit fortitudo ac magnificentia
Uni Deo per secla perennia.



[2Kb] De SS. Petro et Paulo Apostolis.



Apostolorum passio
Diem sacrauit seculis,
Petri triumphum nobilem,
Pauli coronam preferens.

[5] Coniunxit equalis uiros
Cruor triumphalis necis,
Deum secutos presulem
Christi coronauit fides.

Primus Petrus apostolus,
[10] Nec Paulus impar gratia,
 Electionis uas sacre
Petri adequauit fidem.

uerso crucis uestigio
Simon honorem dans Deo
[15] Suspensus ascendit, dati
Non immemor oraculi.

Precinctus ut dictum est senex
Et eleuatus ab altero
Quo nollet iuit, sed uolens
[20] Mortem subegit asperam.

Hinc Roma celsum uerticem
Deuotionis extulit,
Fundata tali sanguine
Et uate tanto nobilis.

[25] Tante per urbis ambitum
Stipata tendunt agmina,
Trinis celebratur uiis
Festum sacrorum martyrum.

Prodire quis mundum putet
[30] Concurrere plebem poli,
Electa gentium caput
Sedes magistri gentium.



[1Kb] De S. Sixto.



Magni palmam certaminis
Inuicta fides contulit;
Pro Christo dimicantibus
De celo datur calculus.

[5] Sic fortis Xystus athleta,
Petri sequens martyrium,
Ornauit mox Ecclesiam
Confessionis titulo.

Ortus Athenis et altus
[10] Philosophorum studiis,
Mutauit artem artium
Preceptor apostolicus.

 Nam carnifex tyrannidis,
Fremens ut leo rabiens,
[15] Aduectans secum martyres
Abdon et Sennen perimit.

Dein ad Xystum properans,
uincla, catenas, carcerem
Minatur, interneciem
[20] Gladioli sententia.

Tunc pius ille pontifex
Accersiens Laurentium,
Leuite fidelissimo
Commendauit Ecclesiam.

[25] Uterque consecuti sunt
Agonis sui brauium
Ensis et craticule
Coronam dedit passio.

[Iungamur ergo socii,
[30] Hymnum gerentes Domino,
Ut horum interuentibus,
Nostra purgentur crimina.]
Gloria tibi, Domine.
Gloria Unigenito, etc.



[8Kb] De S. Laurentio.



Apostolorum supparem
Laurentium archidiaconem,
Pari corona martyrum
Romana sacrauit fides.

[5] Xystum sequens hic martyrem,
Responsa uatis retulit:
Merere, fili, desine,
Sequeris me post triduum.

Nec territus pene metu
[10] Heres futurus sanguinis,
Spectauit obtutu pio
Quod ipse mox persolueret.

 Iam tunc in illo martyre
Egit triumphum martyris,
[15] Successor equus syngrapham
uocis tenens et sanguinis.

Post triduum iussus tamen
Census sacratos prodere,
Spondet pie nec abnuit,
[20] Addens dolum uictorie.

Spectaculum pulcherrimum:
Egena cogit agmina,
Inopesque monstrat predicans:
Hi sunt opes Ecclesie.

[25] uere piorum perpetes
Inopes perfecte sunt opes,
Auarus illusus dolet,
Flammas et ultrices parat.

Fugit perustus carnifex
[30] Suisque cedit ignibus,
uersate me, martyr uocat,
uorate, si coctum est, iubet.
Gloria tibi, Domine,
Gloria Unigenito, etc.



1Kb] De S. Michele archangelo



Mysteriorum signifer
Celestium, archangele,
Te supplicantes quesumus,
Ut nos placatus uisites.

[5] Ipse cum sanctis angelis,
Cum iustis, cum apostolis,
Illustra locum iugiter,
Quo nunc orantes degimus.

Castissimorum omnium
[10] Doctorum ac pontificum
Pro nobis preces profluas
Deuotus offer Domino.

Hostem repellat ut seuum
Opemque pacis dirigat
[15] Et nostra simul pectora
Fides perfecta muniat.

Ascendant nostre protinus
Ad thronum uoces glorie
Mentesque nostras erigat
[20]  Qui sede splendet fulgida.

Hic uirtus eius maneat,
Hic firma flagret caritas,
Hic ad salutis commoda
Suis occurrat famulis,

[25] Errores omnes auferat,
uagosque sensus corrigat
Et dirigat uestigia
Nostra pacis per semitam.

Lucis in arce fulgida
[30] Hec sacra scribat carmina,
Nostraque simul nomina
In libro uite conferat.
Gloria tibi, Domine, etc.



[3Kb] In Natali S. Martini episcopi.



Bellator armis inclytus,
Martinus, actu nobilis,
Que gesserit miraculis
Hymnis canamus debitis.

[5] Qui frigoris sub tempore
Dum chlamyde nudum legit,
Mox Christus ipsa, quam scidit,
Se ueste tectum prodidit.

Tres arte sancta pallidos
[10] Resuscitauit mortuos,
De febre Catechumenum
Et alterum suspendio.

Orationis ambitu
Latro sepultus proditur;
[15] Qua non cadebat impetu
Pinus reflexa ducitur.

Profana dum succenderet
In era flammam repulit,
Quo exstincta sunt incendia
[20] Imbris fuit presentia.

Humore de paralysi
Curat puellam debilem,
Morbique rasit tomitem
Sancti liquoris unguine.

[25] Pacem leproso dans uiro
Sordes fugauit ulcerum,
Et quod lauaret morbidum
 Iordanis est in osculo.

His et per orbem cognitis
[30] Ingentibus miraculis,
Possessor alti Spiritus
Nunc regnat in celestibus.
Gloria tibi, Domine, etc.



[1Kb] De Dedicatione ecclesie



Sacratum hoc templum Dei,
Altaris renouatio:
Nos recurrentes annuas
Laudes Deo referimus.

[5] Altare magnum hoc Dei
Sacratum est hac die,
In cuius honore sedulo
Omnes curuamus genua.

Precantes autem Dominum,
[10] Qui solus inuisibilis,
Ut nos semper in hoc loco
Sanctificari iubeat.

uota soluentes hic Deo
[Et] Sanctis eius omnibus,
[15] Quorum sacre reliquie
Templum ornare hoc Dei.

Omnis qui hic ingreditur
Santificatus exeat,
Semper orando Domino
[20] Purificatus maneat.

Ceremoniarum hostias
Ad hoc altare iugiter
Nos offerentes pariter
Deuotis semper mentibus.

[25] Sanctificet nos Dominus
In hoc templo sancto,
In quo et nos solemniter
Sacrum munus offerimus.

Deum, fratres karissimi,
[30] Et Christum eius Filium
Simulque sanctum Spiritum
Hymnis laudemus iugiter.



[1Kb] De Dicatione ecclesie.



Christe, cunctorum dominator alme,
 Patris eterni gentibus ab ore,
Supplicum uota pariter ac hymnum
   Cerne benignus.

[5] Cerne quod puro Deus in honore
Plebs tua supplex resonat in aula,
Annua cuius reuehunt colendum
   Tempora festum.

Hec domus rite tibi dedicata
[10] Noscitur, in qua populus sacratum
Corpus assumit, bibit et beati
   Sanguinis haustum.

Hic sacrosancti latices ueternas
Diluunt culpas, perimuntque noxas
[15] Chrismate uero genus ut creetur
   Christicolarum.

Hic salus egris, medicina fessis,
Lumen orbatis ueniaque nostris
Fertur offensis, timor atque meror
[20]    Pellitur omnis.

Demonis seua perit hic rapina
Peruicax monstrum pauet, et retenta
Corpora linquens fugit in remotas
   Ocius umbras.

[25] Hic locus nempe uocitatur aula
Regis eterni, niueaque celi
Porta, que sanctos patriam petentes
   Accipit omnes.

Turbo quam nullus quatit, aut uagantes
[30] Diruunt uenti penetrantque nimbi,
Non tetris ledit piceus tenebris
   Tartarus horrens.

Quesumus ergo, Deus, ut sereno
Annuas uultu, famulos gubernans
[35] Qui tuo summo celebrant amore
   Gaudia templi.

Nulla nos uite crucient molesta.
Sint dies leti placideque noctes.
Nullus ex nobis pereunte mundo
[40]    Sentiat ignes.

Hec dies in qua tibi consecratam
Conspicis aram, tribuat perenne
Gaudium nobis uigeatque longo
   Temporis usu.

[45] Gloria summum resonet Parentem.
 Gloria Natum pariterque sanctum
Spiritum dulci modulemur hymno
   Omne per euum.



[1Kb] De communi unius martyris.




Deus tuorum militum
Sors et corona, preminum:
Laudes canentes martyris
Absolue nexu criminis.

[5] [Hic testis ore protulit
Quod cordis arca credidit,
Christum sequendo repperit
Effusione sanguinis.]

Hic nempe mundi gaudia
[10] Et blandimenta noxia
Caduca rite deputans
Peruenit ad celestia.

[Tempsit tyranni uincula,
Diras catenas, uerbera,
[15] Et uoce clara nuntiat
Deum creasse omnia.]

Penas cucurrit fortiter
Et sustulit uiriliter,
Pro te effundens sanguinem
[20] Aeterna dona possidet.

[Ex hoc furor uesanie
Iussit perimi martyrem
Iustumque terris obrui
Quem regna celi continent.]

[25] Ob hoc precatu supplici
Te poscimus piissime,
In hoc triumpho martyris
Dimitte noxam seruulis.

[Ut partem huius muneris
[30] Hereditemus congrui,
Letemur in perpetuum
Iuncti polorum atriis.]


Eiusdem hymni alia lectio.




Deus tuorum militum
Sors et corona: premium,
Laudes canentes martyris
Absolue nexu criminis.

[5] Hic nempe mundi gaudia
Et blanda fraudum pabula
Imbuta felle deputans
Peruenit ad celestia.

Penas cucurrit fortiter
[10] Et sustulit uiriliter
 Fundensque pro te sanguinem
Aeterna dona possidet.

Ob hoc precatu supplici
Te poscimus, piissime,
[15] In hoc triumpho martyris
Dimitte noxam seruulis.
Laus et perennis gloria, etc.



[2Kb] Hymnus de Confessoribus.




Iesu, corona celsior
Et ueritas sublimior,
Qui confitenti seruulo
Reddis perenne premium,

[5] Da supplicanti cetui
Obtentu huius optimi,
Remissionem criminum
Rumpendo nexum uinculi.

Anni recurso tempore
[10] Dies reluxit lumine,
Quo sanctus hic de corpore
Polum migrauit prepotens.

Hic uana terre gaudia
Et lutulenta predia
[15] Polluta cuncta deputans
Ouans tenet celestia.

Te, Christe, rex piissime,
Hic confitendo iugiter
Calcauit hostem fortiter
[20] Superbum ac satellitem.

uirtutum actu et fide
Confessionis ordine,
Ieiuna membra deferens,
Dapes supernas obtinet.

[25] Plus currit in certamine
Confessor iste sustinens,
Quam martyr ictum sufferens,
Mucrone fundens sanguinem.

Proinde te, piissime,
[30] Precamur omnes supplices:
Ut huius almi gratia
Nobis remittas debita.


Eiusdem hymni alia lectio.




Iesu corona celsior
Et ueritas sublimior,
Qui confitenti seruulo
Reddis perenne premium,

[5] Da supplicanti cetui,
Huius rogatu, noxii
 Remissionem criminis
Rumpendo nexum uinculi.

Anni reuerso tempore
[10] Dies refulsit lumine,
Quo sanctus hic de corpore
Migrauit inter sidera.

Hic uana terre gaudia
Et luculenta predia,
[15] Polluta sorde deputans
Ouans tenet celestia.

Te, Christe, rex piissime,
Hic confitendo iugiter
Calcauit artes demonum
[20] Seuumque auerni principem.

uirtute clarus et fide,
Confessione sedulus,
Ieiuna membra deferens,
Dapes supernas obtinet.

[25] Proinde te, piissime,
Precamur omnes supplices
Nobis ut huius gratia
Penas remittas debitas.



[1Kb] De uirginibus.




Iesu, corona uirginum,
Quem mater illa concepit,
Que sola uirgo parturit,
Hec uota clemens accipe.

[5] Qui pascis inter lilia,
Septus choreis uirginum,
Sponsus decorus gloria,
Sponsisque reddens premia.

Quocumque pergis, uirgines
[10] Sequuntur atque laudibus
Post te canentes cursitant,
Hymnosque dulces personant.

Te deprecamur largius,
Nostris adauge mentibus
[15] Nescire prorsus omnia
Corruptionis uulnera.







Iesu, corona uirginum,
Quem mater illa concipit,
Que sola uirgo parturit,
Hec uota clemens accipe.

[5] Qui pergis inter lilia,
Septus choreis uirginum,
Sponsus decorus gloria,
Sponsisque reddens premia.

Quocumque tendis uirgines,
[10] Sequuntur atque laudibus
Post te canentes cursitant,
Hymnosque dulces personant.

Te deprecamur supplices,
 Nostris ut addas sensibus
[15] Nescire prorsus omnia
Corruptionis uulnera.



[1Kb] Tempore belli.



Seuus bella serit barbarus horrens,
Frendens bella furor semper aceruat,
Ac respergit ouans cede recenti,
Multa strage super letus anhelans.

[5] Terret continuo feruida bella
Gens effrena suis uasta cateruis
Sidens innumeris equore ponti
Perturbat rigidis aruaque telis.

uertit terga suis hostibus ecce
[10] Diris ipsa cohors Christicolarum
Ac per prona tremens inuia perque
Turpi pulsa fugit fessa pauore.

Gens impune ferox millia uexat
Et crude lacerans millia truncat:
[15] Lymphis lota sacris corpora fedis
Passim nuda iacent tradita coruis.

Aedes inde sacras, templa dicata,
Aras atque Deo sanctificatas,
Exsultans calido cuncta triumpho
[20] Incedit spolians predo superbus.

Urbes urit edax barbarus ignis,
Communesque domos urit et almas,
uinctos predo senes ducit ephebos,
Nuptas et uiduas atque puellas.

[25] Casum uirgo ferum uirgo sacrata,
Casum uirgo suum deflet amarum,
Amissumque dolet uirgo pudorem,
Lethi ferre uolens uirgo laborem.

Hoc peccata malum grande merentur
[30] uere nostra, Deus, plurima, sancte,
Sed nunc suppliciter poscimus omnes,
Iam clemens famulos aspice tristes.

Immensus penetret fletus Olympum
Ascendatque pius clamor ad auras,
[35] Mosi nam meritis Amalecitas
iehsu strauit agens nomine clarus.

Iesu, nate Dei cunctipotentis,
uirtus uera, salus summa labore,
Pax et certa quies ac decus omne:
[40] Tu nunc esto tuis fautor alumnis.

Emptis parce tua morte, rogamus,
Instaurans animos, pelle timorem,
Hostes comminuens sparge fugatos,
Pacis perpetue munera confer.

[45]  Laus et perpes honor gloria Patri,
Laus eterna tibi gloria, Fili,
Una Spiritui gloria sancto
Sicut semper erat, nunc et in euum.



[1Kb] Tempore belli.



Tristes nunc populi, Christe redemptor,
Pacem suppliciter cerne rogantes,
Threnos et gemitus cerne dolorem,
Mestis auxilium desuper affer.

[5] Dire namque fremens en furor atrox
Gentis finitime arua minatur,
Seue barbarico murmure nostra
uastari perimens ut lupus agnos.

Defensor quis erit, ni pius ipse
[10] Succurras miserans auctor Olympi,
Humano generi crimina parcas,
Affectis ueniam dones amore?

Habram presidio pertulit olim
Reges quinque tuo, conditor eui,
[15] Haud multis pueris nempe parentem
Prostratis reducens hostibus atris.

Moyses gelidi equora ponti
Confidens populum torrida carpens
Deduxit, refluens undaque hostem
[20] Extemplo rapiens occulit omnem.

Trecentisque uiris Amalecitis
Deiecit Gedeon iussus adire,
Oppressum populum gentemque ferro
Liberauit ope fretus opima.

[25] Hec tu, Cunctipotens, omnia solus
In cuius manibus sunt uniuersa,
In te nostra salus, gloria in te:
Occidis iterum uiuificasque.

Maior quippe tua gratia, Iesu,
[30] Quam sit flagitii copia nostri,
Contritos nec enim mestaque corda
Clemens uel humiles spernere nosti.

Salua ergo tua morte redemptos
Salua suppliciter pacta petentes,
[35] Disrumpe frameas, spicula frange,
Confringe clypeos bella uolentum.

Iam celum gemitus scandat amarus,
Iam nubes penetret uox lacrymarum,
uotum contritio plebis anhela,
[40] Saluator placidus iam miserere.




uolume back matter






INDEX ANALYTICUS IN HUNC TOMUM. [1Kb]


A
    AARON, id est, Christus; uirga Aaron, caro Christi est, 11.
    ABARIM in deserto est trans Arnon, 19.
    ABEL Christum significauit, 521.
    ABRAHAM nichil quesiuit per circumcisionem, 47. Credidit quod mundo impossibile uidetur, 51. Secundum carnem Iudeorum pater est, secundum fidem uero omnium credentium, 49, 50. Credentes filii sunt Abrahe, 41, 219. Et ille forma est omnium credentium, ibid. Donum quod illi promissum est, filiis eius in Christo solutum est, quamuis illud et ipse consecutus sit, 221. Abraham Christum secundum diuinitatem, Isaac autem hominem designat, 622.
    Absentes solent contemni, 318.
    ABSTINENTIAE et sobrietatis arma sumenda sunt aduersus spiritalia nequitie, 250. uenter abstinentia contractus humanos in altum eleuat sensus, 495. Nullum tam graue delictum est, quod non purgetur abstinentia, eleemosynis exstinguatur, 392. Qui ab illicitis se abstinet, habet laudem: qui uero a licitis temperat, et laudem habet et premium, 273. Gloria est a licitis abstinere, maxime ad aliorum salutem, 200. Ieiunare et abstinere a cibis non multum prodest, nisi addatur pietas, 297. Non de esca placet quis, aut displicet Deo, 102, 103. Sunt quidam qui quarta feria carnem non edendam statuerunt, sunt qui sabbatis, sunt iterum qui a Pascha usque ad Pentecosten edant, 101. u. IEIUNIUM.
    Per ACCIDENTIAM, 146.
    ACHAB regis penitentia proponitur in exemplum, 597.
    ACTUS boni arma lucis sunt, 100. Tunc profectus adest, si quod agendum est, cum Dei uoluntate agatur, 29. Multum obest scire ueri rationem, et minime factis illam persequentibus affirmare, 272. Pro actibus nostris Dominus nobis obdormit aut uigilat, 441. u. OPERA.
    ADAE peccatum non longe est ab idololatria, 55. Si homo in eo quod factus est perdurasset, non esset potestas inimico ad carnem eius accedere, et anime contraria susurrare, 69. Adam peccatum suum ad future ex se stirpis originem propagauit, 437. Nisi Adam corporaliter cecidisset, Christus nos in ipsa uita non spiritaliter suscitare debuisset, 450. Adam Christum figurauit, 520. In quo? 54, 57. Primi et secundi hominis comparatio, 449. u. PECCATUM ORIGINALE.
    ADOPTIONIS nostre signaculum est Spiritus sanctus, 181.
    ADuENTUS Domini tempus non sine causa celebratur, 391. Sermones eo tempore ad populum habiti sunt, ibid. Que pietatis opera tum agenda, ibid. Ab uxoribus abstinendum, ibid.
    ADULTEROS puniunt leges Romane, non fornicatores, 214.
    ADuERSITAS atque prosperitas immoderata semper periculosa fuit in initiis, 6. Ut tribulatio possit tolerari, precibus insistendum est, 96. Ut ipsa exitia tolerare possimus, Christus suggerit uires, 74. Quis homo non timeat angustias? 188. Cur Deus seruos suos ab iniquis humiliari permittat? 305. u. TRIBULATIO.
    AEGYPTUS persequens, siue tribulans, atque coarctans interpretatur, 333. Aegyptii quomodo exstinguantur? 4. u. APIS.
    AEQUALITAS mater iustitie, 3.
    AGNETIS martyrium describitur, et laudibus exornatur, 455, 479. uirginibus in exemplum proponitur, ibid. Parentibus ad sepulcrum eius orantibus apparet, 483. Miracula ad idem sepulcrum facta, ibid. u. CONSTANTIA.
    AGRICOLA. u. uITALIS.
    ALANI multa loca depopulati sunt, 564.
    ALLELUIA laudate Dominum sonat, 568.
    AMAZONES totam Asiam subiecerunt, 273. uiros ita rabidos effecerunt, ut carne humana uescenda imbuerentur, ibid.
    AMANTIS plus incitatur caritas, si eum cuius sensit beneficia prohibeatur amare, 78. Tota mente operatur, qui ex amore aliquid facit, 273. Non poterit minime diligere amicos, qui prodest inimicis, 53. Ubi contentio et dissensio, amor non est, 169. u. CHARITAS.
    AMBROSIUS. u. PATRES.
    AMEN, hoc est, uerum, 80, 157. Siue fideliter, 511.
    ANGELORUM lingua, 154. Angeli, qui pleni sunt caritate, ignis appellantur, 335. Principes mali et potestates cum sint adhuc ipsi in firmamento, conuersatione tamen in terris sunt, 260.
     ANIMA quamuis idem sit ac mens; tamen propter aliud anima dicitur, et propter aliud mens, 612. Refutantur heretici qui animam hominis portionem Dei esse uolunt, aut ante corpus eius factam, 333. Et qui asserunt animas quasdam natura sua esse malas, que ad bonum cogi non possint, 309 Quomodo sanctrodio habeant animas suas? 548. Anime proficientis gradus, 13. Ipsa est que aut sanctificat aut polluit corpus, 137. Perfecta eius sanitas est, qua non potest peccare, quod non nisi in resurrectione succedit, 8. Dum peccat, caro dicitur, 72. Sordibus maculata, libidine carnis fit caro; sicut et corpus recte gubernatum spiritale appellatur, 127. Fornicatur quecumque a Deo creatore suo recedit, 507. Eius languor, 8. Et uenenum, 424.
    ANNUS nouus est kalendis Ianuarii, 224.
    ANTICHRISTUS uariis uirtutibus se decolorabit, 550. Faciet miracula arte diabolica, 551. Fieri potest ut fingat se mori et resurgere, 552. Eum Deum esse existimabunt, ibid. Cur Deus permittet ut genus humanum decipiat? 551. Tempus persecutionis eius, 550. Post defectionem regni Romani apparebit, 286. Que sint septem capita eius, 549.
    ANTIDOTI amarus est gustus: sed uitale ac suaue est, quod est faucibus insuaue, 599.
    APIN colebant Aegyptii in similitudinem uacce, 33.
    APOCALYPSIN quidam e catalogo diuinarum Scripturarum amputare uoluerunt, 586. Quis eius auctor? 499. Tota in septenario numero consistit, 479. Et in septem uisiones distincta est, 500.
    Apocalypsis Elie in apocryphis, 118. Ab Apostolo citatur, ibid.
    APOLLINARIS, 11.
    APOLLO exercitatus in Scripturis, 107.
    APOLLONIUS magus ante Domitianum imperatorem stans repente non comparuisse dicitur, 340.
    APOPHORETA, 27. In magna uota maxima dantur apophoreta, 238.
    APOSTOLUS, hoc est a Domino missus ad res eius agendas, 26, 87. Post resurrectionem suam Filius Dei eos nominauit, 28. Quare nullus ex gentibus ad apostolatum electus est? 233. Ex Apostolis Ecclesia nata est, quos primos genuit, 521. Spiritus sanctus in die Pentecostes illis se infudit, ut ad fundandam Ecclesiam sapientes essent et ad regendam fortes, 10. Donum uirtutis celestis quod olim in Moyse et in Prophetis exstitit, super eos uisibiliter apparuit, 10. Maior gratia fuit in illis quam in prophetis, 26. uariis linguis loquebantur, ut per plures linguas mentis deuotio solueretur, 470. Omnes Apostoli, exceptis Ioanne et Paulo, uxores habuerunt, 198. uicarii sunt Christi, 121. Ministri iustitie sunt, 200. Per meritum et gloriam eorum agnoscitur Christi gratia et beneficium Dei, 183. Iniurie Apostolorum tentationes erant credentium, 171. Gaudium Apostoli purificatio est populi, 173. Christus misit Apostolos nobis magistros, ut eorum imitatores essemus; quia eius esse non possumus, 147. Duodecim fontes, duodecim Apostolos designant, 7. Cur Apostoli dicendi sint fontes? 417.
    APPARENTIA pro apparitione, 161, 240, 290.
    APPROBATIO uera illic, ubi remuneratio et condemnatio, 87.
    AQUAE mutatio in uinum, magnum est signum ad credendam Dei maiestatem sufficiens, 401. Quomodo hoc signum contineat totum resurrectionis nostre mysterium? ibid. Quomodo etiam pro nobis editum? 402 et seq.
    AQUILA serpentum inimica pullos suos soli opponit, 452.
    AQUILLA. 30. c. uir Priscille, 107.
    ARADA idoneum effectum indicat, 13.
    ARAM frater Abrahe secundum traditionem Iudeorum in igne Chaldeorum, eo quod ignem adorare noluerit, mortuus est, 525.
    ARBORIS scientie cum crucis arbore comparatio, 450.
    ARCHIDIACONORUM scelera pessima arguuntur, 566.
    ARISTOBULUS congregator fratrum in Domino, 109.
    ARIUS dixit Filium Dei initium habuisse, 504. Et minorem Patre, 507. Filium Dei, id est, ex nullis exstantibus esse dicebat, 348. E Archipirata est, 453. Pariter abiicienda est et stulti Sabellii commixtio, et impii Arii separatio, 322.
    Ariani, 113. Quibus rationibus Filium de Patris esse substantia negarent? 354. Iis respondetur, ibid. Refutantur quod dicunt: Erat tempus, quando non erat Filius, 321, 327. Libellus aduersus eos editus, 345.
    ARNON amnis, 19.
    ARSAPHAR tube clangor, siue tubicinatio est, 12.
     ASEROTH beatitudo interpretatur, 11.
    ASIA elata interpretatur, 499.
    ASIONGABER interpretatur consilia uiri, 16.
    ASPASIUS uicarius urbis Rome Agnetem gladio feriri iubet, 482.
    Assentire est, si cum possit reprehendere, taceat; aut audiens, aduletur, 36.
    ASTASIUS comes, 486.
    AUGUSTINUS. u. PATRES.
    AuARITIA quantum malum sit? 245. Que uitia generet? 494. Nutrix est luxurie, 567. Cur idololatrie comparetur? 272. Ambe Deo abnegant, que eius sunt, ibid. Omnis auarus impius est, et sibi et ceteris nocens, 302.




B
    BABYLON quomodo bis cecidit? 565. Ciuitatem diaboli designat, que ex omnibus impiis constat, 555.
    Babylonii primi Deum uocauerunt figmentum Beli cuiusdam, qui principatum in eos dicitur egisse, 33.
    BANEIACHAM excolationem designat, 15.
    BAPTISMI nostri non iterandi figura fuit mare Rubrum, 7. Cum Iordanis transitu comparatur, 415. Christus sicut olim per mare filios Isrel in ignis columna precessit, ita nunc per baptismum christianos populos in corporis sui columna precedit, 407.
    Cum baptizatus est Christus, et mysterium lauacri instituit, et humanum genus uelut uilem aquam in eternam substantiam diuinitatis sapore conuertit, 305. Christus uenit ad lauacrum, ut nobis aquarum fluenta purificet, 403, 406. Consecratio Christi consecratio maior est elementi, 406.
    uerba solemnia sunt, que dicuntur in baptismate, 114. Rigare est baptizare solemnibus uerbis, 121. Nullus per baptismum mundari potest, nisi sub inuocatione Patris, et Filii et Spiritus sancti, 528. Ante passionem qui baptizati sunt, solam remissionem acceperunt peccatorum: post resurrectionem uero, tam ii qui prius, quam isti qui postea baptizati sunt, omnes iustificati sunt per datam formam fidei Trinitatis, 51. Non mirum si in Domini lauacro mysterium non defuit Trinitatis, cum nostrum lauacrum Trinitatis compleat mysterium, 403.
    Inter baptismum Ioannis et Christi discrimen, 441. Discipuli in adulterino baptismate sub nomine baptismi Ioannis, fuerant non tincti sed sordidati, 219. Salua fide dixerim gratius hoc baptismum esse quo abluimur, quam illud quo Saluator baptizatus est, 441.
    Baptismus fundamentum est euangelice ueritatis, 130. Baptizato datur Spiritus sanctus, 72. Peccata sine labore aut aliquo opere in baptismo donantur, 49. Gratia Dei in illo non querit gemitum, aut planctum, aut opus aliquod, nisi solum ex corde professionem, 93. Gratis donat peccata, ibid. Mors peccati est; 59. Et mundi, 270. Est resurrectionis pignus et imago, ibid. Peccatori diluuium est; consecratio fideli, 421. Mendacium ualde grauissimum est, cum mentimur ea que in baptismate promisimus, 554. Non desunt qui prope quotidie baptizentur egri, 295. uiuus nomine mortui baptizatus, 163. Quare nunc neque Clerici uel laici baptizant, neque quocumque die credentes tingantur, nisi egri, 24.
    BARBARI qui dicantur? 30.
    BARNABAS apostolus erat, 141.
    BEATITUDINIS priuilegium perfectum non potest obtinere, quod eternitatis non circumuallat infinitas, 604. Christus pro paruis magnifica, pro terrenis celestia, pro temporalibus perpetua premia cum gloria pollicetur. 74. Quomodo uita eterna gratis datur, cum pretium sit bonorum operum, 575. Quomodo regnum celorum cogatur, et diripiatur? 392, 524. u. uITA AETERNA.
    BELLORUM tumultus et preparationes quid christianum hominem doceant? 475. Quos Dominus ex Isrelitis ad preliandum idoneos numerari preceperit? 1. Maius malum intestinum bellum, quam externum, 82.
    BENEFICIA si prestanda sunt, quanto magis minime auferenda? 138.
    BLANDITIIS solent obtineri, que auctoritate non possunt, 298.
    BLASPHEMIUM, 41, 43.
    BONUM summum philosophi mundi istius non dicunt, nisi pacem, honestatem atque uirtutem; et summum malum, nisi malitiam, inhonestatem, auaritiam atque turpitudinem, 342. Summum malum mors eterna, summum bonum uita eterna est, 341. u. BEATITUDO.
    Bonum si contra uoluntatem fiat, amarum et malum est, 33. Non magnum euitare malum, nisi adhereatur bono: illud de timore fit, istud de amore, 96. Mos est ut paulatim aliquis de malo transeat ad bonum, 211. Sicut in homine tria sunt, corpus, anima et spiritus: ita tria sunt que ad  bona aut mala perducunt, cogitatio, locutio, operatio, 333. Prouidentur bona coram Deo et hominibus, si ea que licet, sic agantur, ne scandalum faciant, 97. Non potest in aliquo omne bonum oblitterari, 81. Non sine merito est, qui cogitat de bonis uiris, 305.
    Iusti semper appellantur boni, non tamen semper boni iusti, 53. Quod malo malum est, bono bonum est, 100. Eruditus in bono quis sit? 110. Omnis stultus boni accusator est, 206.
    BURGUNDIONES Galliam sibi uindicauerunt, 564.




C
    CAINI parricidium exagitatur, 592, 594. Septem in eo flagitia fuisse ostenditur, 594. Iure septuplum in eum uindicatum, ibid. Inuidus prius suam animam, quam alterius carnem peremit, 493. Populum Iudeorum significauit, 521.
    CAIPHAS prophetauit non merito, sed dignitate ordinis sacerdotalis, 155.
    CAIUS quis fuerit? 110.
    CALAMO antiqui scribere solebant, 543.
    CALATHA sonat latine uirgam et dominium, 12.
    CALCULUS lapis paruus, a calculando sic uocatur, 507.
    CANTII, CANTIANI, et CANTIANILLAE martyrium celebratur, 458.
    CAPTIuITAS et perturbatio nec pietatem habet nec castitatem, 292.
    CAPUT qui tenet, reliquam partem subiectam habet, 266.
    CARNIS nomine que appellentur? 60. Quid sit in carne esse, 63. Quidquid contra legem Dei est, carnale est, 72. Omne quod lex prohibet, carnale est, 187. Quidquid sine Christo fit, carnale est, ac per hoc mortale, 284. Sensu bruta est omnis caro, 187. Spiritus sanctus deserit hominem, cum aut sensum carnis habet, aut gesta, 72. Omnia peccata deforis oriuntur ex parte carnis, non ex parte spiritus, 229. Omne peccatum caro dicitur, maxime perfidia, que est totius sceleris mater, 234. Caro nostra ancilla nostra esse debet, et quomodo? 535. Quomodo crucifigatur? 60. Nisi carnis concupiscentias quis sepelierit, ad eternam beatitudinem peruenire non poterit, 11. Qui se a carnis desideriis continet, iuxta legem mentis uiuit, 71. Subiecta sunt carnalia spiritalibus, 116. Non patitur iustitia Dei eum qui carnis uitia uicerit, minime coronari, 272. u. ANIMA.
    CASTIMONII predicator, 458.
    CATAPHRYGAE, 39, 113. Ipsas diaconas ordinari debere uana presumptione defendunt, 295.
    CATECHUMENI ad baptismum inuitantur, 441. Quam bene catechumenus aque, et fidelis uino comparetur? 405.
    CEDENDUM semper perstrepentibus et animosis, 275.
    CELSI pueruli martyrium, 467.
    CEREORUM in baptismo splendet ornatus, 438.
    CERuICOSUS, 130, 314.
    CHAM primus merito nomen serui accepit, 255. Peccat et imprudentie causa seruus factus est, 135.
    CHARACTER bestie quid? 559.
    CHARITAS uno licet uocabulo appelletur, multis tamen consistit, 138. Fundamentum est omnium uirtutum et bonorum, 493. Cur tale nomen accepit? ibid. Mater omnium bonorum est, 139. Caput religionis et fundamentum est, 155. Quasi mater est animarum, 101. Charitas sine ceteris uirtutibus, et cetere uirtutes sine caritate esse non possunt, 524. Quomodo in fide, spe et caritate equalitas ascribi possit? 581. Charitas semper secum habet pacem, 273. Qui eam sequitur, omnibus humilis est, 309.
    Charitatem possident sancti, et possidentur ab ea, 556. Perfectio salutis per eam operatur, 228. Nulla illam uincunt tormenta, 78. Cur nulla sint, que nos possint ab illa separare? 78. Que cum caritate fiunt, habent timorem Dei et zelum, 169. Delicata caritas, 472. Pro omnibus mandatis dilectio satisfacit, 99. Quelibet bona uideamur habere, mortua sunt, si caritas defuerit, 509.
    Charitas uera, sua utilitate contenta, eius curam agit, quem diligere profitetur, 185. Hoc maius est, quod omnibus prodest, 156. Hic sensu perfectus est, qui id agit, ut prosit alicui, maxime fratri, 157. Quid aliis facere credatur, qui non parcit suis? 130. Simulata caritas in his est, qui in necessitate deserunt fratres, 185. u. AMOR.
    CHLeS quid? 113.
    CHRISTIANUM nomen non sufficit preferre, si opera christiana non facimus, 423. Iudei christiani fuerunt, et nos nunc sumus Iudei, 82. Christianorum actus in celis sunt, ubi et spes salutis eorum Christus est, 260. Quid est discipulum esse Christi, nisi discipulum esse pietatis et ueritatis et humilitatis, 431. Paulus christianos uult per omnia esse meliores, 138. In religione christiana nichil fucatum, nichil in tenebris geritur, sicut apud paganos, 158. Bona uita christiani signum est salutis eterne, 100. Quid tam  illi gloriosum quam exitia pro Christo illata sibi narrare? 204. Qui christiani uulpibus comparentur? 445.
    CHRISTUS cur Filius Dei uocetur, 329. Iure equauit se Deo, 254. Deum non esse credendum a quibus profectum? 41. Deum esse probatur, 54. Et unum esse cum Patre Deum, 79. Christo pater Deus est per naturam, nobis per gratiam, 329, 256. De se docet quid sit, et quantus credendus sit, et que spes in eo sit, et quales debeant esse credentes, 243. Deus est pacis et dilectionis, 209. Precepta quasi Deus dedit, non quasi homo, et quem elegit, diuino iudicio elegit, 210. Cur Dominus? 28. uirtus Dei est, 131. Aeterna, 32. Cur? 116. Sapientia Dei est, 112. Cur? 116. Ipse iustitia est, et cur? 86. Ad Moysen loquebatur, 144. Dignum fuit ut Deus eumper claros uiros mundo promitteret, 27. Promissus est Abrahe ex traduce Isaac, 80. Ante incarnationem aut Christus potest dici aut iehsu, 255.
    In Christo diuina atque humana natura sacrum iniere commercium, et quodnam illud sit? 331. Ex duabus naturis, id est, diuina et humana mystica ratione compositis unum Christum Filium Dei confitemur, 330. uera ab illo caro suscepta, crucifixa, sepulta et resuscitata est, 330. Quomodo in eo similitudo carnis? 70 Humanitas eius per diuinitatem non est absumpta, 526. Factus caro, non immutatus est, 184. Secundum diuinitatem per omnia equalis est Patri, secundum humanitatem homo perfectus existit, 512.
    Christus homo factus est, ut hominem in Deum assumeret, 191. Et ut nos potestatem super diabolum accciperemus, 331. Incarnatio eius hominum salus fuit in terra, et Angelorum in celo, 433. Christi sinus erat in Ioanne euangelista fides, in Deo Patre diuinitas, in Maria matre uirginitas, 406.
    Christus sine uiro de Spiritu sancto factus de uirgine, 86. Quemadmodum illum uirgo diuinitas ediderat; ita eum uirgo Maria generauit, 399. Mater eius uirgo est, Pater feminam nescit, 480. Cur? 333, 70, 265. Cur ex semine Dauid, et ex uirgine? 27. Et ex radice Iesse, 106. Cur non Christo natiuitas sua proficit, sed nobis, 265. Neque diminutio est Patris, neque profectus Filio, dum nascitur, ibid. In tali corpore natus est, quale fuit Ade ante peccatum, 70. Matthei et Luce in genealogia eius concordia demonstratur, 699.
    Christus quomodo primogenitus, 77. Quam latenter et secreto natus sit? 397. Pax ab Octauiano Augusto, Christo nascente, per uniuersum orbem facta est, 536. Quomodo a Nerone interrupta? ibid. Cur tempore pacis natus sit? 394. Eo adueniente, chrisma, id est, unctio regalis cessat, que potestas intelligitur, 47. Discrimen inter natiuitatem Christi et Ioannis Baptiste, 396. Quomodo Christus creuerit, Ioannes uero Baptista minutus sit? 395. In natiuitate Christi dies crescunt, in natiuitate Ioannis Baptiste decrescunt, 395. Christo nascenti defertur gloria per angelos, claritas per stellam, religio per Magos, simplicitas per pastores, 396. Grex populum, nox seculum, pastores erant sacerdotes, 397. Natiuitatem eius pastores ante cognouerunt quam principes: simplex rusticatio quam superba dominatio, 397. In natali suo natus est, et in epiphania renatus, et ipsi copulata est Ecclesia, 405, 406. Cur pannis inuolutus sit? 394. uirgo erat per omnia, 428. Nostri non sui causa pauper factus est, 191. Quomodo Pater eius dicitur esse faber? 399.
    Diem natalis Domini solem nouum uulgus appellat, 397. Quam recte? ibid. Quomodo ad eum celebrandum nos preparare debeamus? 392. Quantis laudibus celebrandus sit? 396. Prolixitas diuini officii eo die, 394.
    Christus quomodo mortuis predicatus? 86. Quam iustum erat, ut Ioannes eum baptizaret? 442. Quomodo septem dona Spiritus sancti super illum descenderint? 513. Prima eius tentatio in deserto expenditur, 428. Cur nauem Petri cum festinatione conscenderit? 439. Quemadmodum placatus prodest, qui etiam miseretur iratus, et arentem dexteram sanat? 411. Plus addit medicina eius ad salutem, quam infirmitas detrahit sanitati, 205. Omnia non sui causa, sed nostre gratia salutis officiebat, 403. Charitas eius ineffabilis est, et super scientiam hominum, 239. Mirabilia eius non obliuione sepeliuntur, sed uirtutibus innouantur, 403. Palme sedenti Christo super asellum recte offeruntur, et uestimenta sternuntur, 417.
    Christus tres decades annorum terque binos menses in mundo conuersatus dicitur, 522. Quomodo timorem habuisse dicatur? 514. Anima eius tristis non pro morte sed usque ad mortem, non pro se sed pro nobis turbata, 330. Mestitia hominis fuit, 72. Infirmitas magna uictoria est, 116. Cur cum iudicatus est, uicit? 43. Nobis per passionem crucis de latere suo lauacrum et potum martyrio dedicauit, 331. Quomodo Deus eum tradidit, aut quomodo se ipse obtulit Deo? 245. Quomodo Dominus maiestatis crucifixus esse dicatur? 606, 118, 356. Carnem seu animam suam, quia  uoluit, ubi uoluit, quando uoluit relinquens posuit, 330. Malum punicum sanguis eius est, 11. Peccata peccantium ceciderunt super eum, 104. Mors eius ab exordio mundi in sanctis Patribus prefigurata est, 551. Non eius mors, sed peccati est, 269. Passio eius uita nostra est, mors, iustificatio peccatorum, et destructio mortis, 218. Cur omnibus profecerit? 46. Caro eius pro salute corporis, sanguis uero pro anima nostra effusus est, sicut prius prefiguratum fuerat, 149. Natus et mortuus est, ut ea que primum fecerat, postea iterum crearet, 265. In cruce extensis manibus interficientium se peccatum arguit, 89. Occisus est pro his, qui beneficium eius in irritum ducunt, 149. Quinam principes eum crucifixerint? 118. Christiani eum uitiis suis lapidant; crucifigunt et occidunt, 432. Perfecta remissio peccatorum esse non posset, si pro nobis mortuus non fuisset, 515. Quid sit compati Christo? 74. Cur pro Christo patiendum? 74.
    Christus ex resurrectione cognoscitur omnium Dominus, 27. Omnia que docuit Saluator, tunc firmauit, cum resurrexit a mortuis, 236. Post resurrectionem apparuit soli Petro, 161. Singulariter Iacobo apparuit, sicut et Petro, ibid. Et uere manducauit, 339. Descendens ad inferos, mortuos liberauit de inferno, 102. uenturus est iudicare uiuos et mortuos, id est, iustos et peccatores, et Gentiles et Iudeos, seu animas et corpora, 331.
    Christus sub exemplo sui fieri docuit, quod nobis in scripto mandauit, 602. Quibus gradibus humiliando se ad nos descendit, eisdem et nos ad eum conscendere debemus, 514. Placitum Dei est, si in eo proficiatur, 277. Quid sit Christum induere, 101. Quomodo querendus sit? 436. Quisquis uiolentior Christo fuerit, religiosior habebitur a Christo, 393. Sequimur illum, quando imitamur, 515. Qui Christo deuoti sunt, hos Apostolus dicit christos, id est, unctos, 229. Plus illum diligere debemus, quam patrem, 445.
    Christus est primus et caput omnium electorum suorum, 500. Sicut uita est electorum, ita et mors est reproborum, 532. Per eum facti, et iterum reformati sumus gratia eius, 112. Nihil sine illo plenum, 112. Omnis dispositio salutis nostre, a Deo quidem, sed per Christum, 29. In eo perfecta salus est, 224. Sine eo apud Deum nulla salus, 87. Sine eius inuocatione nemo uiuit apud Deum, 87. Non aliter Deo uiuitur, quam per Christum, 60. Quis non laudet Christum, cuius beneficio uiuit? 40. In illo omnis spes, 60. Unus est, in quo omnis creatura nisi sperauerit, peribit, 267. Cuius omnis spes in illo est, hic gloriatur in cruce eius, huic et mundus crucifixus est, 231. Qui in Christo est, repletus est diuinitatis abundantia, 268. Christus ut bonus uel profusus largitor causam querit, quomodo donet aut indignis aut uerecundis, 74. Sic diligit nos, ut sibi imputet, quod proficit nobis, 73. Quomodo interpellet pro nobis? 77. Omnes dormientes eum perdunt, uigilantes inueniunt, 393. Quisquis eius fontem deserit, debilitatur protinus, et arescit, 411. Quid sit peccare in Christo, et in Christum? 140. Christus aquila fuit et quomodo? 452, 456. Et margarita, 465. In petra significatur, 85. uirga Moysis et serpens enens figure erant corporis eius, 452. Quomodo sit nauis? 455. Recte fermento comparatur, 408.
    CIBUS. Sicut eger ad medicinam, sic ad sumendas dapes accedendum, 495. Quare cum infideli liceat cibum sumere, non autem cum fratre uitiis inquinato. 128. u. GULA.
    CIRCUMCISIO non aliquid habet dignitatis sed signum est tantum, 49. Ante predicationem fidei circumcidi mandatum est gentiles, si uoluissent ad Legem accedere 266. Cur cessare debuerit circumcisio? 209, 223. Circumcisio cordis quid sit? 41, 105.
    CIRCUMCORDIALIS secreti sermo, 596.
    CLERICI castigantur, qui moleste ferunt, cum a senioribus arguuntur, 463. u. ECCLESIASTICUS.
    COACTUS qui aliquid facit, mercedem non habet, 191. u. uOLUNTAS.
    CeLUM uera terra uiuentium, 3.
    COGITATIONES nostras a nullo sciri nisi ab animo nostro manifestum est, 119. Bone et male se inuicem accusabunt, 39. Cogitatio sancta seruabit te, 16.
    COLAPHIZABANTUR, id est, iniuriis agebantur, 125.
    COMA indicium uelaminis est, 148.
    COMESSATIONES quid? 100.
    COMPETENTIBUS adhuc ignotum mysterium Trinitatis reserandum, 435. Et Symbolum, ibid.
    CONCUPISCENTIAM Lex prohibet, 65.
    CONFESSORES longioris occultique martyrii palmas acceperunt, 498.
    CONFITENDA peccata Deo et sacerdoti, 424. Peccatori quam necessaria et utilis peccati confessio, 589. Excusationes reiiciuntur, 592, 593. Tunc carebis cunctis iniquitatibus tuis, cum aduersum te testis et accusator exstiteris, 591. Confessio tua penitens medicina est, ibid. Cum apud  seculi iudices confessus mox dirigatur ad penam, apud Dominum confitens statim pergit ad ueniam, 59. Fidelem uenie locum tenet non infida confessio, 594. Illa non liberat, que non fit cum penitentia, 425. u. PeNITENTIA.
    CONIUGIUM semel benedicitur, 299. Quamuis munda sint coniugia, tamen etiam a licitis abstinendum est, ut facilius ad effectum deducatur oratio, 132. Quibus diebus a coniugii actu abstinendum? 133. u. ADuENTUS. Arguuntur mariti qui preter uxores sociant sibi concubinas, 462. u. MATRIMONIUM.
    CONSCIENTIA reum suum semper tacita sine contradictione conuincit et iudicat, 462. Cum non habeat loquendi usum, nescit tamen tenere silentium, 592. Quanta sit eius seueritas? ibid. Illa non moritur, que post mortem corporis in anima iudicatur, 593. Male sibi conscia mens loqui trepidat, sensum perdit, in uerbis errat, 186. Conscientie uermis, 343.
    CONSILIUM bonum custodiet te, 16. Quod melius consilium quam bona uoluntas? 501.
    CONSOLATIONUM duo genera, 170. Magna consolatio est patientis, si secum habeat condolentem, 188.
    CONSTANTIA Augusti filia a beata Agnete mirabiliter sanatur, 483. Basilicam construit, et sibi illic mansionem collocari precepit, ibid. Perseuerauit in uirginitate, per quam multe uirgines nobiles et mediocres sacra uelamina susceperunt, ibid.
    CONSUETUDO homini dominatur, 68.
    CONTEMPLATIuA uita ab amore seculi mentes quorumdam electorum insensibiles reddit, 524. u. uITA.
    CONTENTIONES generant iurgium, cuius fructus est uite consumptio, 228. Tolle hominem a contentione et audacia, et habebis eum subiectum, 229.
    CONuERSATIO nostra sic temperanda, ut nullus in ea scandalum patiatur, 146. Bona conuersatio salutem operatur, 257. Terrorem incutit delinquenti, 247. u. uITA. Ex conuersatione et moribus Dei serui etiam tacentes intelligendi sunt, 246.
    CONuERSI lamenta uult Deus, non morientis mortem, 591. u. CORRECTIO, PeNITENTIA.
    CORDIS merita aspicit Deus, non carnis, 42. Hoc sequitur unumquemque, quod conatur ex corde, 95. Sunt spine cordis, que uerbum Dei etiam uulnerare consueuerunt, 471.
    CORACINA sacra, 33.
    CORINTHII Paulini, et Petriani, et Apolloniaci dici uolebant, non christiani, 111.
    CORPUS lege anime gubernari debet, 73. Quomodo corpus seruituti subiiciatur? 143.
    CORRECTIO fraterna que iusta sit? 504. Quisquis fratrem peccantem non arguit, quodammodo hortatur, ut peccet, 465. Qui peccat, quamdiu non corripitur, minime sibi uidetur peccare, 247. Peccatum unius, quod cognitum non arguitur, multos contaminat, 127. Dulcior est religiosa castigatio, quam blanda remissio, 449. Non potest constanter argui, a quo accipitur aliquid, 131. Non destruuntur, qui arguuntur, ut corrigantur, sed edificantur ad uitam, 208. Dum correpti immutantur, testimonium perhibent arguenti, 190. Qui reprehensus pudorem patitur, corrigere se promittit: qui uero irascitur, peiorem se futurum ostendit, 189. Nemo se argui uult errantem, 125. Superfluum est, si commoneas eum, quem scias esse facturum, 193. Correptionum mortificatione in disciplina contineamur, 14. u. CHARITAS.
    CORRIGERE uiam tuam tantum cura, quantum prospicis alienam, 489.
    CREATURAM qualem uelit condere in potestate auctoris est, 83. Cur omnis creatura ingemiscat? 75.
    CRIMEN facit inordinationis nomen, 207.
    CRUX Saluatoris peccatum et maledictum est Iudeorum, 220. Signum crucis, 134. Diabolus signatos signo crucis, in qua uictus est, in secunda morte tenere non audet, 70.
    CRYSTALLI natura describitur, et quid mystice significet? 585.
    CUPIDITAS a feruore sanguinis generatur, 166.
    CURIOSITAS periculosa presumptio est, 489.
    CYPRIANUS, 27. Cypriani martyris natalis dies uindemiarum tempore, 470.




D
    DAMASUS hodie rector est Ecclesie, 296.
    DANIELEM Deus confessorem fecit, 458.
    DAMNATORUM tormenta, 422. Indesinenter meditandum eterne damnationis supplicium, 496.
    DAuID suffocans leones, et interficiens Philisteum, fuit figura Christi, 529. Goliam occidit non telo ferreo, sed gladio spiritali, 475. Quomodo id in figura factum fuerit? 476.
     DECIMAE annis singulis erogande sunt, 423, 425.
    DEFENDERE. Quod a paucis defenditur, solet non probatum uideri, 90.
    DEGENERARE est ab auctore recedere, 235.
    DEHABERE nichil, 256.
    DELECTATIONUM terrenarum contemptus ad celum properanti apprime necessarius est, 19.
    DELICIAE ianue sunt peccati? 299. Delicie spiritales meliores sunt quam carnales, 391.
    DEPHCHA sanitas interpretatur, 8. Cur nona sit mansio filiorum Isrel? ibid.
    DESIDERIA pati et non uinci, illustris uiri est et perfecti, 133.
    DESPERATIS spem maximam tribuat nouissima latronis non desperantis confessio, 596. Sicut nullus desperare debet, in quacumque etate sit, si ad Dominum conuerti uoluerit; ita nullus pro sola fide securus esse debet, 410.
    DETRAHES numquam, si te ipsum bene perspexeris, 489.
    DEUS est propter timorem, pater autem honoris et benignitatis causa, et quia ab ipso est omnis origo, 262, 280. Deus nature nomen est et potestatis, quam in Patre et Filio indiuiduam manere ipsa nominum ratio docet, 222. Ipsa natura proprio iudicio creatorem suum agnoscit, 39, 61. Deus cum definitur, ipsa sua definitione crescit, 352. Tunc digne estimatur, cum inestimabilis dicitur, 351. uerius cogitatur, quam dicitur, 321. Primum omnium credendum est unum esse, qui cuncta ex nichilo per uerbum suum fecit, et per Spiritum sanctum animauit, 324. Quidquid ab unius Dei professione recedit, mortuum habetur, 234.
    Deus compositus intelligi non potest, 321. Proprium Dei est non cepisse, sed semper idem esse, quod semper est, 325. In Deo omnia equalia sunt immensitate infinitatis, 239. Immutabilis perseuerat, nec potest non amare que fecit, 43. Deo totum est tempus hodie, 403. Apud Deum nichil est quod futurum dicatur, 160.
    Deum prouidenter operis sui merita requirere ostenditur 36. Sapientia huius seculi Deum incuriosum existimat, 115. Hoc scire Deus dicitur, quod bonum est, 182. Quos scit futuros sanctos, iam apud illum sancti sunt et permanent, 30. Prescientia Dei que? 81. Iustum esse iudicium prescientie Dei, 82. De iustitia iudicat, non de prescientia, 81. Neminem damnat, antequam peccet; et nullum coronat, antequam uincat, 81. Quomodo eos predestinauerit, qui saluantur? 306. u. PRAEDESTINATIO. Paulum persequentem elegit, prescius quod futurus esset bonus; Pharaonem ante futurum iudicium damnauit, ut crederetur iudicaturus, 82. uult omnes homines saluos fieri, si et ipsi uelint, 292. Bonitas Dei nullum perire uult, 53. Quia omnium unus est Deus, una ratione omnes iustificauit, 47. Tria in Deo ordinem temporum, preteritum, presens et futurum custodiunt; bonitas, qua iam esse cepimus; misericordia, qua ad penitentiam prouocamur; iustitia, qua iudicabimur, 605.
    Quid magnum est, ut Deus de se credatur generasse, qui non ambigitur cuncta ex nichilo fecisse? 120. Dixisse Dei fecisse est, 565, 534. Et iurasse est, 542. Sepe dicitur dedisse quod permittit, 538. Iustitia Dei de sacramento Dei est, 46. Quia quod promisit, dedit, 31. Pater nobis est, cum agimus, iudex, cum peccamus, 392. Apud Deum nulla est discretio personarum, nisi morum et uite, 222. Quomodo Deus uerax uincit, cum iudicatur, 42.
    Dei eloquia non possunt esse diuersa, 284. Quomodo purgari dicantur? 511. Quomodo in Deo ira et indignatio, 37. Manus Domini in Scripturis plurimas significationes habet, 504. Quomodo ignis consumens sit? 335.
    Ad Deum reducenda sunt omnia, 13. Gloria Dei est, cum ab illo omnia, et per illum, et in illo esse dicuntur, 173. Quomodo in gloriam Dei fiat aliquid? 146. Quod non est a Deo, stare non potest, 279.
    Deum solum diligendum esse ex mundi fabrica intelligi potest, 32. Potentia eius et maiestas hinc intellecta conspicitur, ibid. Dominus amari se mauult, quam timeri, 273. Quod seruitium tam acceptabile Deo, quam ut diligatur ex toto corde totaque uirtute? 536. Deo aliter seruiri non potest quam puro corde, 274. In fide spiritaliter Deo seruitur deuotione mentis, et puritate cordis, 227. Cur Apostolus ea mensura nos Deo seruire precepit, qua prius famulabamur Domino, 62. uox canora Deo seruiat, illum laudet psalmus, hymnus extollat, 273. Deus sic genuit, ut nati ingenui, serui tamen eius sint, 251.
    Deo tunc ueras gratias agimus per ipsum, si modum preceptorum eius custodiamus, 274. Illi soli sciunt nomen Dei, qui custodiunt mandata Dei, 507. uocantes Deum patrem, si dissimilem uitam exhibeamus, iniuriam facimus Deo, 73. Portare Deum hoc est imaginem Dei in rebus bene gestis ostendere, 132. Opus Dei preproperam festis nationem exigit, 14. Quomodo Deus operibus nostris  cogatur? 392, 393. Quam uiam Domino preparare iubeamur? 462.
    Deum medicum habemus, qui percutiendo sanat, mortificando uiuificat, 414. Duabus ex causis misericordiam Dei accepimus, 59. Quis beneficia non in infinitum extollat, que Deus prestitit homini, Dominus seruo, conditor creature, 291. Deus homines ad Christi exemplum in filios sibi adoptare dignatus est, 77. Quomodo Dei, qui semper uiuit, heredes esse possimus? 74, 223. Quid sit orare ut ueniat regnum Dei? 75.
    Qui Deo placet, probatus est hominibus, 103. Quis non metuat eum, quem scit Dei esse amicum? 261. Quis accuset eum, quem Deus excusat? 216. Dei suffragium tunc est necessarium, cum humanum auxilium deficit, 204.
    Deum immemorem nostrum tunc facimus, cum peccamus, 420. Compensatio contempti Dei turpitudo est et contaminatio, 34. Natura que deserit Deum, semen pessimum dicitur, 235. Quando Deum non uidemus, licet presens sit, absentes ab eo sumus, 182. Est quasi idololatria gloriam Dei nomini hominis uindicare, 114. Infidelitatis genus est in diuinis rebus nec gaudere prosperis, nec flere contrariis, 447.
    DEuOTIO dum infirmitate pressure accidentis non frangitur, probata uidetur, 205. Hoc libenter accepto fertur, quod deuoto fit animo et prudenter, 263. Ad Deum promerendum suffragatore non opus est, sed mente deuota, 33.
    DIABOLUS interpretatur deorsum ruens, 548. Peccatum dicitur, 65. Cum alta sapuit, apostatauit, 97. Demones per erem istum more uentorum indesinenter discurrunt, 565. Tradere diabolo est permittere, non incitare aut immittere, 33. Infelix est amicitia diaboli, 548. Non contra eum quem uinculis peccatorum constrictum tenet, dimicat; sed contra eum qui peccare desistit, 514. Nostris nos iaculis impugnat, 60. Qui sint septem spiritus, quos diabolus secum assumit? 549. Amat filios suos, sicut gluto porcellum, ut comedat, 432. Tempestatem Dei seruis commouet, sed ipse naufragium facit, 249. Hec est uera uictoria, ut Satanas qui Adam immortalem, gloriosum et epulantem uicerat, nunc ab homine mortali, humili, atque esuriente uincatur, 428. Diaboli ciuitas est omne corpus reproborum, 503.
    DIACONOS nunc septem esse oportet, et aliquantos presbyteros, ut bini sint per Ecclesias, et unus in ciuitate episcopus, 295. Euangeliste sunt diaconi, qui euangelizare possunt sine cathedra, 241. u. DOCTORES.
    DIACONISSAE. u. CATAPHRYGAE.
    DICTA sine factis nichil prosunt, 473.
    DIGNITOSUS uir, 301. Propensius malum est dignitatem perdidisse, quam non habuisse, 79.
    DIGONBAD est circa uallem Zared, 18. Mystice apiarium tentationum significat, ibid.
    DIOCLETIANUS imperator, 310.
    DIONYSIUS martyr. u. EUSEBIUS.
    DISCIPLINAE nostre omnis summa in misericordia et pietate est, 297.
    DISCIPULI septuaginta, qui in secundo sunt ab apostolis gradu, septuaginta palmis recte comparantur, 7, 417. Cur Christus discipulos fratres uocet? 501.
    DISCIPULORUM perfectio gaudium et corona magistri est, 279. Corona discipulorum magistri est gloria, et ueritas eius incredulorum pena, 285. Auctoritas magistri in discipulorum est fiducia, 285. Discipulis in agone uictoribus, dignus erit corona magister, 261. Testimonium magistri est in discipulis obaudientibus, 197. Discipuli tristitia magistri est letitia, 449.
    DISCORDIA exordium iniustitie est, 100.
    Ubi DISSENSIO, nichil rectum est, 148.
    DIuES recte dicitur, qui omnibus uirtutibus plenus, usque ad culmen perfectionis excreuit, 511. Quam recte camelo diues comparetur? 442.
    DIuITIAE non male sunt, sed male utentibus male sunt, 342. Sicut diuitie negligentiam pariunt salutis, ita egestas, dum saturari querit, a iustitia declinat, 283. Aliene a nobis sunt, 342. Que comparande sint? 4. Nutrimenta sunt uitiorum, 567. ualde rarum est, ut qui eas possidet, ad requiem tendat, 490.
    DOCTOR magna cura eligendus est, 307. Oportet doctores infirmos firmare, et imperitos erudire cum mansuetudine, 104. Qui fideliter docet, non potest malam habere conscientiam, 291. Inanis fieret doctrina mandati, si in facto doctoris non preiret auctoritas, 602. Doctores si aliter agant quam docent, ab his est dissentiendum, ut magis lex tibi dux sit quam homo, 230. Doctores eos dicit Apostolus, qui in Ecclesia litteris et lectionibus retinendis pueros imbuebant more Synagoge, 153. Arguuntur quidam legum secularium doctores, qui causas pauperum sine premii acceptione in iudiciis non portant, 566. Quare nunc diaconi in populo non predicant, 241.
     DOCTRINA prima est benefacere, 473. Testis est doctrine uirtus, ut quia quod predicatur, incredibile mundo est, gestis fieret credibile, 28, 31. Doctrina mala in ligno, feno et stipula significata est, 122. Fermentum est doctrina, 128.
    DOLOR mentis et dolor corporis sic connexi sunt, ut unus sine altero esse non possit. 575.
    DOMINICA die collectam fieri precepit Apostolus, 168.
    DOMITIANUS sanctus, 471.
    DOMITIANI persecutio omnes Ecclesias turbauerat, 501.
    DONATIANI, 39, 113, 114. A nostris baptizatos reprobant, ibid.
    In DONO plus dantis quam accipientis consideratur sublimitas, 51.




E
    EBRIETAS celestis gratie sobrium facit, 479.
    EBRONA Latine transitus est, 16.
    ECCLESIA a Christo sumpsit initium, et in nomine potest non in natura participari Christo, 248. De latere Christi in cruce per passionem et soporem mortis formata est, 333, 520. Coniungitur quotidie Christo: sed post resurrectionem coniungetur multo excelsius atque nobilius, 587. Christus Ecclesie sponsus sanguinum, 527. Hec Christum rapuit Synagoge, 393. Christus speruit Synagogam perfidam, fidelem assumit Ecclesiam, 439. Prophete disposuerunt, apostoli fundamenta Ecclesie iecerunt, 236. Ex omnibus gentibus collecta fuit, quod quidam heretici negauerunt, 519. Toto orbe terrarum diffusa, 326. Extra catholicam quidquid est, contrarium est, 122.
    Ecclesia electorum in septem partes diuiditur et que ille sint? 502. Reprobi solo corpore et anima in Ecclesia consistunt, mente uero extra Ecclesiam sunt, 522. Septem Ecclesiarum nominum interpretatio et ordo explicatur, 501. uiam demonstrant, que ducit ad uitam, ibid. Ecclesia mundum despiciendo calcat, ut liberius ad celestia tendat, 546. Est columna ignis, 541. Arca Ne figura illius erat, 440, 521. Et mulier querens drachmam, 427. Et ficus, 11. Aceruus lapidum dicitur, 18. Due molentes sunt Ecclesia et Synagoga, una assumetur, altera relinquetur, 408.
    Ecclesiam persecutionibus creuisse constat, 541. Est nauis in cuius arbore Christus residet, in puppi Pater, in prora Spiritus sanctus; cuius remiges duodecim apostoli et totidem prophete, 453. Procellis uexatur, numquam mergitur, ibid.
    In Ecclesia magis lex est, ubi Dominus legis timetur, 129. Cur non per omnia conueniunt scripta Apostoli ordinationi, que nunc in Ecclesia est? 241. Synagoga et postea Ecclesia seniores habuit, quorum sine consilio nichil agebatur, 298. Quod qua negligentia obsoleuerit, nescio, ibid. Hec est traditio Synagoge, quam nos Apostolus uult sectari; ut sedentes disputent, seniores dignitate in cathedris, sequentes in subselliis, nouissimi in pauimento super mattas, 159.
    Ecclesia duplex, domestica et publica, 170. Ubicumque presbyteri solemnia celebrant, Ecclesia dicitur, 170. Qui potest omni die nocte in Ecclesiam ad matutinum officium ueniat, 425. Quidam ad eam ueniunt; non quia ex fide christiani sunt, sed ne ab hominibus christiani non putentur, 443. Arguuntur qui raro ad eam ueniebant, etiam clerici, 448. Cum ad illam proceditis, pacem episcopo porrigitis, 421. Laudatur comes qui Ecclesiam edificauerat, 474.
    ECCLESIASTICUS in Dei rebus sollicitus esse debet, a seculari negotio alienus, 307. Non facile aliquis accipiat Ecclesiasticam dignitatem, nisi prius de uita eius fuerit disputatum, 301. Ille gratiam habet, qualisuis sit, sed ordinis per efficaciam Spiritus sancti, 151. Nihil tam perniciosum est quam si Ecclesiasticus, maxime qui in sublimi loco est, diuitiis huius seculi studeat, 302. In administratione gratie Dei mulier locum non habet, 109.
    ECTASIS est uehementis cuiusdam admirationis species, ex arduarum et insolitarum rerum uisione proueniens, 13.
    Qui EGET, imperfectus est, 255.
    ELECTI omnes sacerdotes uocantur et cur? 572. Tanto debet quisque esse humilior, quanto si sit electus ignorat, 410.
    ELEEMOSYNA. Omnibus tribue, non eligas, cui miserearis, 490. Non alieno spolio misericordem te ostendas, ibid. Hec est iustitia, ut quia Deus dat, retribuat ex eo homo ei, cui deest, 194. Unusquisque secundum quod habet, debet tribuere egentibus, 425. Ad meritum proficit, cum quis de proprio tribuit egenis, 244. Sic dandum est, ut non egestatem prestet dantibus, 191. Non solum queritur quantum, sed et de quanto et quo animo detur, 194. Quid sit largiri in simplicitate? 95. Quam male aliqui se excusent ab erogandis eleemosynis? 444.
     Eleemosynam facere ipsi proficit, qui largitur, 444. Et hinc fit ditior, ibid. Quam gratum eleemosyna opus est, ut omnem maculam hominis et sordes emundet! 262. Bonum munus est eleemosyna, que purgat omnem sordem et squalorem, 368, 426. u. ABSTINENTIA, IEIUNIUM, MISERICORDIA.
    ELIAS ad uiduam Sarepte loquens Christum figurabat, 530. u. APOCALYPSIS, ENOCH.
    ELIM interpretatur arietes, 7.
    ELIZAEUS Christum figurabat, Naaman uero populum gentium, 531.
    ELMON deblathaim quid significet? 18.
    ELOG UM condemnationis, 593, 597.
    EMERENTIANAE collectanee Agnetis martyrium, 483.
    ENOCH et Elias ultimo tempore futuri sunt apostoli, 125.
    EPIPHANIA cur sic appellata? 400. Dies est festiuissima, 443.
    EPISCOPUS interpretatur superinspector, 364. Solio in Ecclesia editiore residet, ibid. Apostoli sunt caput Ecclesie et legati Christi, et isti sunt episcopi, 153. Apostoli episcopi sunt, 241. Sublimitas episcopalis nullis potest comparationibus equari, 359. Regum fulgor et diadema illa longe inferiora sunt, ibid. Nihil autem miserius, si de sancta uita episcopus periclitetur, ibid. Tempore Pauli adhuc singulis Ecclesiis rectores non erant constituti, 112, 129. Primi presbyteri episcopi appellabantur; ut recedente eo sequens ei succederet, 241. Sed immutata est ratio, prospiciente Concilio; ut non ordo, sed meritum crearet episcopum, multorum sacerdotio constitutum, 242. Episcopi et presbyteri una est ordinatio: uterque sacerdos est, sed episcopus primus est; hic enim episcopus est, qui inter presbyteros primus est, 295.
    In episcopo omnium ordinationum dignitas est, 114. Et omnes ordines sunt, 241. uicarius Domini est, 148. In Ecclesia unus est episcopus, 154. Singulos episcopos singulis Ecclesiis preesse debere, 153.
    Episcopus qualis eligi debeat? 294. Docetur ex Apostoli regulis qualis debeat esse eius uita, 360, 361. In eius persona totius populi salus consistit, 303. Episcopi oculi sunt Ecclesie, 364. Episcopus necessitate precepti tenetur uerbum Dei predicare, 357. Sacerdotibus et pontificibus audacter predicat salutis commonitoria, 358. Bono opere magis quam professione noscatur plus meritis esse episcopus quam nomine, 359, 364. Ipsum magis credunt homines esse laudabile, quidquid episcopus habuerit delectabile. 364. Unam tantum uxorem, id est, non duas Ecclesias sed unam solum, et que sit catholica, habere debet, 360. Stipendiis tantum contentus Ecclesie sue, penitus non ambiat, que intelligit esse superflua; sed de ipsa potius paupertate Ecclesie sue libenter impertiat pauperibus, 361. Corpori suo imperioso iure dominetur, 361. Non potest perfidos iudicare, 128. Simoniacus acriter castigatur, 362, 363.
    EPULUM, 90.
    ERROR omnis carni deputatur, 284. Facile poterit quis intelligere errare se, si a multis se uideat reprehendi, 210.
    ESAU, populi Iudaici, Iacob christiani figura fuit, 226.
    ESMONA Latine dicitur acceleratio, 14.
    ESSE. Omne quod est, aut ingenitum est, aut genitum, aut factum, uel etiam renatum, 322. Deterius est fuisse et non esse, quam numquam fuisse, 135.
    ETHAN tertia mansio filiorum Isrel, nobis sonat fortitudo, et quid nos doceat? 5.
    EUCHARISTIAE mysterium inter cenandum celebratum, non cena fuit, 149. In Eucaristia caro Christi in ueritate sumitur, et sanguis in ueritate bibitur, 491. Sacrificium est pro salute omnium tam uiuorum quam defunctorum, ibid. Cum Christi corpus manducamus, diuinitatem et humanitatem participamus, 8. uerum est manna, non in typo sed in ueritate, ibid. Calicem mysticum sanguinis ad tuitionem corporis et anime nostre percipimus, 149. Omnes christiani omni dominica debent offerre et communicare, 426. Mundemus corda et corpora nostra, ut ad altare Domini corpore et sanguine satiemur, 424. Deuoto animo et cum timore accedendum ad communionem, 149. Nihil differt ab infideli, qui inconsiderate ad mensam Domini accedit, 150.
    EUSEBII encomium, et quomodo Dionysii, qui Arianis subscripserat, chirographum sustulerit, 467. Meruit exitus sui finem reuelatione cognoscere, 468. Quo martyrii genere in exsilio obierit? ibid. Eius discipuli omnes aut sacerdotes aut martyres, 467. Eosdem monachos instituit esse quos clericos, ibid., 468.
    EuA et ipsa Adam est, 54.
    EuANGELIUM Dei est bonum nuntium Dei, 211. Quo peccatores ad indulgentiam uocantur, 26. Euangelium beatissimi Pauli, 606. Per uirgam ferream Euangelium, per  ligneam Lex figuratur, 508. Quantum distat seruus a Domino, tantum distat Euangelium a Lege, 29. Imago Legis Dei est, in cuius fide et conuersatione Euangelii ueritas lucet, 150. Disciplina christianorum est Euangelium, 543. Paulus dicit gloriam suam in eo, si Euangelii seueritas maneat, 141. u. SCRIPTURA, TESTAMENTUM.
    EuANGELIZARE maius est, quam baptizare, 114.
    EuANGELICA lectio recitata in die natalis Domini, 394.
    EXCOMMUNICATIO. Qui eiicitur de Ecclesia, traditur Satane in interitum carnis, 127.
    EXEMPLA facilius suadent, quam uerba, 145, 156. Promptior fit quis ad rem sibi traditam, si illi multos uideat assentiri, 30. Facile quis inclinatur, si uiderit socium consensisse, 134.
    EXORCISMUS, 613.
    EXORCISTAE quomodo magistri dici possint? 241.
    EXSUPERANTIUS Eusebii minister in sacerdotio, comes in martyrio, particeps in labore, 468.
    EXTOLLENTIA superbia est, 201.
    EZECHIELIS uisio ultima cum septima Ioannis concordat, 578.




F
    FABULAE bone et sobrie dant gratiam et exemplum audientibus, 244.
    FANATICI sine Deo sunt, 119.
    FATUM non omnibus contrarium asserunt pagani, 269.
    FELICITAS secura plerumque offensionibus subiacet, 602.
    FEMINA non est facta ad imaginem Dei, 147, 159. Incongruum erat ut mulier, facta uiro subiecta, diceretur imago Dei, 273. uirum suum timere iubetur, 248. Femina que diabolum uincit, ac per bona opera Deo placere studet, non incongrue uir uocatur, 547.
    FESTIuITATES plures nobis prestat unius Dei uisitatio, quam gentilibus multorum deorum superstitiosa presumptio, 400. Per omnes festiuitates castitatem seruare debemus, 424.
    FIDES donum est misericordie Dei, 49. Christus hoc nobis donat quod credimus, 113. Credentes hoc appellantur, quod credunt, 222. Fides in animo est, 64. Non in annis, sed in sensibus geritur, 480. Non necessitatis, sed uoluntatis res est, 173. Credere aut non credere uoluntatis est, 48. Fides Dei in eo est, quod de se repromisit, 31. Ambiguitas in fide nostra non est, 242. Signaculum promissionis Dei fides nostra est, que firmat Dei uerba, 308. Credens gentilis, duce natura, in Christum, condemnat Iudeum, 41. Quanto impossibile putatur quod creditur, tanto magis honorabilior erit credens, 51.
    Fides eterna res est, 176. Charitate fraterna debet muniri, ut perfectio sit credentis, 227. Gradus quidam sunt fidei, et qui deuotius credit, religiosius confitetur, 449. Aufert nebulam erroris, et tribuit perfectam Dei cognitionem in mysterio Trinitatis, 42. Dignitatem et meritum facit, 47. Qua quis mente odoratus fuerit fidem, sic et proficiet illi, 70. Maior fides est, quam lex, 45, 52. Fides iustificat confugientes ad se, 70.
    Fidem solam gratia Dei poscit ad salutem, 48. Qui credit in Christum, sola fide gratis accipit remissionem peccatorum, 112. Cur? 93. Et salutem consequitur, 84. Fides propitium facit Deum, si bonis operibus approbetur, 135. Huius spes frustra est, qui solam professionem fidei habet sine bonis operibus, 315. Non omnes qui habent fidem saluantur, sed ii tantum qui in bono opere perseuerant, 409. Hi sapientes et perfecti sunt, qui fidem non magis uerbis habent, quam rebus, 118. Fides prima ueniam, sancta conuersatio perdurans, cum fide coronam meretur, 233. Qui fidem diligit seruat mandata, 309. Lex fidei lex securitatis est, et cur? 73.
    Ubi fides integra est, ibi Saluator docet, uigilat, et exsultat, 441. Laus glorie Dei est, si multi acquiruntur ad fidem, 233. In credente iustus Deus apparet, 31. Cur credentes premiis afficiendi? 76. Arma Dei fides est stabilis, per quam solam semper uictus est Satanas, 250. Arma spiritalia fides est incorrupte predicationis, 195.
    Fides christiana omnem superbiam amputat, 318. Fidei uictoria est, cum omnia uitia et crimina subiugantur, 303. Quicumque fidei christiane se sociauerit, fit ciuis sanctorum et domesticus Dei, 236. Deus nichil ultra potuit donare credentibus, quam ut Filii Dei dicantur, perfidis abdicatis, 51. Sicut qui non credunt, iam iudicati sunt, et qui credunt, iam celestes dicuntur, 166. Tantum uidebimus gloriam Dei, quantum credimus, 177. Quomodo fides et spes in beatitudine possint dici remanere? 579.
    Nemo fidem Dei custodiens, infidelis potest esse hominibus, 315. uita ex fide non hec presens est, sed futura, 32. Quomodo incredulis tria penalia, sic et fidelibus tria magnifica, 38. Nihil tam cogit ad mortem, quam sub obtentu  fidei fidem uiolare, 347. Qui sine professione Christi a uitiis se cohibere uidentur, sanctificati sunt iuxta mundum; et secundum Dei spiritum immundi sunt, 187.
    FILIUS Dei ratio, Grece dicitur, que ratio multis nominibus appellatur, 352. Explicantur hec nomina, ibid. Sancti nomen Christi, quod est Filius Dei ex parte sciunt et ex parte nesciunt, 569. Filium non extrinsecus natum aut factum, ut heretici mentiuntur, sed ex propria substantia Patris generatum uera fides habet, 329. Non extensionem alicuius partis ex Patre  Dei Filium dicimus, nec uerbum sine re, et uelut sonum uocis accipimus, 347. Solus de Deo Patre natus est, de ingenita utique substantia Dei, 265. Per generationem omnia Patris accepit, ut in uirtute et substantia et nomine nichil distet a Patre, 234. Perfectum Dei Filium natum de Deo Patre qui negat, arianus est, 255. Filius Dei habet nomen Dei per naturam non per adoptionem, 234. Pater per id intelligitur esse in Filio, quod una eorum sit substantia, 184. Filius dixit: Ego et Pater unum, propter naturam diuinitatis; sumus, propter personarum proprietates, 327. Patre inferior esse non potest, 328. Quomodo sit sapientia Patris uel genita uel creata? 349. Per id quod imago Patris dicitur, nichil ab eo distare credatur, 264. Quam male heretici dicant Filium esse lumen ex lumine, non de lumine? 350, 352. De paterno pectore, et ut ita dixerim, de utero cordis Dei absque initio credimus natum, 348. Gesta Filii facta sunt Patris, ex quo sunt omnia, 210. Omnia Patris Filii sunt, 72. Filius Dei cur Angelus et Deus dictus sit? 87. Naturaliter legat is est Patris Dei, 184. Filius Dei semper apparuit patriarchis, 40. Quomodo a Patribus olim uisus est in ueteri Testamento? 354. Dispositiones rerum futurarum, que suis quibusque temporibus complende erant, in illo per imaginem cernebantur, 355. Sic antiquis Patribus uisus accipitur, ut alicuius conspicabilis materie dispositione assumpta uideretur, 355. Apparuit Moysi, 264. Cum hominem induit, labem non intulit eternitati, ut spiritum in carnem mutaret, 355. Sed idem fuit in homine, qui fuerat ante mundum in Patre, 356. Deo gratias per nullum alterum, nisi per Filium eius agamus, 62. u. CHRISTUS, TRINITAS, uERBUM.
    FILII Dei dicimur per gratiam Christi, 105. Hoc est testimonium filiorum, si in eos per Spiritum uideatur signum paternum, 74.
    Quis pater non gaudeat, bene agentibus filiis, 207. In claritate filiorum gloria patris est, 240. Hic carissimus patris est filius, qui bonorum eius imitator est, 245.
    FORNICATIO cur grauissimum sit peccatum? 131. Fornicationem excusant leges Romane, 35. Non Apostolus, ibid. u. ADULTER.
    FRANCI Germaniam sibi uindicauerunt, 564.
    FRATRES qui dicantur? 113. Cur hoc nomine uocati? 30. Qui seminant inter fratres discordias, ii uenefici sunt, 576. Insultat, qui non condolet fratri, 173. u. CHARITAS.




G
    GADGAD tentamentum interpretatur, 15.
    GALLIA. u. BURGUNDIONES.
    GAUDIUM. Ad requiem nonnisi per laborem, et ad gaudia nonnisi per tristia peruenitur, 7.
    GENUS. Hoc est secundum carnem gloriari, nobilitatem sibi carnis uindicare, et generis prerogatiuam, 200.
    GERuASII et Protasii corporum inuentio describitur, 484 et seq.
    GLORIA pro auctoritate legitur, 196. Meritorum gloriam bonum est non tacere, ut inuitentur credentes, 204.
    Inanis gloria est uelle uincere, ubi premium non est, 229. Inanis gloria septem uitia gignit, 493.
    GLUTTONES et ebriosi serui sunt uentris et libidinis, 333.
    GOG interpretatur rectum, 572.
    GOTHI Hispaniam sibi uindicauerunt, 546.
    GRATIA duplex est, 89. Gratia donum Dei est, non debita merces operibus, sed gratuita ratione, misericordia interueniente concessa, 89, 232. Hominum talis est natura, ut nichil boni a se habere possint, nisi ab eo accipiant, qui est summe bonus, 518, 179. Res Dei non potest sine Spiritu Dei addisci, 119. Quidquid boni fideles faciunt, operante Deo, faciunt, 535. Paulus omnem gratiam semper reportat ad Deum; ut nostrum sit uelle, perficere uero Dei, 257. Spiritus sanctus replet gratia sua quos uult, et quantos uult, et quantum uult, 323. Ut possideamus gratiam salutis, communicatio facit sancti Spiritus, 210. Spiritus sanctus conatus bonos adiuuat, 159. Omne donum gratie Dei in Christo est, 231. Et a Christo, 59. Gratia confert uitam per Christum, 57. Quomodo gratia Christi hominem ad pristinum innocentie statum reparauerit? 69. Illum Deus iuuat, quem uidet tota mente contendere, 133. Unicuique Deus gratiam tribuit, ut tantum hauriat, quantum sitit,  240. A munere suo Deus nullum uoluit esse alienum, 180. Quomodo gratia superabundet? 58. Acquiritur Deo, qui in gratia eius manet, 63.
    GRAECI qui dicantur? 30, 31. u. LATINI.
    GREGORIUS citatur, 544, 582, 586. Sex hominum etates posuit, 538. u. PATRES.
    GULA que uitia generet? 495. Adam per escam paradisum perdidit, Esau per lentem honorem primatus amisit, Iudas per buccellam apostolatus sublime deposuit, 429. u. CIBUS.




H
    HAERETICI sub pretextu nominis christiani homines decipiunt, 453. Et legis ac fidei sensum corrumpere nituntur, 107. Non docent, nisi sub Christi nomine, et cur? 122. uix aliquem ex inuentoribus heresum inuenies, qui penitentiam egerit ex suis erroribus, 561. Multe hereticorum secte ab Apostolorum tempore emerserant, ex quibus rami aridi exstant nunc usque, 111. Nihil periculosius iis hereticis, qui uno tantum uerbo a uera fide dissident, 347.
    Heretici Ecclesiam Dei persecuti sunt, 539. Propter notitiam Scripturarum prophetas se esse estimant, ibid. Scripturis diuinis quedam falsa apponebant, et quedam detrahebant, 588. Fides non sit in hominum sapientia, et heresis non est, 327. Heretici, schismatici, luxuriosi a castris eiiciuntur, 9. Oblatio eorum quia Spiritum sanctum non habent, non in Dei cultum, sed in cultum demonum proficit, 326. Nullus eorum Spiritum sanctum habere potest, 326. Iure sedes bestie dicuntur, 560. Dathan et Abiron eos qui hereses et schismata in Ecclesiam introducunt, figurarunt, 11. uulpibus comparantur, 446.
    HALUS interpretatur labor, 8. Decima est mansio filiorum Isrel, et quid in ea actum sit? 8.
    HEBRAEI propter Abraham dicti sunt; immutata est enim littera propter sonum, ut non uocarentur Abrei, sed Hebrei, 259. Ex eodem Abraham et nomen et lingua Hebrea, ibid. Qui integre omnibus Hebreorum libris imbutus erat, accepta fide, perfectum fecit doctorem, 297. Hebrei aliquando Syra lingua, plerumque Hebrea in tractatibus aut oblationibus utebantur ad commendationem, 157.
    HENOCH curru igneo, id est, angelorum subuectione quasi usque ad celum raptus est, 341.
    HIERONYMUS citatur, 564. u. PATRES.
    HIERUSALEM interpretatur uisio pacis, id est, Dei, 510. Hierusalem usque ad solum destructa est; et ista que pro ea edificata est, alio loco sita esse dicitur, 544.
    HILARIUS. u. PATRES.
    Ubi HOLOGRAPHA manus est, falsum dici non potest, 230.
    HOMINIS quanta dignitas in sua creatione, et quid illum doceat? 611. Humane carnis natura in sancte Trinitatis substantiam atque consortium per Dominum Christum ingredi meruit, 332. Homo creature factus est dominus, ut Creatoris uoluntatem seruaret, 437. In quo sit ad similitudinem Dei? 612. Quomodo sit imago Trinitatis? 611. Deus unus unum hominem fecit, qui unitatis eius haberet imaginem, 273. Ideo factus, ut imperium unius Dei predicaret, 56.
    Hominis sententia suam quasi fingit naturam; ut hoc appelletur, quod sentit, 72. Ex actu nomen accipit, 45. Sub uocabulo anime totus homo significatur, 72. Et carnis, ibid. Duplex homo carne subiectus et animo, 69. Nouo pietatis genere in uno eodemque homine mors operatur et uita, mors peccatorum, uirtutum uita, 413. Quomodo Christus hominem ad pristinam, quam acceperat, imaginem reuocauerit? 332. Innouatus homo exit de timore, accipiens spiritum letitie, 305. Quid minus est a gentilitate, dum adhuc aliquid de hominibus speratur? 121. Peregrini hominis improbabilis origo in terra aliena est, 52.
    Honeste illud fit, quod cum pace et disciplina fit, 160.
    HONOR grandis grandiori debet sollicitudine circumuallari, 360. Sublimitas honorum sine onere peccati uix tenetur, 489. Quid prodest honorem sine fructu habere? 283. Caue honores, quos sine culpa tenere non potes, 489. In die iudicii incorruptibilis dabitur honor et gloria, 37.
    HOSANNA, id est, salua nos, 433.
    HOSTIAM uiuam cur offerre nunc debeamus? 94.
    HOSTES interiores si deessent, exteriores nichil nobis nocere possent, 588. Prius tui uictor esto, ut possis esse uictor alterius, 418. Magna solertia est domestici hostis insidias euitare, 69.
    HUMILITAS hec est, si sibi quis nec quod deberi nouit, defendat, 255. Laudabile est, sublimem uirum humiliare se, 317. Qui scit se aliquid esse, humiliet se, ut amplior fiat, 196. Humilia te in omnibus, et coram Deo inuenies gratiam, 426. Si gloriandum est christiano, in humilitate gloriandum est, qua crescitur apud Deum, 203, 204, 229. Apud Deum humilitas gloriosa est, 200. Et nutrit amorem  Dei, 519. Superbos solet inclinare, 229. Que uitia exstinguat? 493.
    HUNNI Pannoniam sibi uindicauerunt, 564.
    HYPOCRISIS. Peior est qui se cum sit malus, bonum ostendit, quam ille qui est aperte malus, 301.




I
    IDOLOLATRAE quam inexcusabiles? 33, 34, 35. Cur Satanas inuenit idololatriam? 145. Grauissimum crimen, et caput totius erroris est, 59. Per eam omnia uitia in mundo nata sunt, 35. Ubique fornicatio uocata est, 454. Sub tegmine simulacrorum diabolus colitur, 145. Quam recte per fumum idololatria designetur? 540.
    IDOLOTHITUM uocatur, quod idolis erat consecratum, 507.
    IDOLUM uanitas est, 44. Nihil tam inimicum homini, quam idola, 186.
    IGNORANTIA. Quasi post nos est, quod ignoramus, 501. Et futurum nobis est, 586.
    IMMORTALITAS quam primus homo peccando amisit, iustis reddetur, 575.
    IMPENSA carne, 165.
    IMPERATORE absente, imago eius habet auctoritatem, 270.
    IMPII habitatores terre iure uocantur, 537.
    IMPeNITENTIA quorumdam perstringitur, 559.
    INFERIOR facile facit, quod fieri uiderit a priore, 29.
    INFERNI pena damnatos quodammodo generat, quo consummantur, 285. u. DAMNATI.
    INFIRMITATES aliquando peccati causa inferuntur corporibus, 292. Christiana infirmitas fortitudo est, 418.
    INFIRMOS non te pigeat uisitare; ex his enim in dilectione firmaberis, 368.
    INGRATI ii sunt, qui, Deo uocante, dissentiunt Dei gratiam abnuentes, 53.
    INIMICI humanitate ad amicitiam prouocandi, 98. Quid sit inimicum diligere? 100. In hoc abundans et perfecta iustitia est, ibid. Quanto magis inimici graues sunt, tanto magis reconciliati necessarii, 29.
    INIQUITAS fortis uincere sibi uidetur ad tempus, 116.
    INNOCENTIAE causa miserabilior est, 53.
    INTERPOLAE et adulteratores Scripturarum, 289.
    INuIDIA que uitia pariat? 493.
    IRA motus est naturalis, qui solet, ad profectum pertinere delinquentis, 243. Nascitur ex peccato, 50. Necesse iratus animus mala cogitet, 244. Solet per iram peccari, 98. Ita nichil asperius et amarius, 497. In ira nemo agnoscit quid sit utile, 249. Inconsiderata res est, in tantum ut aliquando nec sibi parcat, qui irascitur, 274. Qualis ira esse debeat in delinquentes, 244.
    ISAAC in typo Saluatoris natus est, 80, 125, 226.
    ISAIAM sectum Deus martyrem fecit, 458.
    ISRAEL Iudeorum, Isaac Christianorum significat natiuitatem, 225.
    ISRAELITAE in deserto num ieiunauerint? 422. Cur itinera, profectiones, mansionesque Isrelitarum a finibus Aegypti usque ad locum quo Moyses defunctus est, mandato Dei recensentur? 1. Cur mansiones filiorum Isrel quadraginta et due numero computentur? 2, 3. Hi digni sunt dici Isrelite, id est, uidentes Deum, qui credunt, 80, 84.




I
    IACOB populi gentium, Esau Hebraici figura fuit, 523. Duodecim nominum filiorum Iacob interpretationes, et quomodo gradus quibus a conuersione peccatorum ad Deum perueniatur significent? 534.
    IACOBUS frater Domini appellatus est; quia et Ioseph pater eius etiam Domini pater nuncupatus est, 213.
    IANUS homo fuit, unius conditor ciuitatis, que Ianiculum nuncupatur, 400.
    IANUARIAS kalendas qui celebrabant castigantur, 399.
    IEABARIM aceruum lapidum transeuntium sonat, 18.
    IEIUNANDI conditio nobis conditionem tolerandi imponit, 419. Ieiunium contritio atque humiliatio est anime, 333. Qui ieiunant a cibo, et non se abstinent a malo, similes sunt diabolo, qui non manducat, et tamen a malo non cessat, 431. Ieiunia nostra non debent seculi actibus occupari, sed sacris litteris exerceri, 429. Quod uobis subtrahitis ieiunando, in celum debetis transmittere in pauperes, 431. Et totum debetis pauperibus donare, 426.
    IEIUNII quanta uirtus et gratia? 418. Moysen proximum diuinitatis consortio faciebat, 414. Castra sunt ieiunia christianis, 418. Pedes anime pernices sunt fides atque ieiunium, 415. Quam male aliqui excusent se a ieiunio? 443. Satis diu ieiunat, qui cum uoluntate Christi se reficit, 422. u. ABSTINENTIA, QUADRAGESIMA.
    IEPHTE fidelis inuentus est, offerens filiam suam secundum  uotum, quod stulte uouerat, 164.
    IEREMIAS receptissimus prophetarum, 353.
    IERICHO omne corpus reproborum, quod est ciuitas diaboli, designat, 503.
    IETHEBATHA bonitas interpretatur, 15.
    IOANNEM BAPTISTAM concepit Elizabeth non natura sed gratia, 459. uocabuli eius nuncupatio reddidit muto uocem, patri pietatem, populo sacerdotem, 461. Comparantur inter se Christi Ioannisque natiuitas, 459. Quo sensu quisquis nascitur de muliere, inferior est Ioanne, 461. Huius natalis dies celebratur, 459. Quomodo sit uox clamantis, 461. Ieiunus fuit, humilis, parcus et uirgo, 462. Non mirum si in carcere clausus Christum semper discipulis suis intimauit, cum etiam clausus in utero eumdem Dominum gestibus predicarit, 460. Cum caput illi amputatum est, typus erat legis, 462. u. CHRISTUS.
    IOANNES EuANGELISTA prior agnouit Dominum; quia decebat ut uirginitas uirginale prius agnosceret corpus, 340. Ea tantummodo scripsit, que posteris amplius profutura esse preuiderat, 499. Cur post reuersionem suam de exsilio compulsus est Euangelium scribere? 542. Sancti Patres tradunt quod post reuersionem suam tantum in Epheso et circa adiacentia loca predicauerit, ibique mortuus sit, 543. Sine gladii peremptione quieuit, 503.
    IOB ex filiis est Esau, quintus ab Abraham, hoc est nepos Esau, 81.
    IOSEPH Marie sponsus filios ex alia coniuge susceperat, 213.
    IOSEPHUS citatur, 5, 16, 19, 560. Euersionem Hierusalem describit, 503.
    IUDAEI cognomen tripartito genere significatum aduertitur, 40. Ex tempore Iude Machabei, dici ceperunt, 31. Eorum prerogatiue, 42. Cur Paulus Iudeum aliis anteponat, 38. Iudei apostate habeantur necesse est, qui dum Christum non recipiunt, rei sunt uiolate Legis, 84. Iudei Rome habitantes temporibus apostolorum, 25. Ex quibus hi qui crediderant, tradiderunt Romanis, ut Christum profitentes Legem seruarent, ibid. De Christo non bene credebant, ibid. Si qui Dominum interfecerunt, et apostolos eius persecuti sunt, tempore quo uisio Apocalypsis Ioanni demonstrata est, iam a Romanis deuastati fuerant, 564. Quam in eos Deus seuerus sit! 92.
    Iudeorum confabulatio est magna pollutio, 400. Perfidia eorum indicabitur fide apostolorum, 39. Illorum reprobatio locum fecit gentilibus, 91, 93. Gentium uocatio Iudeorum est perditio, 523. Eorum prope grauior causa est apud eos ipsos, quam gentium, 38. Constat illos in fine mundi per predicationem Elie et Enoch ad fidem Christi reuersuros, 543, 545.
    IUDAS Machabeus fuit ex filiis Aaron, 31.
    IUDAM, cum fur esset; quia non est accusatus, minime Dominus abiecit, 127.
    IUDICII dies non ueniet, donec impleatur numerus electorum, 533. In eo signum Filii hominis, id est, crux Christi apparebit, 422. Qua forma Christus ab impiis et iustis tum uidebitur? 500. Non prius ueniet Dominus, quam regni Romani defectio fiat, et appareat antichristus, qui interficiet sanctos, reddita Romanis libertate, sub suo tamen nomine, 286.
    IUDICIS non est sine accusatore damnare, 127. In iudicio numquam misericordiam deseras, 489.
    IURISCONSULTI seu pontifices, quos uocant sacerdotes, certos dies quibus iudicatur, decreuerunt, 124.
    IUSTITIA cognoscitur duce ipsa natura, 93. Prima iustitia est agnoscere Creatorem, deinde custodire que precepit, 85. Iustitia communis habeatur, 97. uera iustitia est non habenti de proprio suo largiri, 164. uia eius tenenda est, ut ad misericordiam iure ueniatur, 281. Iustitia perfecta est bonitas, 53. Impia iustitia est humane fragilitati non ignoscere, 489. Quomodo abundet iustitia Christianorum, et supergredi uideatur? 97.
    Ad iustificationem spiritus datur, ut adiutorio suo iustificet, 72. Iustificatio in nobis impletur, cum datur remissio omnium peccatorum, 71.
    Iusti lapides appellantur, 18. Habitatores celi iure uocantur, 537. Iustorum redemptio quid? 556.
    IUuENTUS solet promptior esse ad lapsum, 315.




L
    LABORATUR hac spe ut fructus capiatur, 141. Naturalis ratio hoc habet, ut quis inde uiuat ubi laborat, 141. Nemo laborem suum odio habet, 235. Non extra mensuram gloriatur, qui in labore suo gloriatur, 197. Qui labori insistunt, a malis cogitationibus declinant, 278. Laboranti congruum est, ut appareat Domini gloria, quo premii uisione labores alacrius sustineat, 8. Labor in Domino quid? 109.
    LACRYMARUM felix officium, 603.
     LATINI homines assolent Grece cantare, oblectati sono uerborum, nescientes tamen quid dicant, 157.
    LATRO in cruce baptismum sanguinis profusione protinus acquisiuit, et cum Domino in paradisum purpuratus confessor intrauit, 596.
    LAUDARI se qui uidet, data opera elaborat, ut uera sint, que dicuntur, 106. Et is qui uidet de se bene sentiri, 192, 318. Solent aliqui pudorem pati, et corrigere, cum de se audiunt bona, 130.
    LAURENTIUS craticula consumptus, 458. Illi in refrigerium fuerunt prune, 6.
    LEBNA idem est quod dealbatio, 12.
    LECTORES quomodo pastores dici possint? 241.
    LEGATIS hominum Lex est non inferre exitia, 250. Nemo egregium et maximum munus mittit per indignam personam, 237.
    LEuITIS cur preceptum sit omnes pilos carnis radere? 10.
    Lex triplex est, 45. Lex quadruplex, 68. Iudex peccati lex est, non genitrix, reos faciens peccatores, 64. Forma uniuscuiusque legis in professione et conuersatione cultoris debet uideri, 150. Iustitiam naturaliter seruans custos legis est, 38. Scientia Legis firmat animos, et prouocat ad spei melioris profectum, 156. Maior notitia legis plus facit reum, 144. Lex errantibus dominatur, 228. Lex peccanti ad mortem, obedientibus proficit ad uitam, 65. Iterata lex sollicitiores reddit negligentes, 212. Iustificati amici legis sunt, 71. Qui audit uenturum eum, a quo legem accepit, sollicitior erit, ne adueniente illo erubescat, 168.
    Lex naturalis tres habet partes; et que sint? 55. Nullus qui ratione suffultus est, illam ignorare permittitur, 502, 568. Congruit homini habenti notitiam Creatoris uitam suam sine lege refrenare et cur? 55.
    Lex Dei omni qua potest, maiori sedulitate seruanda, 15. Ingratus est misericordie Dei, qui uult esse sub Lege, 26.
    Lex Moysis non est mala, 64. Cur uetus dicatur? ibid. Cur in litteris data? 93. Ei gentiles olim obnoxii, 38. Quomodo usque ad eam non imputatum sit peccatum? 53. Quomodo data, ut abundaret peccatum? 58. Erat aqua amara in Myrrha, 416. Spiritalis dicitur, 66. Non tamen uite, 69. Spiritus est timoris, 73. Per sacrificia, et quasdam obseruationes legales quedam peccata ueteris populi delebantur, 515. Precepta legalia, si litteram tantummodo attendas, inutilia tibi uidebuntur: si spiritalem intelligentiam, ueritas tibi magna refulget, 530. Lex nullum carnaliter eam intelligentem ad perfectum adducit, sed spiritaliter intelligentem ad perfectionis culmen erigit, 529. Triplex est documentum, 40. Omnis salus in ea de Christo est, 41. Iustitia Legis quid? 85. Iustitia eius fides est christiana, 41. Perfectionem eius habet qui credit in Christum, 86. Hic implet Legem, qui a Lege Moysis peruenit ad Christum, 85. Non eam facit qui non credit in Christum, 38, 40, 41. Non illam euacuat, qui illam cessare debere iam docet, 47. A tempore Christi indulgentia data est promissa in Lege, 85. Distantia inter Christi legem et Iudaismum, 214.
    Lex noua in animo scribitur, hoc est, in corde, non per calamum, sed per Spiritum, 176. Lex spiritus quid? 64. Quid intersit cum dicitur lex spiritalis, et lex spiritus? 70.
    Leges Romanis ex Athenis perlate sunt: sicut et Grecis ex Hebreis, 62.
    LIRER uITAE predestinatio est Dei omnipotentis, 551.
    LIBERUM esse a Deo maximum crimen est, 135. Liber fit, qui remissionem accipit peccatorum, 225. Quod libenter auditur facile agitur, 488.
    LIBRI antiquitus ex papyro conficiebantur, 525.
    LICITUM. Num omne quod non licet, prohibeatur? 130.
    LINCEUS, ut fabule ferunt, uidebat trans parietem, 340.
    LINGUAE moderatio, 17. Non omnibus dicenda sunt omnia, 279. Superfluum est ea fari, que nota sunt, 277. Qualis sermo ostenditur, talis animus comprobatur, 488. Non credibile potest uideri bene uiuere eum, qui male loquatur, 244.
    LONGOBARDI Italiam sibi uindicauerunt, 564.
    LUCAS Euangelium et Actus apostolorum scripsisse perhibetur, 276.
    LUCTUS est fletus dierum multorum, 575.
    LUNA in tertio circulo dicitur esse, 204.
    LUXURIA que uitia generet? 495. A Patribus pro libidine sepe luxuria ponebatur, 549.




M
    MACELOTH interpretatur ab initio, 13.
    MACHABAEI martyres, 469.
    MAGISTERIO auctoritas competens tunc tribuitur, si proprio innititur exemplo, 594. Idonei magistri est, si ea que uerbis docet, operibus expleat, 288. Ad magistros respicit, quidquid a discipulis delinquitur, 566. Qui magistrum contemnit  emendari se querit, 207. u. DISCIPULUS.
    MAGOG interpretatur de tecto, 572.
    MAIANUS et uitalinus laudantur, qui totam substantiam in Ecclesie facturam contulerunt, 477.
    MALITIA contra se agit, 98, 253. Sublato malitie semine, nequitie fructus arescent, 35.
    MALORUM omnium una causa est in malo, 45. Citius malum quod intus latet, exstinguitur, 494. Facientem malum et obsequentem par penitentia constringit, 489. Rudis in malo quis sit, 110. Unusquisque plus mala sua nouit, quam alterius, 130. Facile decipitur, qui gaudet alienis malis, 91. Melius est habere malorum odium, quam consortium, 488. Mensa malorum cur maledicta, 90.
    MANASSIS regis penitentia in exemplum proponitur, 598.
    MANCIPIA unde sic uocentur? 274.
    MANDATORUM Dei contemptus uulnus seuum ac pessimum est, 559.
    MANICHAEORUM errores, 112, 296. Christum hominem negant, 251. Et non negant crucifixum, 210. Nescio que habent diuersa commenta, inflatis nominibus nuncupata, 311. Diocletianus eos constitutione sua designauit, 310. Eorum fallacie, ibid.
    MANNA sapientiam, que Christus est, potest significare, 506.
    MANSIONES ISRAELITARUM. Christus ad celum, Isrel ad Iordanem, Christianus ad celum pari mansionum numero deueniunt, 3. u. ISRAELITAE.
    MANUS tua sana esse poterit; si malis contrahatur, bonis uero operibus extendatur, 412.
    MARANATHA Dominus uenit, significat, 170.
    MARATH locus est in deserto Sur, sic uocatus ob aquarum amaritudinem, 6.
    MARCIONIS error, 112, 125. Ex quibus eum traxerit? 117. uidetur odio Legis Christum et corpus eius negare, Iesum profiteri, 26. Marcion cetus, 453. Marcionite pene defecerunt, 296.
    MARIA uirgo ante partum, uirgo in partu, uirgo post partum, 546. uirga erat nitida, subtilis, et uirgo, que Christum uelut florem integritate sui corporis germinauit, 430. Impia assertio est, ueros Domini fratres de Maria natos dicere, 214. Maria mater et filia est Ecclesie, 547. Eue et Marie comparatio, 450. Arca Testamenti figura Marie, 447. Quam recte uelleri comparetur? 397. Per portam orientalem figuratur, 579. u. CHRISTUS.
    In MARTHA Christus longum sanguinis fluxum sanat, 454.
    MARTYRII gloria passionibus et pressuris acquiritur, 49. Mater martyrii fides catholica est, 466. De uno grano corporis Christi quanta martyrum seges erupit? 473. In eis Christus occiditur, 180. Tyrannus numquam tantum eis profuisset obsequio, quantum profuit odio, 467. uictoria est martyris iudicium persequentis, 473. Premium quoddam est palma martyrii, 416. Martyres factorum uirtute docent, et martyrii passione persuadent, 473. Honoremus beatos martyres, principes fidei, intercessores mundi, precones regni, 467. Cur eorum corpora honoranda? ibid. Quisquis eos honorat et Christum honorat, 465. Deus martyrum merita nostra uult esse suffragia, eorumque cruciatus nostros esse profectus, 466.
    MATRIMONIUM non est ratum, quod sine Dei deuotione est, 134. Ac per hoc non est peccatum ei, qui dimittitur propter Deum, si alii se iunxerit, ibid. uiro licet ducere uxorem; si dimiserit uxorem peccantem; non e contra uxori, 133. In mulierum insolentia etiam mariti notantur, 159. Maior Dei causa est, quam matrimonii, 134. Nullus omnino uxori sue iungatur ante octauam Pasche, 425. u. CONIUGIUM, NUPTIAE.
    MED ATOR, id est, arbiter, 221.
    MEDICI antiqui in hominibus morte dignis, uel mortis sententiam consecutis requirebant quomodo prodessent uiuis, que in homine latebant, apertis, 83. Laus medici est, si multos curet, 233. Quis medicorum non arguat susceptum suum negligentius se tractantem, 171.
    MEDITATIO quotidiana tollit soporem, et facit uigilantiam, 96.
    Ad MELIORA semper transeundum, 16.
    MEMBRA omnia compatiuntur unius merori, 173. Ad membrorum utilitatem et requiem pertinet, si caput inquietum non fuerit, 31.
    MEMORIA. Qui semper alicuius memor est, scriptus est in animo eius, 176.
    MENDACIUM non solum in falsis uerbis, sed etiam in simulatis operibus comprobatur, 432. Per mendacium omne peccatum intelligi potest, 584. uaria mendaciorum genera describuntur, 576. Mendacia quorumdam monachorum, ut magni ab hominibus habeantur, 577. Cur omnis homo mendax? 42. Quomodo? 432.
    MENS bona ceteris potior est humane substantie portionibus, 4. Mens est sicut paterfamilias, 509. u. ANIMA.
     MENSES cursus lune, diem sol facit, 224.
    MERITO proprio unumquemque Deus aut remunerat aut condemnat, 38.
    METCHA Latine dicitur noua mors, 13.
    MICHAEL, qui interpretatur Quis ut Deus, Christum significat, 547.
    MILLENARII. Quidam in heresim ceciderunt dicentes Christum, post resurrectionem, per mille annorum spatium cum omnibus sanctis carnaliter esse regnaturum, 587. Resurrectio fiet post annos mille, quibus hic regnabit Saluator, exstincto Antichristo, 166.
    MIRACULA quare nunc non fiant sicut initio Ecclesie? 154.
    De MISERATIONE cum presumitur, lenitur rigor iustitie, 595.
    MISERICORDIA multiplex, 95. Simpliciter et cum gaudio fieri debet, 96. Omnis Deo credens misericordie debet studere, 316. Retributio hec est uel merces, ut qui accipiunt misericordiam, misericordiam faciant, 107. Nemini potest imputari misericordia, nisi habuerit iustitiam, 98. In misericordia plena et perfecta iustitia est, 246. u. ELEEMOSYNA.
    MISSA. Per omnes fere Ecclesias Orientales et nonnullas Occidentales in oblationibus sacrificiorum cum sacerdote populus cantat trisagion: Sanctus, sanctus, etc., 608. Precationes ad Missam preparantes, 489 et seq. Missa a quibus quotidie audienda? 425.
    MOAB nomen est ciuitatis et prouincie, 7.
    MODESTIA quantum proficiat? 309. Profectum parit, 240. In Ecclesia seruanda est, 423.
    MONACHUS qui sequitur adolescentulam incongrue cachinnantem, arguitur, 463. Quosdam uidimus monasteria reliquisse et in seruitio quorumdam potentium se tradidisse et ad monasteria rediisse, 539. Quorumdam in monasteriis degentium uitia pestringuntur, 517. u. MENDACIUM.
    MONTANUS et Priscilla, et Maximilla prophete Cataphrygarum, 284. Montani antra duabus prophetissis, Priscilla et Maximilla, tamquam Scylle canibus, resonant, 453.
    MORES boni quomodo penne nobis sint? 419.
    MORS triplex: naturalis, penalis, et spiritalis, 14. Mors prima et secunda, 51, 54, 572. Que sit uera mors? 464. Questus peccati mors, 62. Lucrum facit, cum peccatur, 64. Quosdam uidimus qui quesierunt mortem, et non inuenerunt eam, 538. Quid sit regnum mortis? 56. Illata mors a perfidis, uita est apud credentes, 208.
    MORTIFICATIO. Castigare corpus est ieiuniis illud angere, et illa ei dare que ad uitam proficiant, non ad luxum, 143.
    MOSEROTH significat disciplinas, 14.
    MOYSIS facta precipua, et quedam preceptiones mystice explicantur, 525, 526 et seq. Moyses uelut clarior Iudaici populi dextera fuit, 411. Spiritus sanctus tabulas Moysis scripsit, 607. Moysis finis, 20. Quorumdam Iudeorum fabula est sepulturam eius absconditam, ne a magis excitaretur, 316. Moysi gloria euacuatur, apparente gloria Christi, 177.
    MULIERES idcirco uelantur, ut humiliate appareant, 159. Quomodo ante episcopum stare debeant? 148. Superbus mulierum ornatus quantum dedeceat? 293. Romanorum mulieribus usus uini olim incognitus, sicut nunc aque, 273. u. FEMINA.
    MUNDUS duplex, 129. Eius ueris tempore creatus, 437. Eius radices quatuor numerantur, 2. Mundus, id est, homines, 91, 115. Infidelitas dicitur, et cur? 125. Christianis mundus hic pelagus est, et cur? 175. Spiritus mundi quis sit? 119. Cur omnia que sunt in mundo uana sint? 74. Amor seculi amatores suos sic terre coniungit, ut unum cum ea efficiantur, 567. Difficile est Deum simul et mundum diligere, 490. Sicut sepultus, nullam habeas curam de hoc seculo, ibid. Fidelis iis que sunt mundi tantummodo ad necessitates corporis subleuandas utitur, 525. Diminuta sollicitudine seculi, in Dei rebus propensius uigilatur, 137. Qui non agit que mundi sunt, uel erroris, mortuus est mundo, 218. Exire de isto seculo non metuunt iusti, sed gaudent, et cur? 181. Qui conuersationem reliquimus seculi, debemus puram et celestem uitam querere, 10.
    MUNERA excecant oculos, et uim auctoritatis inclinant, 190.
    MURMURARE est falso ad inuicem de prepositis et rectoribus queri, 144.
    MUTABILIS semper est res, que tempori et etati subiecta est, 53.
    MYSTERIUM iniquitatis a Nerone inceptum est, usque ad Diocletianum, et nouissime Iulianum, 286.




N
    NARCISSUS presbyter officio peregrini fungebatur, 109.
    NATURAM nemo potest mutare, nisi qui dominus est nature, 401.
     NAZARAEORUM nomine abstinentium, continentiumque uita significatur, 9.
    NAZARIUM martyrem Mediolanensis Ecclesia totum corpore retinet, 466. Natalem eius uniuersitatis Ecclesia festa exsultatione concelebrat, ibid. Martyrium eius describitur, ibid.
    NEGLIGENTER et indeuote si aliquid agitur, in reprehensionem cadit, 257.
    NEOMENIAE sunt dies lunares, 223. Initia mensium uocantur, 270.
    NEOPHYTUS quis? 361.
    NERO. u. MYSTERIUM.
    NICAENAE synodi tractatum scimus contra omnes hereses inuicta ueritate oppositum, 358.
    NICOLAUS hereticus tempore apostolorum, 537. Nicolaite erant heretici, 505. Nuptias detestabantur, 506.
    Ne primus in ueteri Scriptura iustus pronuntiatus est, decimus a protoplasto, 2.
    NOMINA ratione componebantur apud ueteres nostros, 26. Nomen appellatiuum, in solo uocabulo est, non in nobilitate nature, 256.
    NOuATIANUS, 11. Non parue scientie fuit, sed in schisma uersus, heresim creauit, 155. Arguitur, quod Ecclesiam apud se et omnes purificatos habere diceret, 309. Dicit fornicatores non posse peragere penitentiam, et recipi in communionem: sed contra Apostoli sententiam, 207. Nouatiano hic qui fornicatur, in corpus Christi siue in Spiritum sanctum uidetur peccare, propter causam qua abscissus est ab Ecclesia, 131.
    Nouatiani, 39, 113, 114. A nostris baptizatos reprobantes, ibid.
    NUMERORUM liber unus ex quinque Moysis cur sic appellatus? 1.
    NUMERUS binarius mysticus, 3. Quaternarius perfectus est, 2. Et senarius, 410, 573. Qui perfectionem sanctorum designat, 516. Septimus et octonarius, 504. Denarius mysticus est, et perfectus, 2. Numeri uiginti quatuor sacramenta explicantur, 516.
    NUNTIUS. Nemo rem uilem magnis precursoribus nuntiat, 27.
    NUPTIAE prime sub benedictione Dei celebrantur solemniter: secunde autem concesse sunt, sed presenti carent gloria, 138. Quid sit in Domino nubere? 138. Inuite nuptie solent malos prouentus habere, 138. u. MATRIMONIUM.




O
    OBEDIENTIA. Nemo melius alicui obtemperat, quam qui ex caritate obsequitur, 232. Acceptius uoluntarium obsequium esse solet quam coactum, 444. Unicuique pro persona eius et meritis refundenda obsequia sunt, 183.
    OBLATIONES primorum christianorum, 149. Omni hebdomada offerendum est, etiamsi non quotidie peregrinis, incolis tamen uel bis in hebdomada, 295. Quidquid fide integra, et mente sobria offertur, a Spiritu sancto purificatur, 106.
    OBOTH in magos interpretatur, 18.
    Per OCTAuAM resurrectio intelligitur, 7.
    OCULORUM historia semper inspicitur, 473. , Greci appellant cum uno aliud ipsum, 354. Quomodo hec uox in Scripturis inueniri posse dicatur? 352. Arguuntur qui sublato , id est, unius substantie uocabulo, , id est, similem factori posuerunt, 348. Respondetur eorum obiectioni, hoc uerbum non esse in Scripturis, 349.
    ONESIMUM in custodia urbis Rome baptizauit Apostolus, 318.
    OPERIBUS suis unusquisque aut iustificabitur aut condemnabitur, 99. Et mercedem accipiet, 186. Nobiscum non aliud, nisi aut bona aut mala opera portamus, 342. Non parum obest Deum confiteri Dominum, et actibus diabolo famulari, 61. Perfectio sanctorum ex bonis operibus accrescit, 529. Deus nos regenerauit per fidem Christi, ad hoc ut bonis operibus exercitati, promissa mereamur accipere, 235. Timor Domini ad penitentiam impellit, penitentia uero ad bona opera agenda prouocat, 555. Magis opera suadent quam uerba, 288. u. ACTUS, FIDES.
    ORATIONUM uaria genera referuntur, 535. Necessaria est ualde oratio, 96. In spiritu orare est munda conscientia, et fide integra ad Deum precem dirigere, 250. Ad Dominum non tam ore quam corde clamandum est, 445. Non locus orationem commendet, sed deuotus animus, 29. Pacificus animus in oratione esse debet, 293. Quomodo sine intermissione orare possimus? 517. Per hos impletur confirmatio orationis, qui respondent, Amen, 157. Multorum preces impossibile est, ut non impetrent, 108. Facile multi impetrant, quod desiderant, 284. Qua Ecclesiastica regula sacerdotes nostri pro omnibus supplicent? 292. Probatorum  et sanctorum uirorum orationibus adiuuamur, 364. Mira orationis potentia, 9. Dei comminantis intentio, humillime orationis uerecundia temperatur, 593. Orationis infirmitas, 76. Sedule preces prouocant animum iudicis ad dandam misericordiam, 283.
    ORDO est ut a paruis ad magna ueniamus, 6.
    ORDINATORIS gratiam dari per prophetiam et manuum impositionem quid sit? 298.
    ORIGENES qui columna Ecclesie dicebatur, propter prauam doctrinam ab illa exiit, 510.
    OS Eroth, alia translatione Phiairoth, os nobilium interpretatur, uicus est et suburbium Magdali, 5.
    OSCULUM sanctum quid sit? 109. Signum pacis est, 170.




P
    PACIFICUS esse apparet, qui nullum ledit, 98. Omnis bona uita tranquilla est, et actus modesti sunt pacifici, et per istos itur ad Deum, 44. Qui cum Deo pacificus est, nullius inimicitiam metuit, 231.
    PAGANI in tenebris mystica sua celebrantes in speleo uelatis oculis illuduntur, 246.
    PALMARUM siue Oliuarum festiuitas, 433. Quinta die ante passionem celebratur, 434.
    PARABOLARUM uerba si attendas, mendacium esse perspicies: sin uero sensum, ueritatem probabis, 530.
    PARADISUS Ecclesiam significat, 505, 520.
    PASCHA immolatio est, non transitus, sicut quibusdam uidetur, 128. Pascha transitus dicitur, 436. Et passio Saluatoris, 437. Quomodo pasche festiuitas celebranda, ibid. Baptismus in ea celebratur, 438. Psalmus in ea decantari solitus, ibid.
    Passio christianis uita est, et persecutio defensio, 312. Passiones sunt, que ostendunt meritum ad futuram uitam, 180.
    PASTORES, nascente Dei Filio, predicatores significabant, 394. u. CHRISTUS.
    PATI iniuste, et posse resistere et nolle, gloria est patientis, 116. Deo immolatur, qui pro eius iustitia patitur, 311. Magna mestitia est, si patitur quis pro eis, in quibus nichil proficit, 257. Pressure exempla sunt futurorum meritorum in his qui patiuntur ad gloriam, 285.
    PATIENTIA saluat homines, 185. Suauissimum eius bonum, in quo specialiter animarum nostrarum salus collocatur, 494.
    PATRES. Ambrosius, Hilarius, Hieronymus, Augustinus, Gregorius et multi alii maximam copiam librorum ediderunt, quibus hereses, que fuerunt, et esse poterant, destructe sunt, 550. Hieronymus, Augustinus, Gregorius, 583.
    PATRIARCHAE. Discite ab Abraham obedientiam, a Ioseph castitatem, a Dauid humilitatem, 434.
    PATRICIANORUM errores, 296.
    PATRIS lumen inaccessibile est; quia nulli umquam apparuit, 304. Cur Pater solus immortalis et inuisibilis dicatur? 291.
    Patris est indulgentia pro diuersitate morum exhibere filiis pietatis affectum, 407. Cepta patris dignitas nobilitatur in filiis, 40.
    PAULINUS iudex christianos prosequitur, 485.
    PAULUS cur primum Saulus, deinde Paulus sit uocatus? 26. In baptismo cum moribus mutauit et nomen, 421. Deus eum percutiendo sanum reddidit, 413. Cur uas electionis diuino iudicio uocitatus? 119. Ultra omnia mundi sidera raptus intelligitur, 204. Primo hinc usque ad tertium celum, deinde in paradisum celestem, ibid. In Iudaismi locum doctoris habebat, ut pote phariseus, 26. Nihil sine Dei Spiritu agebat, 174. A mane usque ad quintam horam uictum manibus querebat, et ita exinde usque ad decimam disputabat publice, 202. Etiam noctu docebat, 203. Cur labori insistebat humano? 278. Cur oblatos sumptus refutauerit? 142, 299. Quia caritatem omnibus anteposuit, hoc secutus est, quod proficeret fratribus, 254. uir diuinus erat, et medicus spiritalis, 120. Hyeme iter faciens, quia imbres assidui sunt, egredientibus fluminibus incurrebat periculum, 202. Hac causa amplius adiutum se credit a Deo, quia derelictus est ab hominibus, 312.
    Paulus uenit ad Petrum, non ut aliquid ab eo disceret, sed propter affectum apostolatus, 213. Nihil ab aliis apostolis discere poterat, 214, 216. Non simulauit, 142. Seruiuit tempori, 96. u. PETRUS. Resedit apud Corinthios annum unum et menses sex, 111.
    Pauli epistolarum uarius ordo, 313. Repetitio in epistola, non erat superflua, 110. Paulus quatuor modis scribit Romanis, 25. Quibus de causis scripserit ad Corinthios? 111. Ante hanc epistolam aliam iisdem scripserat, ibid., 128. Cur secundam ad Corinthios scripserit epistolam? 169. Scripsit ad Ephesios de urbis Rome custodia, 231. Cur ad Colossenses scripserit? 263. Et Thessalonicensibus? 275,  276. Et ad Timotheum? 303. Et scripserit ad Philemonem, 317.
    PAUPERTAS ipsa plane diues est, que expendit omnia et possidet omnia, 478.
    PAX alia Dei, alia mundi est, 209. Ipsa Dei natura pax est, 261. Sine Christo nulla pax nec spes, 28. Pax Christi non debiti est, sed meriti, 396. Qui habet pacem cum Deo, non timet omnem mentem aduersam, 261. Pax est ianua dilectionis, 251. Qui in pace uocantur, patientie debent studere, 159.
    PECCATI triplex genus, 48. Adam uendidit se prior, ac per hoc omne semen eius subiectum est peccato, 66. Manifestum est omnes in Adam peccasse quasi in massa, 54. Maledictio primi hominis in omnes homines pertransiuit, 586. Homo nascitur sub peccato, 68. Scientia mali ex originali peccato descendit, 586. Adam peccans mortem inuenit, et omnes ex eius origine tenuit, 162, 166. Et eam nobis hereditatis titulo dereliquit, 73. Christus originali peccato obnoxius non fuit; quia ex concubitu uiri, qui sine peccato esse non potest, ortus non fuerat, 530. Nisi originale peccatum fuisset, uitium nullum esset, 527. Per traducem fit omnis caro peccati, 68.
    Peccatum omne caro est, 73. Quomodo in carne habitet, cum non sit substantia? 67, 68. Cum corpus contaminatur, nemo ambigit anime esse peccatum, 34. Cum cogitatio anime est in crimine, corpora dicuntur dehonestari, 34. Quedam peccata leuia ex congerie sua grauiora quibusdam, que grauia existimantur, efficiuntur, 578. Apparet, exceptis ceteris peccatis, aliud esse peccatum, quod peccatum dicitur in Spiritum sanctum, 132. Mensura quedam est delictorum, quam cum impleuerint peccatores, uita digni minime iudicantur, 66. Omne peccatum palam fieri timet, 246. Qui obediunt peccato mortales dicuntur, 60. Iis dominatur, qui peccant, 61. Quia peccata de esse non possunt, certe non regnent, 603. Subiectus peccato facit quod non uult, 67. Nec ideo immunis est a crimine, ibid. Quid sit uenditum esse sub peccato? 66. Dies ire peccatoribus, 37. Tolle peccata de medio, et Deum tibi proximum fecisti, 420. In se ipsum uindicat, qui se causa delicti affligit, 189.
    Apostolus hoc affectu fuit, ut aliena uitia, quasi sua doleret, 30. Plus fit reus, in cuius delicto multi tribulantur, 174. Illi insultandum, cuius peccatum obfuit aliquibus, 93.
    Peccatum a Saluatore triplici genere damnatum est, 71. Peccatum remittere et tegere et non imputare una ratio et unus sensus est, 48. Peccata dimittere, et Spiritum dare, solius est Dei, 121. Nullius peccatoris munditia sine donis septem Spiritus sancti perfecta esse potest, 528. ueniam dare peccantibus non est aliud quam gratia, 89. Quantum Deus melior sit ad curanda anime peccata, quam medicus ad sanandum corpus? 591. Remissio peccatorum omnia tollit peccata, 69. Quid tam gratum et iucundum, quam peccatoribus indulgentiam predicare? 291. Mors finis peccati est, 59.
    PELLACISSIMUS, 601.
    PERFIDIA omnia maculat, 234. Inter perfidos cum prudentia conuersandum est, 247.
    PERSECUTIO. Dignitas eius crebrescit, cuius uincula in Christo manifestantur, 252.
    PERSONAE substantiam non diuidunt, 248.
    PETRUS apostolus a Petra Christo, sicut a Christo christianus dicitur, uocatur, 449. Cephas ipse est Simon Petrus, primus inter apostolos, 140. Primus inter apostolos est, quanto magis inter ceteros, 198. Primatum non accepit Andreas, sed Petrus, 205. Primus erat inter apostolos, cui delegauerat Saluator curam Ecclesiarum, 213. Cur Christus Petri nauem elegit? 439. Quomodo Petrus sit fundamentum Ecclesie? 580. Ambulans in mari docuit non corpus sed fidem ambulasse, 340. Tranquillitas est, ubi solus Petrus nauigat; tempestas, ubi Iudas adiungitur, 440. Cur post orationem esurierit? 464. Clauis Petri quid? 435.
    Petrus et Paulus doctores gentium, auctores martyrum, principes sacerdotum, 465. Que fuerit causa ob quam Petrus a Paulo reprehensus est, 217. Quis auderet Petro primo apostolo resistere, nisi alius qui fiducia electionis sue sciret se non imparem, 217. Plena auctoritas Petro in iudaismi predicatione data dignoscitur, et Pauli perfecta auctoritas in predicatione gentium inuenitur, 216. Natalis dies Petri et Pauli apostolorum celebratur, 463.
    PHARAO nomen regum erat apud Aegyptios, 82.
    PHARISAEUS. u. PAULUS. uiri ad explorandam terram promissionis missi scribarum et phariseorum pretulerunt imaginem, 11.
    PHILEMON uir laudabilis, unus ex plebe, 317.
    PHILIPPUS corpora SS. Geruasii et Protasii sepeliuit, 486.
    PHILOSOPHORUM et petarum doctrina plena erat mendaciis omnibusque erroribus, 563. Quam recte philosophorum doctrina serpentibus assimiletur? 541. Quam insulse sapien  tes mundi dicant stultum esse quod Deus fecerit ultra quam sapit homo? 71.
    PHINON oris parcimonia interpretatur, 17.
    PHeNIX quomodo resurgit de puluere suo? 342.
    PHOTINI error, 125. Christum Deum negat, 26, 210, 218, 251. Eius auctores, 41. Photiniana Charybdis, 453. Photiniani, 113.
    In PHRYGIA nisi spurcus intersit, sacramentum mutum est, et torpescit religio, 62.
    PIGER in conuersatione diuina sine spe est, 96.
    PINGUIFICARE animam, 601.
    PLEBE in omni diuersitas est, 258.
    PLUuIA unde oriatur? 572.
    PeNITENTIA est mala preterita plangere et plangenda iterum non committere, 425. Est prioris eui damnatio, et in futuro promissa correctio, 589. Hec uera penitentia est, iam cessare a peccato, 174. Penitentia non habet excusationem, sed confessionem, 189. Reatum agnouisse confessionis initium est, et proximum fit uenie, quod stimulat penitudo, 595. Tanto magis est insistendum confessionis officio, quanto peccatorum es sarcinis oneratus; ut quod per amicitiam non es dignus exigere, per impudentiam ualeas obtinere, 595. Penitentia nunc agenda est, 423. Niniuitarum confessio et penitentia proponitur penitentibus, et Iticulenter describitur, 593. Et duplex Dauidis penitentia, 594. Publicani penitentia in exemplum proponitur, 598. Et mulieris peccatricis. ibid. Et filii prodigi, 599. u. ACHAB, MANASSES. Differt Dominus penam, ut inueniat penitentiam; protelat patientiam, ne amittat clementia, quod debuit fieri censura, 601. Que grauiter peccantur, non nisi fletu et gemitu ad ueniam pertinent, 93. Qui grauiora peccata incompetenti uindicta uult exsequi, debilem facit eum, quem potuit emendatum habere et sanum, 98. Sordes corporis ornamenta sunt penitentie, 593. Aspera est castigatio penitentie, sed lenior efficitur, si modus culpe tractetur, 599. Penitentia magnam commotionem turbationemque gignit, 3. Ibi Achab, Niniue rex, Corinthii, mansionem fixerunt, 4.
    Penitentia si de uero animo est, protinus habet fructum, 174. Certum habet donum uenie, cui permittitur penitere, 604. Deus per misericordiam rursum regenerat et reformat penitentes; ut non sola sit uenia, sed status pristini restauratio, 170. Penitentia est ueluti collyrium, 511. In pena future uite positus sine fructu penitentie penitebit, 37.
    Penitens homo quis sit? 427. Quid agere debeat? 5. Sollicitus est, ne denuo peccet, 189. In tuto est, si indulgentie remissionem non dubitet, 594.
    PRAECEPTA noui Testamenti austeriora sunt quam ueteris, 508.
    PRAEDESTINATIO. Quosnam Deus predestinet? 76, 77, 81. Est qui ad tempus eligitur, non de prescientia, sed de presenti iustitia, 76. Preparare aliquem ad gloriam, aut interitum, est prescire quid futurum est, 84. An quis deleri possit de libro predestinationis, 509. u. DEUS, LIBER.
    PRAEDICATIO sacerdotis in plebe saluandis est correctio, et contestatio iudicantis, 448. Non indiget pompa et cultu sermonis, 114. Gloriam suam querit, qui fidem Christi uerbis suis exornare uult, ibid. In religione uis sermonis necessaria est, non sermo dulcis, 199. In Ecclesia ille debet loqui, qui omnibus prosit, 156. Qui non missus predicat, presumptor est et reprobus, 197. Signum deuoti et fidelis predicatoris est, si in pressura loqui uerbum Dei non limeat, 278. Qui aliter agit quam predicat, suspectos facit audientes, ut de promissis dubitent, 143. Cuius uita despicitur, restat ut predicatio eius contemnatur, 544. Gloria predicantium est, quando audientes facile credunt, 279. Predicatores Christum corde et lingua portauerunt, 503. Due tube argentee predicatores figurabant, 10. Per stellas designantur, ibid.
    PRESBYTERI uicarii sunt Christi, 301. De presbytero non facile credi debet crimen, et cur? 300. Apud Aegyptum presbyteri consignant, si presens non sit episcopus, 241. u. EPISCOPUS.
    PRIMITIAE in Ecclesia offerende sunt, 243.
    PRISCILLA, 30.
    PRIuILEGIO alieno qui fruitur, priuabitur merito suo, 594.
    PROFESSIO. Nihil tam periculosum est, quam si professioni gesta repugnent, 300. Non in professione magis quam in gestis laus Dei et uirtus est, 310.
    PROPHETAM falli impossibile est, 314. Prophete futura dicunt, et Scripturas reuelant, 153, 156. Prophete explanatores sunt Scripturarum, 241. Prophetare est aduentum fore Domini uoce symboli post orationem effari, 147. Prophetia prima probatio est rationabilem esse fidem nostram, 95.
    PROSPERE potest cedere quidquid simpliciter sub Dei euotione fit, 224.
     PROTASIUS. u. GERuASIUS.
    PROXIMUS. Magna gloria est, si cui potuisti nocere, parcas; et peccanti in te non retribuas secundum culpam, 488. Tanta scias tibi posse dimitti, quantum tu proprio dimiseris debitori, 602. u. CHARITAS.
    PRUDENTIA hec est prodesse magis aliquibus, quam obesse, 95. Hoc est prudentis, scire quemadmodum unicuique respondeat, 247. ueteres definierunt omnes prudentes esse liberos, stultos autem omnes esse seruos, 275. Difficile in maioribus prudens, in minoribus non sapit, 33. Preferre se nolunt prudentes, 201.
    Prudentia carnis quid, et cur sic dicta? 71. Prudentia mundi religioni est inimica, 117.
    PRUDENTIUS de conflictu uitiorum atque uirtutum egregie uersibus disseruit, 549.
    PSALMOGRAPHUS, 88, 104, 141, 359, 453, 484, 587.
    PSEUDOAPOSTOLI nomen Christi predicabant, admixta philosophia, 112.
    PUDOR neglecta iustitia nichil proficit, 94.
    PULCHRUM solet a Deo iudicari, quod hominibus uidetur despectum, 153.
    PURGATORIUS ignis, 553, 572, 580. Quis per ignem purgatus fiet saluus, ut non, sicut perfidi, eterno igne in per petuum torqueatur, 122.
    PURPURA ornamentum est regale, 583.
    PYTHONEM quem appellent? 119.




Q
    QUADRAGESIMA tempus est redemptionis, et celestis quodammodo medicine, 413. Quid in eo agendum, 414, 422, 424. Non ab hominibus constitutum, sed diuinitus consecratum est, 429. Mysticum esse ostenditur et sacratissimum, 421. Stationes uocantur, 418. Omni obseruatione custodiende, 419. Cur quadraginta et duos contineat dies? 415. Mansionibus Isrelitarum comparantur, 415, 416, 417. uarii modi celebrandi Quadragesimam, 410. Arguuntur qui septem diebus prandent, et septem diebus ieiunant, 421. Non leue peccatum est indictam Quadragesimam uiolare, 418, 420. Qui illam una die uiolauerit, totius Quadragesime uiolator arguitur, 429. Bonum est cunctis temporibus ieiunare, sed melius quadragesimam ieiunare cum Christo, 420, 421. Nullus in ea ante nonam manducet aut bibat, 425.
    QUINQUAGESIMAE dominica, 409. Cur sic dicta? 410. A Telesphoro instituta, ibid. Quidam quinquagesimam se facere mentiuntur, 420.




R
    RAHAB typum habuit Ecclesie, 454.
    RAMESSES Aegypti ciuitas, interpretatur commotio turbulenta, et penitentiam significat, 3. Prima Isrelitarum mansio, et quid in ea factum sit? 4.
    RAPHIDIM laus iudicii interpretatur, 9. Undecima Isrelitarum mansio, que trium admirabilium operum prerogatiua decoratur, 8.
    REDIMIT nemo, nisi quod suum fuerat, 117.
    REGES habent Dei imaginem, 99. Afflictio propter dissonantiam regum, 394.
    RELIGIONIS et professionis sue fidem nescire est reprobum esse, 208.
    REMISSAM accipere, 269.
    REMONPHARES diuisio sublimis interpretatur, 12.
    REPROBI ad hoc uocantur, ut inexcusabiles sint, 564.
    RESSA laudabilis tentatio interpretatur, 12.
    RESURRECTIO carnis contra hereticos asseritur, 535, 536. Illorum fallacie, 350. Quidam erium corpus, et paulatim in auras tenues dissoluendum post resurrectionem conantur introducere, 344. Utrum in resurrectione diuersitas sexus futura sit? 336. Respondetur resurrectionem negantium obiectionibus, 337, 341. Num post eam comessuri sumus atque bibituri? 339. Tamdiu suspensa est, quamdiu omnes credant predestinati ad uitam, 294. uictoria deuicte mortis est, 167. Mors de terra est, resurrectio uero de celis, si tamen immutetur ad gloriam, 181. Impii resurgent, sed ad hoc ut pereant, 167. Infidelitas claram resurrectionem non potest habere, 165. Resurrectio prima, et secunda, 571.
    RETHMA, hoc est, os uidentis, 12. uoce propria, at communi solitudinis cum multis ceteris Pharan uocatur, 11. Decima quinta est Isrelitarum mansio, et quid in ea actum sit? ibid.
    ROMA per meretricem designata, 562, 565. Fornicaria uocatur, 564. Quecumque gens Romanorum pacem sequi desiderauit, oblatis donis suscepta est, ut essent ciues Romani, 236. Apud Romanos reges Augusti uocantur, 82. Potestas regnorum Assyriorum, Persarum, et Macedonum ad Romanos transierat, 534, 548. Romanorum fides laudata,  25. Romani imperii destructio designata, 564. Romani Iudeos deleuerunt, 560. u. ANTICHRISTUS, IUDICII DIES.
    RUINA que de alto est, grauiori casu colliditur, 360.




S
    SABELLIUS ipsum Patrem ipsum Filium profitetur, 354. Pirata est, 453. u. ARIUS.
    SACERDOS ex populo potest fieri, 242. Recte apibus comparatur, 448. u. PRESBYTER.
    SACRAMENTUM mysterii Dei est Christus in carne, 296. Sacramenta rerum spiritalium facile publicari non debent, 280.
    SACRIFICIUM laudis quotidie offerre Deo sancta Ecclesia consueuit, 500. In Ecclesia non carnalia, sed spiritalia sacrificia quotidie offeruntur, 584.
    SALMONA interpretatur umbra, 17.
    SALOMON differt ab aliis prophetis, et in quo, 454. Quorumdam Iudeorum fabula est Salomonem adiutorio demonum templum edificasse, 316. Cur Salomon tria impossibilia scire non potuerit? 451. Illa explicantur, ibid.
    SALTATIONES ante sanctorum basilicas damnantur, 423. An aliquando saltare liceat? 447.
    SALUTATIO ecclesiastica, 209.
    SALUTIS necessitas omni necessitate maior est, 443, 444. Non licet ignorare maxime quod pertinet ad salutem, 199.
    SAMARITANA docta per Legem, 142.
    SAMARITANI sunt ex origine Persarum et Assyriorum, 142. Legem solum accipiunt, id est, quinque libros Moysis, ibid. Ignem colunt more Persarum, ibid.
    SAMUEL tristis fuit in Saul peccante, 127.
    SAMSON Christum, capilli eius electos significant, 503.
    SANCTI reges sunt et sacerdotes, et quomodo? 519. Qui dicantur sancti uocati? 28. Sancti animus in omni bono est, 190. Hoc est sanctorum memorem esse et communicatorem, imitari actus illorum, 96. Qui ministrant sanctis, debitores sibi faciunt sanctos, 191. Marie suffragia, apostolorum intercessionem, martyrum preces, confessorum orationes deposco, 497.
    SAPIENTES qui dicantur? 30. Prima sapientie pars est timere Deum, 39. Que tam uera sapientia est, quam cognouisse quod prosit, et despexisse quod obsit, 267. uitam acquirit et pacem, 71. Potens est ad omnia uitia exstirpanda, 587. Quomodo edificauit sibi domum et columnas septem? 503. ueteribus placuit omnes sapientes liberos appellare, imprudentes autem omnes seruos, 135. Quidquid homines sine Deo sapiunt, stultum est, 123. Sapientes mundi in carne sunt, 72.
    SARACENI totam Asiam subegerunt, 564.
    SAREPTA incensa interpretatur, uel angustia panis, 530.
    SATANAS interpretatur contrarius, 588.
    SAUL hostes suos non tam armis quam deuotione uincebat, et plus dimicabat religione quam telis, 418. u. SAMUEL.
    SCANDALIZARI aliquando idem est ac carnis pati desiderium, 203.
    SCHOLAE. Magistri sunt ii qui litteris et lectionibus imbuendos infantes solebant imbuere, sicut mos Iudeorum est, quorum traditio ad nos transitum fecit, que per negligentiam obsoleuit, 241.
    SCIENTIAE boni et mali lignum, cur sic dictum? 505. Imbecillitas humana stultum putat, quod scientia sua non concludit, 120. Astrologia, geometria, arithmetica, musica cur a nostris despecte sint? 267. Sicut uita hec imperfecta est, ita et scientia, 155. Tunc magna est, et sibi utilis, si caritate humilietur, 138, 139, 140. Charitate subnixa non inflatur, sed est mansueta, proficiens omnibus, 156. Ut rerum notitia habeatur plenior, principia earum requirenda sunt prius, 25. Scientiam que in Christum descendit, nullus nisi bonus habere potest, 514. Scientia optima est uitia deserere, atque ad Deum tota mente conuerti, 514.
    SCRIPTURAE quosdam Latinos codices constat olim de ueteribus Grecis translatos, quos incorruptos simplicitas temporum seruauit et probat, 56. Multa in eis mutata et a quibus, ibid. Greci diuersos codices cur habeant, 57. Adulterare uerbum Dei est uerum sensum per falsum uelle excludere, 178. Hec sacerdotum uehemens et copiosa uindicta est indignis quibusque Scripturarum celestium sacramenta non credere, 464. Semper diuina Scriptura loquitur et clamat, 461. Quanto amplius in corde ruminatur, tanto salubriorem dulcedinem menti exhibet, 543. Ad resecanda uitia acutissima est, 570. Panis est animarum, 529. Pabulum et uita est, 429 Quidam illam non pro amore Dei, sed pro amore seculi didicerunt, 499. Expositor Scripture nichil addit aut minuit, 588. u. EuANGELIUM, TESTAMENTUM.
    SECURITAS incauta patet incursibus, 597.
    SENECTUS apud omnes gentes honorabilis est, 298.
     SEPTUAGESIMAE dominica nouum nomen, 409. Cur sic dicta? 410.
    SEPULTURA corporum manibus clericorum procuratur, 469.
    SERPENS signo suspensus typus fuit Christi pro salute nostra in cruce pendentis, 17.
    SERuI pro ministris positi sunt, 123. Eius dicimur serui, cui obedimus, 61. Maius est ex libero seruum fieri, quam nasci, 227. Dignitas est seruum esse potentis, 291. Qui ex animo seruit, talis est foris, qualis et intus, 274. Idonei serui sunt, qui instantia sua et fide negotia dominorum suorum exaggerant, 304. Idoneus seruus probatur, quando pro amore domini sui inimicos eius offendit, 277. Serui hominum hi sunt, qui humanis se subiiciunt superstitionibus, 135.
    Seruus Christi dignitatis est nomen, 274. Nulla maior dignitas, quam seruire Christo, 488. Serui Dei seruient Deo amando et sine fine laudando, 586. Apud Deum hic seruus habetur, qui peccauerit, 274.
    Serui ex peccato fiunt, 255. u. CHAM. Peccata seruos faciunt, 135.
    SEXAGESIMAE dominica nouum nomen, 409. Cur sic dicta? 410.
    SIGNIFICANTIAE diuersarum causarum, 269.
    SIMILITUDO solet habere aliquid dissimile, 55.
    SIMPLICITAS conscientie et sinceritas gloria est, 171.
    SIMON magus dicitur in ere sursum, ut populum Christi scandalizaret, uolasse, 78. Dicitur finxisse se mori et resurgere, 552.
    SIMONIA. Arguuntur ministri qui gradus ecclesiasticos uendunt, 566.
    SIMULATIO omnis, et omnis duplicitas mendacium est, 432.
    SIN interpretatur rubus, et est solitudo a mari Rubro usque ad montem Sinai, 7. Mansio trigesima tertia in deserto Sin alia est ab octaua eiusdem nominis, 16.
    SINAI duodecima Isrelitarum mansio, et quid in ea factum sit? 9.
    SOCOTH secunda mansio filiorum Isrel, 4. Interpretatur tabernacula, ibid. Quid in ea factum sit? ibid.
    SOLLICITIOR quis fit pudore, quando in causa sua alterum uiderit laborare, 276.
    SOPHISTAE Grecorum adulterarunt Scripturam, 215.
    SORTILEGIA, 423.
    SPES. In quo spes non est, pro mortuo habendus est, 129. Qui spem sine recta fide habet, se ipsum decipit, 521. Hec fidelium probatio est, si fidei sue spem aduertant, 238. Cur spe liberati simus? 76. Omnis qui aliquid sine spe agit, orta tribulatione succumbit, 288. Spebus dubiis, 596, 212, 224.
    STERNUTATIONES, 423.
    SPIRITUS sanctus cur sic uocatur? 321. Deus esse probatur, 122, 605. Ex eius donis, nominibus, operibus et effectibus demonstratur, 324 Omnia que Deus, ille operatur, 606. Id probatur, 607. Ille sicut imago ex annulo, et ignis de igniculo in aliquid eorum que operatur, non mutatur, 325. Cur non sit filius? 322. De Deo est Patre, 94. A Patre et Filio inseparabiliter ab eterno procedit, 438, 579, 611. Omnia Patris et Filii ac Spiritus sancti, qui et Patris et Filii est, esse communia, 328. Spiritus sanctus propter societatem unitatemque nature a Filio mittitur, 327. In substantia Christus est, 181. Quare ad Christum in specie columbe descenderit? 404. Per ignem designatur, 535. Que sunt ex Deo, per Deum sunt, postea renata in Spiritu, 94. Qualiter septem dona eius unicuique fidelium conueniant? 514. Et Christo, 513. In credentibus inhabitat, 268. Sanctificat filios Dei, 244. In bene agentibus est communis cum Deo et hominibus, 131. Postulat more nature sue, 76. Contristatur ex nobis, et gaudet in nobis, 103, 244.
    Spiritu ambulat, qui fugit peccatum, 128. In quo est bona semper spiritalia meditatur, 247. Spiritalia sunt, que seruata meritum collocant apud Deum, 212. Qui spernit spiritalia, putat illa carnalia, 195. Sicut iustitia spiritales facit, ita et delicta carnales, 45. u. CARO.
    STELLAS pagani angelos uocant, 270.
    STEPHANO in dulcedinem fuerunt torrentis lapides, 6.
    STIPENDIUM est, quod militans accipit ad sumptus uice mercedis, 199.
    STULTUS seculo prudens est Deo, 122.
    SUBSTANTIAE unius quod est, unum est, 91. Cur substantiam in Deo naturam dicimus, 257. Qui substantie uerbum uolunt auferre, heresim Arianam intromittunt, 348. Arguuntur, ibid. Respondetur obiectioni hereticorum qui uerba et substantiam a Deo penitus excludere uolunt, 351.
    SUPERBIA est alta sapere, 97. Plena insipientia est, si quis de falsis se laudet, superbia si de ueris, 200. Superbia et elatio peccatum est, 97. Maximum malum est, horrendum atque pauendum, 493. Septem uitia ex ea orta  referuntur, ibid. uelut insania habetur, 183. Omnes superbi filii sunt diaboli, 439. Miserum est superbum esse eum, cui ignotum est, 93. Superborum mens fructum non facit Deo dignum, 182. u. EXTOLLENTIA.
    SUPERFLUA solent maiorem parere sollicitudinem, 193.
    SUSPICIO trepidum facit, 301.
    SUEuI multa loca depopulati sunt, 564.
    SIBYLLA quo spiritu locuta sit? 119.
    SYMBOLUM fidei, 345. Duodecim apostolorum symbolo fides sancta concepta est, qui, uelut periti artifices in unum conuenientes, clauem suo consilio conflauerunt, 435. Fermentum salutis nostre est, 408.
    SYMMACHIANI, qui ex phariseis originem trahunt, chri stianos se dicunt, 209.
    SYMPHRONIUS prefectus Agnetis persecutor, 480 et seq.
    SYNAGOGAE manus in scribis, doctoribus et phariseis aruit, 411. Ade dexteram Saluator curat in Synagoga, 412. u. ECCLESIA.




T
    TELESPHORUS pontifex, 410.
    TENTATIO. Diuersis modis probantur homines, alius per inopiam et infirmitatem corporis, alius per diuitias et sanitatem, 341. Probationes diuerse credentium, 258. Omnis probatio tentatio est, non tamen omnis tentatio probatio, 208. Deus numquam nos in tentationibus istius mundi et miseriis nec sine aduocato, nec sine consolatore esse patitur, 324. Humana tentatio est propter spe Dei diffidere de homine, 144. Maiora perniciosioraque tentamenta, quibus anima in hac uita impugnatur, demonum illusiones, magorumque ac pythonum prestigia omnium consensu estimantur, 17. Diabolus per subiectam sibi carnem, suggestiones malas ingerit anime, 69. Anima quantumuis perfecta, nisi assiduis saliatur tentationibus, relaxatur, 12. Tentatio anime fideli custodia, fortitudo, et uirtutis augmentum est, 15, 18.
    TERMINALIS exitus, 603.
    TERTIUS frater, 192. Tertius scriba epistole Pauli, 110.
    TERTULLIANUS, 57. Non parue scientie fuit, sed heresim creauit, 155.
    TESTAMENTUM defuncti iure factum non potest scindi, 220.
    TESTAMENTUM uetus ab Hebreis diuiditur in prophetas, Legem, et agiographa, 329. Non est contrarium nouo, 149. Umbra fuit noui Testamenti, 542. Spiritalis intelligentia in eo nichil est aliud, quam nouum Testamentum, 518. Etsi nouum Testamentum apertio sit ueteris, tamen in eo multa obscure ponuntur, 532. Nouum Testamentum canticum nouum dicitur, 553. Et cur nouum dicatur? ibid. u. EuANGELIUM, SCRIPTURA.
    In TETRICO poni, 165.
    THAATH Latine longanimitatem seu tolerantiam significat, 13.
    THARE Latine interpretatur stupor, Grece , 13.
    THECLA flammarum globos euasit, 458.
    TIMORUM uaria genera bona et mala, 575. Est quoddam commonitionis indicium uidere quod metuas, 475. Timor Dei temperare debet, et modum imponere accidentibus causis, 244. Qui timet, perfectus non est, 273. Timor prohibet peccatum, 99. A peccatis abstinere facit, 273. Cautior ad euitanda preterita efficitur, quem metus emendat, 602.
    TIMOTHEUS quis fuerit? 289. Quia filius erat mulieris Iudee, patre autem Greco, secundum Legem minime est circumcisus, 217. Mirabilis adolescens, 298. Et uir mirabilis, 305. Erat quasi cepiscopus Pauli, 110. Paulus eum filium suum dicit, quia ab ipso fuerat ordinatus, 257.
    TITUS Grecus erat, 215.
    TOROSI corporis ingluuies, 601.
    TRADITIO apostolica, 347. Et Patrum, ibid. Quidquid non ab Apostolis traditum est, sceleribus plenum est, 125.
    TRANQUILLITAS in anima finis est actionum uite, 2.
    TRANSPUNCTIO huius uite, 243.
    TRIBUTA fiscalia soluenda, et cur? 99.
    TRIBULATIONIBUS assiduis anima purgatur, 180. Existentes in gratia multiplices manent tribulationum amaritudines, 6. Cur in tribulationibus gloriandum? 52. Index fixe spei tribulatio est, que testimonium perhibet ad coronam, 52. u. ADuERSITAS.
    TRINITATIS mysterium, 492. ueritas est, 117. uocabulum sancte Trinitatis grande mysterium et arcanum est, 329. Hoc solum est quod ex Trinitate comprehendimus, quia comprehendi non potest, 322. Quid de illa sentiendum? 321. Trinitatis mysterium ex Apostolo probatur, 605. In Trinitate tria nomina et tres personas unius esse essentie, unius maiestatis atque potentie credimus, 347. Et unitas in Trinitate et Trinitas in unitate est, 324. Trinitatis mysterium  in unius Dei natura et potestate clauditur, cum sit immensum, 151. Pater eiusdem nature est cum Filio, et in Spiritu sancto est, 94. Patrem, Filium, et Spiritum sanctum in sua quemque subsistentia sentiamus, 322. Pater et Filius una uirtus, unaque diuinitas et substantia est, 287. Inter Patrem et Spiritum sanctum personarum distantia est, non nature, 239, 293. Inter Filium Dei et Patrem non unio sed personarum distinctio, 77. Pater ac Filius etsi due persone creduntur, ratione tamen et substantia unum sunt, 353.
    Pater, Filius et Spiritus sanctus unius sunt dominationis, unius deitatis, unius omnipotentie, 517. Unus cultus, una ueneratio, una adoratio, una sanctificatio semper Patris et Filii et Spiritus sancti est, 323. Cum constet Patrem et Filium unius esse substantie, uterque unus Deus est dictus, 354. Qui de secunda Trinitatis persona non ambigit, admittit et tertiam, 280. Necesse est preferri personam Patris, 183. Patrem, Filium et Spiritum sanctum initio carere demonstratur, 323, 325. Aeternitas in Patre, species in imagine, usus in munere est, 321. Quam bene Pater uox, et Filius uerbum dicatur? 404. Quidquid loquitur Pater, uerba sunt Filii et Spiritus sancti, et e contra, 327. Sancta et inseparabilis Trinitas numquam aliquid extra se nouit operari, 326. Omnia ex Patre, sed per Filium creata sunt, 139. Cum Ioannes ait: Ego et Pater unum sumus, unum ad unitatem diuinitatis refert: sumus autem personis assignat, 347. Omnis summa perfectionis in Trinitate consistit, 173. u. FILIUS.
    TRISTITIA que uitia generet? 494. Qui tristis est, quia peccauit, secundum Deum tristis est, 189.




U
    URSICINI martyrium, 485.
    UTENSILIA aliena, 300. Utensilia sanctorum necessitatibus ministrare, 217.
    UXORE cum secunda nemo benedicitur, 295. u. CONIUGIUM, MATRIMONIUM.




u
    uAGINAM hominis non est dedignatus Spiritus sanctus, 340.
    uALENS et Ursacius, 453.
    uALERIA mater SS. Geruasii et Protasii, 485. Eius martyrium, ibid.
    uANDALI Africam sibi uindicauerunt, 564.
    uANITAS idolorum cultura est, 246.
    uERBA post res sunt, 117. Qui otiosum uerbum non reprimit, cito ad noxia transit, 488.
    uERITAS in sempiterna secula perseuerat, 238. Hoc est uerum, quod eternum est, 313. Quid est ueritas, nisi uita, 292. Nihil tam publicum, quam ueritas, 100. Non potest indecorum esse, quod uerum est, 315. Quidquid uerum a quocumque dicitur, a sancto dicitur Spiritu, 150. Quidquid aduersum ueritatem opponitur, humana inuentio est, 314.
    uESTIMENTIS fulgere, et sordere flagitiis nichil prodest, 393. Multo melius est animam ornare uirtutibus, quam corpus pretiosis induere uestibus, 391.
    uICTORINUS, 57.
    uIDUA que admittenda sit ad stipendia Ecclesie? 299. Atque ut nomen eius ascribatur ecclesiasticis monimentis, ibid. Quantum uidue etiam duum aut trium maritorum uxores, aggrauent Ecclesiam? 300.
    uIGILARE solemus propensius in alienis causis, 75.
    uINCI se nemo patitur, 308. Consuetudo est ut uictoribus palma offeratur, 433.
    uINDICTA si Deo remittatur, duplici genere proficitur, 98.
    uIR. u. MATRIMONIUM.
    uIRGINIS et uidue gloriosum uocabulum, 300. Nihil tam preclarum est atque utile, quam uirginitas, 135. uirgo potest esse corpore, sed non mente corrupta, 366. Quid prodest uirginem esse corpore, si contingat mente esse corruptum? 495. uirgo deuota uirginitatem publice professa ab hominum secularium usu et familiaritate deterretur, 365 et seq. uirgines oblata sub specie pietatis munuscula uirorum debent recusare, 457. Illis de seculo cogitantibus non imputabitur sanctimonium a Deo, 137. u. CONSTANTIA.
    uIRTUTIS pulcher ordo felixque progressus, qui semper tendit ad optima, 6. Tribus propugnaculis nos muniri oportet, fidei, spei, caritatis, et cur? 282. Qui humilis, obediens, misericors et patiens est, renouetur necesse est quotidie, ut proficiendo crescat in uirtutibus, 409. Concessa preterire uirtutis est maxime, et prohibita non desiderare  non longe est, 136. uirtus indiscreta pro uitio deputatur, 489.
    uITA hec non quies, sed perennis est transitus, 16.
    uite fidelium sunt quatuor, 572. Due uite, actiua et contemplatiua, 504, 583. u. CONTEMPLATIuA. uita est cognoscere Deum per Christum, 60. Qui bene agendo uiuit Deo, hic uere uiuit, 60, ibid. Deus in homine ueniens habitauit, ut honestam uiuendi formam mortalibus daret, 437. Quomodo Christus notas nobis fecerit uias uite? 474. Bona et casta uita moribus ornanda est et beneuolentia locupletanda, 229. Per bonam uitam spes fidei obtinetur, 94. Hec est uita eterna uiuere sine pena, et habere gloriam, 130. uita eterna equalis omnibus, 472. Mala uita totum hominem corrumpit, 128.
    uITALINUS. u. MAIANUS.
    uITALIS pater SS. Geruasii et Protasii, 485. Eius martyrium, ibid.
    uITALIS et Agricole martyrium, et corporum inuentio describitur, 487.
    uITIA. Facilius tolerantur demones quam uitia, 550.  Imaginem bestie adorat, qui uitiis seruit, 559.
    uOCARE est cogitantem de fide adiuuare, aut compungere eum, quem sciat audire, 77, 82. Quinam secundum propositum uocantur, 76.
    Quod uOLUNTATE fit, melius fit, 142. Res que sponte non fit, ad effectum non peruenit, 283. Digesto impedimento, reparat se uoluntas, robustiore uirtute, 133. Hic sibi non uiuit, qui paratus est domini sui facere uoluntatem, 183.
    uoluntas in Scripturis sepe pro comminatione ponitur, 526.
    uOLUPTAS. Secularibus hominibus nichil tam inultum uidetur et placidum, quam uoluptas, 65.
    uOuEAMUS fideliter, Deus dabit possibilitatem soluendi, 395.




Z
    ZELUS. Nulla res sic consumit hominem, ut zelus, 88. Omnis contentio et zelus inimicitiam parit, 100.







ORDO RERUM QUAE IN HAC POSTERIORIS TOMI PARTE CONTINENTUR. AD OPERA S AMBROSII APPENDIX.

PARS PRIMA, 9.---In sequentem tractatum admonitio, ibid.---TRACTATUS DE XLII MANSIONIBUS FILIORUM ISRAEL, ibid.---In subsequentia Commentaria admonitio, 39.---COMMENTARIA IN EPISTOLAS B. PAULI, 45.---IN EPISTOLAM AD ROMANOS, ibid. ---Prologus, ibid.---CAPUT PRIMUM, 47.---CAP. II, 63.--- CAP. III, 72.---CAP. Iu, 82.---CAP. u, 88.---CAP. uI, 99. ---CAP. uII, 105.---CAP. uIII, 116.---CAP. IX, 131.--- CAP. X, 142.---CAP. XI, 147.---CAP. XII, 156.---CAP. XIII, 162.---CAP. XIu, 166.---CAP. Xu, 172.---CAP. XuI, 178.---IN EPIST. I AD CORINTHIOS, 183.---Prologus, ibid.---CAPUT PRIMUM, ibid.---CAP. II, 192.---CAP. III, 197.---CAP. Iu, 202.---CAP. u, 207.---CAP. uI, 210.--- CAP. uII, 216.---CAP. uIII, 226.---CAP. IX, 228.---CAP. X, 233.---CAP. XI, 239.---CAP. XII, 244.---CAP. XIII, 251.---CAP. XIu, 253.---CAP. Xu, 260.---CAP. XuI, 272. ---IN EPIST. II AD CORINTHIOS, 275.---Prologus, ibid. ---CAPUT PRIMUM, 275.---CAP. II, 281.---CAP. III, 284.--- CAP. Iu, 288.---CAP. u, 293.---CAP. uI, 298.---CAP. uII, 302.---CAP. uIII, 307.---CAP. IX, 311.---CAP. X, 315.---CAP. XI, 319.---CAP. XII, 329.---CAP. XIII, 335.---IN EPIST. AD GALATAS, 337.---Prologus, ibid.---CAPUT PRIMUM, 339. ---CAP. II, 345.---CAP. III, 352.---CAP. Iu, 359.---CAP. u, 365.---CAP. uI, 369.---IN EPIST. AD EPHESIOS, 371. ---Prologus, ibid.---CAPUT PRIMUM, 373.---CAP. II, 376. ---CAP. III, 381.---CAP. Iu, 385.---CAP. u, 393.---CAP. uI, 399.---IN EPIST. AD PHILIPPENSES, 403.---Prologus, ibid.---CAPUT PRIMUM, ibid.---CAP. II, 407.--- CAP. III, 414.---CAP. Iu, 418.---IN EPIST. AD COLOSSENSES, 421.---Prologus, ibid.---CAPUT PRIMUM, ibid.---CAP. II, 426.---CAP. III, 434.---CAP. Iu, 439. ---IN EPIST. I AD THESSALONICENSES, 441.--- Prologus, ibid.---CAPUT PRIMUM, ibid.---CAP. II, 444. ---CAP. III, 447.---CAP. Iu, 448.---CAP. u, 450.---IN EPIST. II AD THESSALONICENSES, 453.---Prologus, ibid.---CAPUT PRIMUM, ibid.---CAP. II, 456.---CAP. III, 458.---IN EPIST. I AD TIMOTHEUM, 461.---Prologus, ibid.---CAPUT PRIMUM, ibid.---CAP. II, 465.---CAP. III, 468.---CAP. Iu, 472.---CAP. u, 475.---CAP. uI, 481.--- IN EPIST. II AD TIMOTHEUM, 483.---Prologus, ibid. CAPUT PRIMUM, 485.---CAP. II, 488.---CAP. III, 493.--- CAP. Iu, 495.---IN EPIST. AD TITUM, 497.---Prologus, ibid.---CAPUT PRIMUM, ibid.---CAP. II, 500.---CAP. III, 502.---IN EPIST. AD PHILEMONEM, 503.---Prologus, ibid.---CAPUT PRIMUM, ibid.---In sequentem tractatum admonitio, 507.---TRACTATUS DE TRINITATE, 509. ---CAPUT PRIMUM, ibid.---CAP. II, 510.---CAP. III, 511.--- CAP. Iu, 512.---CAP. u, 513.---CAP. uI, 514.---CAP. uII, 516.---CAP. uIII, 517.---CAP. IX, 518.---CAP. X, 519. ---CAP. XI, 522.---CAP. XII, 523.---CAP. XIII, 524.--- CAP. XIu, 526.---CAP. Xu, 527.---CAP. XuI, 528.---CAP.  XuII, 530.---CAP. XuIII, ibid.---CAP. XIX, 532.--- CAP. XX, ibid.---CAP. XXI, 533.---CAP. XXII, ibid. ---CAP. XXIII, 534.---CAP. XXIu, 535.---CAP. XXu, 536.---CAP. XXuI, 537.---CAP. XXuII, 538.---CAP. XXuIII, 539.---CAP. XXIX, 540.---CAP. XXX, 541. ---CAP. XXXI, 542.---CAP. XXXII, 543.---CAP. XXXIII, 544.---CAP. XXXIu, ibid.---CAP. XXXu, 545. In sequentem tractatum admonitio, 547.---TRACTATUS DE FIDE ORTHODOXA CONTRA ARIANOS, 549.---Confessio fidei, ibid,---Prologus, ibid.---CAPUT PRIMUM, 552. CAP. II, 553.---CAP. III, 555.---CAP. Iu, 557.---CAP. u, 559. ---CAP. uI, 560.---CAP. uII, 561.---CAP. uIII, 562.---CONCLUSIO, 566.---In libellum de Dignitate sacerdotali admonitio, 567.---DE DIGNITATE SACERDOTALI, ibid.--- CAPUT PRIMUM, ibid.---CAP. II, 569.---CAP. III, 570.--- CAP. Iu, 571,---CAP. u, 575.---CAP. uI, 578.---CAP. uII, 579.---In sequentem libellum admonitio, ibid.---AD uIRGINEM DEuOTAM LIBELLUS, ibid.---CAPUT PRIMUM, ibid. CAP. II, 581.---CAP. III, 582.

    In sermones sub Ambrosii nomine euulgatos admonitio. 585
    Index sermonum pretermissorum. 591.
    Ordo sermonum in hac editione admissorum. 599
    SERMONES S. AMBROSIO HACTENUS ASCRIPTI. 603
    SERMO PRIMUS.---Dominica prima Aduentus. Ibid.
    SERMO II.---De Natali Domini ueniente. 605
    SERMO III.---In die Natalis Domini I. 608
    SERMO Iu.---De Natali Domini Saluatoris II. 610
    SERMO u.---De Natali Domini III. 612
    SERMO uI.---De Natali Domini Iu. 614
    SERMO uII.---De kalendis Ianuariis. 617
    SERMO uIII.De sancta Epiphania I. 618
    SERMO IX.---De sancta Epiphania II. 620
    SERMO X.---De sancta Epiphania III. 622
    SERMO XI.---De sancta Epiphania Iu. 624
    SERMO XII.---De sancta Epiphania u. 626
    SERMO XIII.---Super his Euangelii uerbis: Simile est regnum celorum fermento. 628
    SERMO XIu.---Dominica in Septuagesima. 630
    SERMO Xu.---Dominica in Sexagesima. 632
    SERMO XuI.---De curatione manus aride facta a Domino in die sabbati. 634
    SERMO XuII.---De sancta Quadragesima I. 636
    SERMO XuIII.---De sancta Quadragesima II. 637
    SERMO XIX.---De sancta Quadragesima III. 639
    SERMO XX.---De sancta Quadragesima Iu. 642
    SERMO XXI.---De sancta Quadragesima u. 644
    SERMO XXII.---De sancta Quadragesima uI. 646
    SERMO XXIII.---De sancta Quadragesima uII. 648
    SERMO XXIu.---De sancta Quadragesima uIII. 651
    SERMO XXu.---De sancta Quadragesima IX. 654
     SERMO XXuI.---De sancta Quadragesima X. 657
    SERMO XXuII.---De ieiunio Domini in deserto. 660
    SERMO XXuIII.---De sancta Quadragesima XII. 662
    SERMO XXIX.---De sancta Quadragesima XIII. 664
    SERMO XXX.---De sancta Quadragesima XIu. 665
    SERMO XXXI.---De sancta Quadragesima Xu. 667
    SERMO XXXII.---De sancta Quadragesima XuI. 668
    SERMO XXXIII.---De ieiuniis Quadragesime XuII. 669
    SERMO XXXIu.---Dominica Resurrectionis. 671
    SERMO XXu.---De mysterio Pasche II. 672
    SERMO XXXuI.---In die sancto Pentecostes. 675
    SERMONES DE DIuERSIS. Ibid.
    SERMO XXXuII.---De mirabilibus. Ibid.
    SERMO XXXuIII.---De gratia baptismi. 679
    SERMO XXXIX.---De camelo. 680
    SERMO XL.---De ieiuniis et eleemosynis. 682
    SERMO XLI.---De eo quod dicit Dominus in Euangelio: uulpes foueas habent, etc. 684
    SERMO XLII.---Increpatio ad plebem de eo quod scriptum est in Euangelio: Qui habet, dabitur ei; et: Cantauimus uobis, etc. 686
    SERMO XLIII.---Increpatio ad populum quod ecclesiam non frequentet. 689
    SERMO XLIu.---Post increpationem allectio ad populum. 690
    SERMO XLu.---De primo Adam et secundo. 691
    SERMO XLuI.---De Salomone. 693
    SERMO XLuII.---De differentia Salomonis et aliorum prophetarum. 699
    SERMONES DE SANCTIS. 701
    SERMO XLuIII.---In festo sancte Agnetis uirginis et martyris. Ibid.
    SERMO XLIX.---In natali SS. Cantii, Cantiani et Cantianille. 705
    SERMO L.---In natali S. Ioannis Baptiste. 706
    SERMO LI.---De prerogatiua eiusdem S. Ioannis. 708
    SERMO LII.---De uita eiusdem S. Ioannis. 709
    SERMO LIII.---In natali apostolorum Petri et Pauli. 712
    SERMO LIu.---De neglecta solemnitate B. apostolorum Petri et Pauli. 714
    SERMO Lu.---In natali SS. Nazarii et Celsi martyrum. 715
    SERMO LuI.---De natali sancti Eusebii uercellensis episcopi. 719
    SERMO LuII.---De depositione eiusdem sancti Eusebii. 721
    SERMO LuIII.---De sancto Cypriano. 722
    SERMO LIX.---In natali unius martyris. 724
    SERMO LX.---De natali SS. martyrum. 727
    SERMO LXI.---De natali martyrum. 728
    SERMO LXII.---De bellico tumultu, seu pro communi martyrum. 729
    SERMO LXIII.---De seruo centurionis in Euangelio, in dedicatione basilice. 731
    In epistolas ex Ambrosianarum numero segregatas admonitio. 733
    EPISTOLAE EX AMBROSIANARUM NUMERO SEGREGATAE. 735
    EPISTOLA PRIMA.---Antequam Agne uirginis martyrium describatur, amor in eam filii prefecti, eiusque repulsa memoratur. Hinc adiicitur uirginis condemnatio ad lupanar, et inter miracula diuinitus propter eamdem puellam perpetrata adolescentis in eam depereuntis interitus atque ad uitam reuocatio. Tum sequitur uirginis ob ethnicorum seditionem condemnatio ad rogum, eiusque in mediis ignibus illese permanentis cruenta cedes. Mox paganorum in Christianos ad martyris tumulum orationi instantes furore declarato, nex Emerentiane, et Constantie Auguste sanitas restituta, necnon ab eadem principe templum liberatrici sue edificatum, et ipsius cum aliis pluribus uirginitatis propositum enarratur. 735
    EPIST. II.---Cum beneficia Dei tegenda non sint, uisionem narrat, qua sibi per quadragesimam Geruasius ac Protasius semel et iterum, tertia autem uice etiam Paulus apparuerat, ut eis, post exhumatas ipsorum reliquias, ecclesia construeretur, imperans. Addit, conuocatis cepiscopis, inuenta esse sanctorum corpora, quorum conuersionem, necem ac sepulturam ex schedula illic detecta refert. Quibus uitalis ac ualerie martyrium etiam inseritur. 743
    EPIST. III.---Martyrum uitalis et Agricole, qui Bononie inter tumulos Iudeorum sepulti erant, factam cum plausu Christianorum, Iudeorum admiratione, ac miraculis non paucis inuentionem refert. Eosdem et a nomine et a constantia in suppliciis laudat: aliaque nonnulla subiicit ad eamdem rem pertinentia. 747
    EPIST. Iu.---Florianum ad maturam et continuam penitentiam excitans, quid ipsi siue in dictis siue in factis sequendum  fugiendumue sit, prescribit. 749
    In sequentes Precationes admonitio. 751
    PRECATIONES DUAE. Ibid.
    PRECATIO PRIMA.---Preparatio ad Missam. Ibid.
    PRECATIO II.---Item preparatio ad Missam. 755
    In expositionem Apocalypsis admonitio. 763
    EXPOSITIO IN SEPTEM uISIONES LIBRI APOCALYPSIS. 765
    De prima uisione. Ibid.
    De uisione secunda. 793
    De uisione tertia. 807
    De uisione quarta. 850
    De uisione quinta. 899
    De uisione sexta. 933
    De uisione septima. 945
    In librum de Penitentia monitum. 969
    DE PeNITENTIA LIBER UNUS. 971
    CAPUT PRIMUM, ibid.---CAP. II, 972.---CAP. III, 974. ---CAP. Iu, 975.---CAP. u, 977.---CAP. uI, 978.--- CAP. uII, 979.---CAP. uIII, 981.---CAP. IX, 982.--- CAP. X, 983.---CAP. XI, 984.---CAP. XII, 985.---CAP. XIII, 986.---CAP. XIu, 987.---CAP. Xu, 988. CAP. XuI, 989.---CAP. XuII, 990.---CAP. XuIII, 991.---CAP. XIX, 992.---CAP. XX, 993.---CAP. XXI, 994.---CAP. XXII, 995.---CAP. XXIII, 996.---CAP. XXIu. 997.---CAP. XXu, 998.---CAP. XXuI, 999.---CAP. XXuII, Ibid.--- CAP. XXuIII, 1000.---CAP. XXIX, 1001.---CAP. XXX, 1002.---CAP. XXXI, Ibid. CAP. XXXII, 1003, CAP. XXXIII, 1004.
    Monitum. 1005
    DE SPIRITU SANCTO LIBELLUS. Ibid.
    Monitum. 1011
    DE CONCORDIA MATTHAEI ET LUCAE IN GENEALOGIA CHRISTI. Ibid.
    Monitum. 1013
    DE DIGNITATE CONDITIONIS HUMANAE LIBELLUS. 1015
    Monitum. 1017
    EXORCISMUS. 1019
    Admonitio in Acta S. Sebastiani. Ibid.
    ACTA S. SEBASTIANI. 1021
    CAPUT PRIMUM.---S. Sebastianus martyres animat. Ibid.
    CAP. II.---Marcelliani et Marci grauiter oppugnata constantia. 1023
    CAP. III.---S. Sebastianus nutantes confirmat. 1024
    CAP. Iu.---Inferni pene celique gaudia martyrum animis inculcata. 1026
    CAP. u.---Opum deliciarumque usus. 1028
    CAP. uI.---Martyrum felicitas et gloria. 1030
    CAP. uII.---Sebastiani oratione et miraculis conuersi Ze et Nicostratus. 1031
    CAP. uIII.---Marcelliani et Marci constantia, Oratio ad neophytos. 1032
    CAP. IX.---Ceteri a Sebastiano una cum captiuis conuersi. 1033
    CAP. X.---Omnes a Polycarpo ad baptismum preparati. 1035
    CAP. XI.---Baptizati catechumeni, unaque Claudius cum filiis. 1036
    CAP. XII.---Errores Gentilium coram Chromatio, Urbis prefecto, confutati a Tranquillino. 1038
    CAP. XIII.---uerbi Incarnatio Gentili exposita. 1040
    CAP. XIu.---Chromatius catechizatur. 1042
    CAP. Xu.---Chromatii confracta idola. Ibid.
    CAP. XuI.---Instrumentis astrologie iudiciarie confractis, sanatur Chromatius. 1044
    CAP. XuII.---Chromatii et Tiburtii baptismus. 1047
    CAP. XuIII.---Chromatius, prefectura Urbis abdicata, persecutionis tempore Christianos alit. 1048
    CAP. XIX.---SS. Sebastiani, Tiburtii, et aliorum preclara facta in Urbe. 1050
    CAP. XX.---SS. Zes, Tranquillini et aliorum cedes. 1051
    CAP. XXI.---S. Tiburtii martyrium. 1053
    CAP. XXII.---SS. Castuli, Marcelliani, Marci cedes. 1055
    CAP. XXIII.---S. Sebastiani gloriosum certamen. 1056
    LIBER DE uITIORUM uIRTUTUMQUE CONFLICTU. 1057
    DE uOCATIONE GENTIUM LIBRI DUO. 1073
    LIBER PRIMUS. Ibid.
    CAPUT PRIMUM.---De questione inter defensores liberi arbitrii et predicatores gratie tractata, deque scopo atque ordine auctoris. Ibid.
    CAP. II.---De uoluntate humane anime, et quotuplex  sit illa uoluntas; tum quod Deus numquam non uniuersorum hominum curam agat. 1075
    CAP. III.---De huius questionis tractatione: Cum bone uoluntatis homo esse incipit, num corrigatur prior uoluntas, an alia ei datur; et in sacris Litteris Omnes aliquando pro aliquibus dicti. 1077
    CAP. Iu.---Soluit calumniam dicentium, Auctorem per superius dicta contradicere Apostolo. 1086
    CAP. u.---Cur anterioribus seculis dimisse sint omnes gentes ingredi uias suas. 1088
    CAP. uI.---Qualis sit natura humana sine gratia. 1092
    CAP. uII.---Cur Saluator omnium non omnibus dederit ut cognoscerent uerum Deum. 1094
    CAP. uIII.---Origo fidei. 1095
    CAP. IX.---Quod Deus sit auctor omnium uirtutum et omnis boni. 1098
    LIBER II. 1103
    CAPUT PRIMUM.---Quod tria sint quibus in questione superius disputata inhereri debeat; quodque Deus iustus sit ordinator, et quemadmodum, secundum ea que predicatoribus a Domino iussa sunt, nullarum nationum facta sit discretio. Ibid.
    CAP. II.---Quod ad ipsam cognitionem ueritatis et perceptionem salutis non quisquam suis meritis, sed ope et opera diuine gratie perueniat. 1108
    CAP. III.---De consideratione differentiarum quibus diuine gratie opera et dona uariata sunt. 1110
    CAP. Iu.---Quod auersio a Deo non sit diuine constitutionis, sed proprie uoluntatis. 1112
    CAP. u.---Quod etiam ante aduentum Christi gentes non fuerint in impietate sua excusabiles. 1115
    CAP. uI.---Quod Christus pro omnibus mortuus fuerit. 1117
    CAP. uII.---Quomodo mysterium uocationis gentium prophetis et apostolis fuerit cognitum. 1118
    CAP. uIII.---Quare tanta multitudo non regeneratorum infantium a perpetua alienetur salute. 1120
    CAP. IX.---Quomodo gratia tamquam famulam et receptricem donorum suorum preparet uoluntatem. 1124
    CAP. X.---De recapitulatione in hoc secundo libro definitorum, et speciatim quomodo Deus uelit omnes homines saluos fieri. 1127
    DE MORIBUS BRACHMANORUM. 1131
    PHILOSOPHORUM BREuES EPISTOLAE quorum interpres habetur S. Ambrosius. 1147
    THALES PHERECYDI. Ibid.
    THALES SOLONI. Ibid.
    PISISTRATUS SOLONI. Ibid.
    SOLON PERIANDRO. 1148
    SOLON EPIMENIDI. Ibid.
    SOLON PISISTRATO. 1149
    SOLON CReSO. Ibid.
    CHILO PERIANDRO. Ibid.
    PITTACUS CReSO. Ibid.
    CLEOBULUS SOLONI. Ibid.
    PERIANDER SAPIENTIBUS. Ibid.
    PERIANDER PROCLEO. 1150
    THRASYBULUS PERIANDRO. Ibid.
    ANACHARSIS CReSO. Ibid.
    EPIMENIDES SOLONI. Ibid.
    PHERECYDES THALETI. Ibid.
    ANAXIMENES PYTHAGORAE. 1151
    IDEM EIDEM. Ibid.
    ARCHYTAS DIONYSIO. Ibid.
    ARCESILAUS THAUMASIAE. Ibid.
    REX ANT GONUS ZENONI PHILOSOPHO. Ibid.
    ZENO ANTIGONO REGI. 1152
    PYTHAGORAS ANAXIMENI. Ibid.
    ARCHYTAS PLATONI. Ibid.
    PLATO ARCHYTAE. Ibid.
    REX DARIUS, HYSTASPIS FILIUS, HERACLITO EPHESIO. 1153
    HERACLITUS EPHESIUS REGI DARIO. 1154
    EPISTOLAE DUAE DE MONACHO ENERGUMENO. Ibid.
    EPISTOLA PRIMA. Ibid.
    EPISTOLA ALTERA. 1155
    EXPLANATIO SYMBOLI AD INITIANDOS. Ibid.
    EPISTOLA DE FIDE. 1159
    Admonitio in hymnos sequentes. 1161
    HYMNI S. AMBROSIO ATTRIBUTI. 1171
    Hymnus primus.---De Natiuitate Domini. Ibid.
    Hymn. II.---Ad Sextam. 1173
    Hymn. III.---Ad serenitatem poscendam. 1174
     Hymn. Iu.---In postulatione pluuie. 1175
    Hymn. u.---Ad completorium. 1176
    Hymn. uI.---Ad Matutinum. 1177
    Hymn. uII.---Ad Matutinum. Ibid.
    Hymn. uIII.---Ad Matutinum. 1178
    Hymn. IX.---Ad Sextam. Ibid.
    Hymn. X.---Ad Nonam. 1179
    Hymn. XI.---Ad Nocturnum. Ibid.
    Hymn. XII.---Ad Nocturnum. Ibid.
    Hymn. XIII.---Ad Matutinum. 1180
    Hymn. XIu.---Ad Laudes. 1181
    Hymn. Xu.---Ad Tertiam. Ibid.
    Hymn. XuI.---Ad Sextam. Ibid.
    Hymn. XuII.---Ad Nonam. Ibid.
    Hymn. XuIII.---Ad Christum. Ibid.
    Hymn. XIX.---De SS. Geruasii et Protasii martyrum inuentione. 1182
    Hymn. XX.---Ad Tertiam in tempore Paschali. Ibid.
    Hymn. XXI.---Ad Tertiam. 1184
    Hymn. XXII.---Ad Sextam. 1185
    Hymn. XXIII.---Ad Nonam. Ibid.
    Hymn. XXIu.---Ad Completorium. Ibid.
    Hymn. XXu.---Ad Matutinum. 1186
    Hymn. XXuI.---Ad Matutinum. 1187
    Hymn. XXuII.---Ad Laudes. Ibid.
    Hymn. XXuIII.---Ad Laudes. Ibid.
    Hymn. XXIX.---Ad Primam. 1188
    Hymn. XXX.---De diei prime opere. Ibid.
    Hymn. XXXI.---De opere diei secunde. 1189
    Hymn. XXXII.---De opere diei tertie. Ibid.
    Hymn. XXXIII.---De opere diei quarte. 1190
    Hymn. XXXIu.---De opere diei quinte. Ibid.
    Hymn. XXXu.---De opere diei sexte. 1191
    Hymn. XXXuI.---De ascensione Domini. Ibid.
    Hymn. XXXuII.---De ascensione Domini. 1192
    Hymn. XXXuIII.---De diei Pentecostes. 1193
    Hymn. XXXIX.---Ad Matutinum. 1194
    Hymn. XL.---Ad Matutinum. 1195
    Hymn. XLI.---Ad Matutinum. Ibid.
    Hymn. XLII.---Ad Matutinum. Ibid.
    Hymn. XLIII.---Ad Matutinum. Ibid.
    Hymn. XLIu.---Ad Primam. 1196
    Hymn. XLu.---Ad Tertiam. Ibid.
    Hymn. XLuI.---De Passione Domini. 1197
    Hymn. XLuII.---Ad Sextam. Ibid.
    Hymn. XLuIII.---Ad cenam. Ibid.
    Hymn. XLIX.---Post cibos resumptos. Ibid.
    Hymn. L.---Ad Nonam. Ibid.
    Hymn. LI.---Ad Nonam. 1198
    Hymn. LII.---Ad uesperas. Ibid.
    Hymn. LIII.---In Ad entu Domini. Ibid.
    Hymn. LIu.---De Aduentu Domini. 1199
    Hymn. Lu.---De Aduentu Domini. 1200
    Hymn. LuI.---De Natiuitate Domini. 1201
    Hymn. LuII.---De Natiuitate Domini. 1202
    Hymn. LuIII.---In Quadragesima. Ibid.
    Hymn. LIX.---De Passione Domini. 1203
    Hymn. LX.---De Resurrectione Domini. Ibid.
    Hymn. LXI.---Ad Matutinum in diebus Paschalibus. 1205
    Hymn. LXII.---In tempore Paschali. 1207
    Hymn. LXIII.---De S. Stephano. 1208
    Hymn. LXIu.---De S. Ioanne apostolo. 1209
    Hymn. LXu.---De S. Agnete. 1210
    Hymn. LXuI.---De S. Agatha. 1211
    Hymn. LXuII.---In Quadragesima. Ibid.
    Hymn. LXuIII.---In Natali S. Ambrosii. 1213
    Hymn. LXIX.---In Natali S. Georgii martyris. Ibid.
    Hymn. LXX.---De S. Ioanne Baptista. 1214
    Hymn. LXXI.---De SS. Petro et Paulo apostolis. 1215
    Hymn. LXXII.---De S. Sixto. Ibid.
    Hymn. LXXIII.---De S. Laurentio. 1216
    Hymn. LXXIu.---De S. Michele archangelo. 1217
    Hymn. LXXu.---In Natali S. Martini episcopi. Ibid.
    Hymn. LXXuI.---De dedicatione ecclesie. 1218
    Hymn. LXXuII.---De dedicatione ecclesie. Ibid.
    Hymn. LXXuIII.---De Communi unius martyris. Ibid.
    Hymn. LXXIX.---De Confessoribus. 1220
    Hymn. LXXX.---De uirginibus. 1221
    Hymn. LXXXI.---Tempore belli. Ibid.
    Hymn. LXXXII.---Tempore belli. 1222
    Index analyticus. 1223




FINIS TOMI DECIMI SEPTIMI.

