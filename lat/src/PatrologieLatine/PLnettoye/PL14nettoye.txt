
PATROLOGIAE TOMUS XIu.

S. AMBROSII

TOMI PRIMI PARS PRIOR.


uENIT APUD EDITOREM, IN uIA DICTA D'AMBOISE, IUXTA PORTAM, GALLICÈ, D'ENFER, IN uICO PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XIu.


S. AMBROSII



TOMI PRIMI PARS PRIOR.


uENIT APUD EDITOREM, IN uIA DICTA D'AMBOISE, IUXTA PORTAM, GALLICÈ, D'ENFER, IN uICO PETIT-MONTROUGE. 1845.


uolume title page


SANCTI AMBROSII

MEDIOLANENSIS EPISCOPI

OPERA OMNIA.

EDITIO PRAE ALIIS OMNIBUS COMPLETA, QUARUM INSTAR HABERI POTEST; AD MANUSCRIPTOS CODICES uATICANOS, GALLICANOS, BELGICOS, ETC., NECNON AD uETERES EDITIONES, MAXIME uERO AD BENEDICTINIANAM RECENSITA ET EMENDATA; NOTIS LECTIONIBUSQUE uARIANTIBUS, TEXTUI SUBIACENTIBUS, CONTINENTER ILLUSTRATA; uARIIS INSUPER OPUSCULIS QUAE uEL OMISERE uEL NE MEMORAuERE QUIDEM ERUDITI BENEDICTINI, LOCUPLETATA.

TOMI PRIMI PARS PRIOR.


MIGNE, SUCCURSALISTE A MONTROUGE, DE uRAYET DE SURCY, IMPRIMEUR A PARIS. 1845.


ELENCHUS OPERUM QUAE IN HAC PRIORIS TOMI PARTE CONTINENTUR.

Hexemeron libri sex, scripti circa annum 389. 	123
De Paradiso liber unus, script. circ. an. 375. 	275
De Cain et Abel libri duo, script. circ. an. 375. 	315
De Ne et Arca liber unus, script. circ. an. 379. 	361
De Abraham libri duo, script. circ. an. 387. 	417
De Isaac et Anima liber unus, script. circ. an. 387. 	501
De Bono Mortis liber unus, script. circ. an. 387. 	539
De Fuga Seculi liber unus, script. circ. an. 387. 	569
De Iacob et uita beata libri duo, script. circ. an. 387. 	597
De Ioseph patriarcha liber unus, script. circ. an. 387. 	641
De Benedictionibus patriarcharum liber unus, script. an. 387. 	673
De Elia et Ieiunio liber unus, script. circ. an. 390. 	697
De Nabuthe Iezrelita liber unus, script. forte circ. an. 395. 	731
De Tobia liber unus, script. circ. an. 377. 	759
De interpretatione Iob et Dauid libri quatuor, script. forte circ. an. 383. 	797
Apologia prophete Dauid script. forte circ. an. 384. 	851
Apologia altera prophete Dauid. 	887
Enarrationes in psalmos duodecim: quarum prior non ultra annum 390; quinque sequentes, non nisi post uIII idus Sept. anni 393, scripte sunt; in psalmum uero XLIII anno 397; quatuor ultime circ. annum 390. 	921

[1Kb]



Main uolume text




[S. AMBROSII OPERA OMNIA.]





EPISTOLA DEDICATORIA.

 Illustrissimo Ecclesie principi D. D. Francisco de Harlay, archiepiscopo Parisiensi regiorum ordinum commendatori, duci ac Pari Francie, Sorbone et Nauarre prouisori, etc.

Perfectis quam potuimus accuratissime, que in adornanda hac operum Ambrosianorum editione exspectare uisus es, illustrissime Ecclesie Princeps', ea res ad supremum ecus sola restabat, ut frontem operis splendore clarissimi alicuius nominis illustraremus, qui totum opus luce sua perfunderet, adscisceremusque patronum qui pro sua humanitate uellet, pro sua auctoritate posset uim et impetum obtrectactorum amoliri. Tu nobis illico occurrebas in quo que uel ad securitatem uel ornamentum ualere possunt, miro fulgore uniuersa emicant; et quo nemo alter aut gloria clarior, aut auctoritate  grauior, aut que imprimis allexit, humanitate facilior inueniretur.

Neque enim, quod procliue factu fuerat, Harlee hic familie dignitas ex ultima antiquitate repetenda, maximis Europe principibus iam olim licet affinitate et consanguinitate coniuncte, summorumque uirorum semper feracis, quorum in precipuis Ecclesie et Reipublice muneribus uirtus mirabiliter enituit: tu enim omnium ornamenta in te complexus et precipuum familie tue decus, aliis potius splendorem tuum affundis, quam aliunde dignitatis quidquam amplitudinisque in te refundatur.

Apertus hic ingens immensusque campus ad excurrendum in laudes ingenii excelsi, subtilis, acris; acuti ad excogitandum, maturi ad iudicandum, ad explicandum  facilis, ad memoriam firmi atque diuturni, eo tibi concessi diuinitus, ut par ad maxima queque fores, quibus a propitio Gallis Numine destinabaris. Commoda nichilominus occasio preclare tue eruditionis et doctrine predicande, cui nichil in historia incompertum, in dogmatibus arduum, in iuribus anceps ambiguumue, obscurum nichil in factis, quamque nichil aut effugiat aut fallat.

At certe rerum a te gestarum, presul illustrissime, celebratissima fama longe splendidius emicat. uidit olim te tua tum Rothomagus iam inde a primis annis, quibus fauste fortunateque sacram presulis et primatis iniisti dignitatem patruo tuo uiro et pietate et doctrina, et pastorali labore immortalitatem memorie promerito successor datus, in tuis publicis concionibus priuatisque  collocutionibus, quam prompta et extemporali tam felici eloquentia, sanctissima queque infundentem auditoribus, reconditissima eruentem, obscurissima illustrantem, intricatissima non minus erudite quam dilucide reserantem. Audiuerunt et te tui Parisii; audiuerunt aduene frequentissimi illuc confluentes; audiuimus et nos obstupuimusque uehementer, cum in doctissimis  que publice tuis in edibus habebantur disceptationibus de moribus, de fide, de disciplina, tantum exhiberes prudentie in declinandis duobus scopulis, ad quos fere ceteri omnes alliduntur, intensiore scilicet seueritate, uel remissiore indulgentia, rerumque pondus et dicendi uim sic eloquentie lepore temperares; ut pronis auribus excepta ueritas omnium sibi conciliaret assensum, et nulli quantumuis contumaci aut liceret, aut liberet refragari.

His glorie tue fontibus nouus et ille largior clariorque lucis riuus accedit, quod in augustissimis cleri Gallicani concessibus, cum tu infulatorum patrum, aliorumque ex toto imperio selectorum comitiis ex omnium uoto de more presideres, Ecclesie et religioni tanto studio consuluisti; agenda tam sapienti arte digessisti,  ut nullus non intelligat, nusquam feliciori consensu imperium cum sacerdotio, sacerdotium cum imperio conspirasse, quam te sacerdotii preside; Ludouico Magno moderatore imperii: nempe magnus Harleus cleri preses regum maximo debebatur; magno Harleo cleri presidi, absit uerbo inuidia, Ludouicus; ambo communi sacerdotii et imperii cum felicitati tum glorie.

Hec ut peculiaria et rara ad laudem sunt, ita summa; neque enim ad laudem commendationemque Nominis accidere ulli quidquam gloriosius potest, quam si Ludouico regi post memoriam hominum sapientissimo probetur. Porro sibi probatum, et quidem abunde quo potuit luculentiori clarioriue testimonio palam facere Ludouicus ipse largus fons luminis sol, quam cum ad primarie Galliarum urbis sedem e metropolitana Neustrie  translatum uoluit; ad arctiorem sacratioris consistorii societatem assumpsit; ad frequentissimam comitatus et colloquii arcani consuetudinem aduocauit? Quibus in omnibus non tam premia meritorum quam merita ipsa miramur.

Illa sunt, illustrissime Ecclesie princeps, propter que nostro huic licet non tenui, tamen ex conditione nostra subobscuro labori te tutorem imo patrem, lumen et columen aduocamus; confisi magnum, si fauens susceperis, illius pretium, magnamque existimationem apud omnes fore, qui comprobatione tua, tuique nominis inscriptione quadam uelut face preuia illustrati, infinitos propemodum Ambrosii locos pristine sue integritati restitutos et reparatos gratulabuntur.

Nec certe timendum nobis, dubitandumue fuit ne non  satis humaniter a te maximo presule occupatissimoque exciperemur: occupato, scimus, tibi occurrunt omnes, at nullus impedito, qui ad multo plura plenissime sufficias: aperit alioquin tuas fores et ad palatii tui limina inuitat inimitabilis affabilitatis gratia et comitas, qua cuiuslibet ordinis, et conditionis homines sic excipis, ut nemo a te dimissus umquam fuerit, nisi quadam iucunditate  atque solatio perfusus, et uel humillime sortis hominibus audacem accedendi et obtinendi fiduciam inspires. Tua est illa singularis aut dos aut uirtus, aut dotum uirtutumque non tam una, quam longe suauissimum omnium condimentum, que te non prius oculis exhibeat, quam animis prepotenti quadam uirtute reddat imperantem: illa est que nos securos esse iubet, efficitque ut quod operi nostro decus et patrocinium uolumus, id a te exspectemus, quod ut tam certo tamque confidenter sperare, et nostro quasi iure reposcere audeamus, preter humanissimum illum animum tuum, faciunt insuper et summa auctoris dignitas, et eximia excellentis huiusce operis auctoritas, et mira quedam opportunitas temporis.

Ambrosius est quem tibi rediuiuum sistimus, archipresul  maxime, quod si nondum ea cura, iis excultum uigiliis, ea tota forma totaque maiestate spectabilem qua semetipse olim exhibuit ualentinianis, Gratianis, Theodosiis Augustis; Ambrosius tamen est integritati et nitori pristinis, quo ualuimus studio restitutus. Quas porro edes archiepiscopum ecclesiastice discipline tenacissimum adire prius oportebat, quam archiepiscopales? Quem ante omnes conuenire congruebat doctorem Ecclesie celeberrimum, nisi meritissimum sapientissime Sorbone, eruditissimeque Nauarre prouisorem, et ipsum doctorem eximium in Ecclesia Dei? Quem denique lubentius alloquio suo dignaretur orator uere , quam te cuius ex ore docentis exundat ambrosia?

At uero quam a te gratiam reportaturos nos illo sic  preeunte non speremus, obseruantissimos presertim tui, qui ipsi uidimus, cum difficultas annone, hyemisque inclementia ex equo seuirent, pauperrimos quosque in archiepiscopales edes turmatim irruentes, sola miseria duce, per quam amanter exceptos, per quam humaniter refectos, minus tamen donis ipsis tuis, quam ea que tibi propria est donandi ac demerendi ratione recreatos? uel eo solo nostrum, crede nobis, ad te Ambrosium allexisses, qui cum ipse pater pauperum studiosissimus, sacra etiam uasa frangere et conflare, ut eorum inopie difficillimo tempore succurreret, minime dubitarit: non amare singulariter non potest, quem uiderit regia hac caritatis uia suis inherentem uestigiis, sua exempla renouantem.

Et istud ad te festinantibus opportunissimum, antistes  illustrissime, quod ipsa Ambrosianorum operum ratio cito iam ultroque currentes exstimulet: diuina nimirum doctrina que, ut digni tanto magistro Augustini utamur uerbis, de tam sancto oraculo, pectore illius emanauit. Qua quidem ut nullum ad curanda corrupte Ethices uulnera remedium presentius, sic nullum ad propellendum hereseos et schismatis uenenum, efficacius; nullum quo promptius certiusque curentur, ceant et consolidentur redeuntium ad sanam fidem uulnera et cicatrices; nullum quo plenius et perfectius adusque intimos pietatis Christiane sensus Catholici cum antiqui tum Neophyti conualescant.

Summe tue sapientie consultissimique zeli fuit quod e manibus hereticorum arma, id est, perniciosissimos  omnes quibus sibi ipsis necem inferebant, libros auferendos prudentissime prouidisti. Nec fuit tibi satis ipso cum Ambrosio dixisse: Legimus ne legantur; illisque uenenata pocula, amena quadam suauitatis specie et quasi mellis stillicidio hominibus egrotis, suumque morbum adamantibus blandientia eripuisse: nisi insuper iisdem amica manu porrigeres diuinos, aliosque pios libros, quibus possent tamquam ex alueo quodam saluberrimo plenissimam haurire sanitatem. Ecce igitur uotis tuis Ambrosius adiutor et fautor accurrit, sine quo inualida fere quelibet debilisque medicina. Ecce illimem et limpidissimum aque uiue fontem, qui de salutari monte Christo profluens exsilit in uitam eternum, ut letificet ciuitatem Dei: et epotus sanet omne genus languentium  et egrotorum: fontem ex cuius uena ut haurire possent sapientissimi potentissimique Persarum, de remotissimis Orientis finibus sitibundi olim accurrerunt; quique uel paucis guttulis perfectam fidei sanitatem regi, regine, gentique Marcomannorum instillauit. Ecce denique strenuissimum, inuictumque aduersus Religionis et Ecclesie hostes sacri uerbi ducem, assuetum uictoriis, qui instructissimam panopliam offert, in qua ille quem toti Gallie collegisti et formasti operariorum euangelicorum exercitus cuilibet et singulis inueniat habeatque eterne salutis galeam, fidei scutum inexpugnabile, ancipitem diuini uerbi gladium, et

Quidquid habent telorum armamentaria celi.

Sed quorsum ista de euangelico etiamnum ad bellum  apparatu? Potitur iam Ecclesia belli successu: pacem ac tranquillitatem nobis reduxit eiusmodi uictoria, que ut tota uictis ad utilitatem, sic tibi ex multo maxima parte ad gloriam cessit. Plurimum tamen contulisse ceteros Ecclesie proceres, et pro sua quemque pietate ac uigilantia strenue gnauiterque laborasse fatendum est: sed quis te inter illos primas egisse uel inuidus neget, quem non ignoret illis omnibus pro tua omnium Ecclesiarum amica sollicitudine idoneos operi tanto uiros tua informatos doctrina, tuis studiis et laboribus excultos amantissime subministrasse, quod nemo alius; quem sciat propensissimam alioquin Christianissimi Regis ad opitulandum subditorum saluti uoluntatem, mirum sane quo ardore, qua pietate magis ac magis accendisse, quod uix alter; quem demum consideret indefesso  labore, omnique arte magistra, tam felici exitu manum pio operi frequentissimam admouere, ut bene multos diebus singulis ad eiurandos errores admittas, nec non inaudita facilitate, atque affectu totum te deuoueas effundasque conuertendis, excipiendis, instituendis, adiuuandis?

Hec dum dicimus, absit ut immense regis religiosissimi glorie quidquam uelimus esse detractum. Totum illius est quod Ecclesia nostra uicit. At reges imperando, principes Ecclesie persuadendo cum uincant, nichil est quod Regis glorie detractum quidquam aut imminutum ad tuam commendandam, censeat aliquis aut doleat; cum utraque sit in suo queque genere summa. Quod Cesaris, Cesari; tibi modo, illustrissime Ecclesie  princeps, quod tuum est in tanto hoc opere tota Gallia gratulatur; quamquam et in ipsa Cesaris parte, tibi qui dux et par Francie es, quod sub rege optimo Maximo administris fidissimis potest, censemus esse quoque gratulandum. Probe scit imperator omnium longe perspicacissimus, ut illud beatissimum in principatu, facere quod libuerit; ita istud miserrimum esse, nolle sibi suggeri quod debuerit: qua equissima modestissimaque sua mente secretioribus suis consiliis liis dignissimos quosque accenset, in quos proinde nonnulla regie glorie portio consilii nomine merito deriuetur. Inde fit ut qui profligatum hereseos monstrum regibus ipsis paulo ante non mediocrite formidandum stupent, miranturque in tanto regno, tam breui interuallo temporis, feliciter et sine ulla cede penitus exstinctum; te in partem tante  laudis euocent, non ut diuinum modo, sed ut regium etiam administrum, quem norunt initi tam ingentis et supra fidem posterorum ardui propositi, consiliarium et auctorem fuisse a rege precipuum.

Commode opportuneque festis eam ob rem omnium uocibus, et congeminatis plausibus publicis Ambrosius aduenit Chori nostri dux; cuius ore et letius et dignius accinatur: Factus est unus populus, ex hereticis . . . . repleta est Ecclesia; et non sine maxima uoluptate hoc subiungatur: Sedata tempestas est, concordia  nauigat, fides spirat, certatim naute repetunt fidei quos reliquere portus, et dulcia patriis oscula littoribus figunt, liberatos se periculis, absolutos erroribus gratulantes: quique tibi totique clero Gallicano suppeditet et suggerat istas ad Ludouicum Magnum uoces, antique aduersus heresim discipline testes et noui interpretes gaudii. Reddidisti mihi quietem Ecclesie, perfidorum ora, atque utinam corda, clausisti: et hoc non minore fidei quam potestatis auctoritate.

Felices nos fortunatosque, illustrissime Ecclesie princeps, si non secus atque operibus suis Ambrosius in museo tuo locum obtinuit, ita quem nobis ipsorum emendatoribus in animo tuo concessisti, diutissime conseruet in dies magis intimum et auctiorem: felices, si  nostris uotis et precibus annuens presul sanctissimus Religioni, Ecclesie, Gallie, nobis et omnibus te diutissime saluum et incolumem a Deo comprecetur atque impetret; felices denique, si qui nostre erga te obseruantie testis est ueracissimus Ecclesie doctor, a te etiam Obses suscipiatur et fideiussor deuinctissime uoluntatis qua sumus

Celsitudini tue Addictissimi et obsequentissimi Monachi Benedictini Congregationis S. Mauri.





PRAEFATIO.


 Cum noua cura nec minimo labore purgatas Ambrosii commentationes exhibemus, nichil necesse nobis fuerit catholici lectoris animum, ut ei nostram hanc editionem commendemus, affectatis Auctoris operumue ipsius laudibus pellicere. Quis enim eorum, qui uel primoribus labris ecclesiasticam delibauerint historiam, inficiaturus est omnia in Ambrosio maxima exstitisse ac plane singularia? Sane quidem in confesso est illius ad episcopatum uocationem, in episcopatu sollicitudinem atque constantiam, in omni uita integritatem, humanitatem, religionem, aliasque uirtutes splendore fulsisse non usitato; solaque illius magnanimitate adeo perculsum fuisse Theodosium Magnum, ut eruperit in hec uerba: Episcopum uidi neminem preter Ambrosium.  Quod uero ad doctrinam eius, illam non modo sancti Patres, summi Pontifices, ecumenica Concilia certatim exquisitis elogiis predicarunt, uerum etiam ipsimet heretici. Sed nec aliud quidquam magis declarat, quanta doctrine ac eloquentie uis fuerit in Ambrosio, quam Augustinus ab errore ad ueram fidem Doctoris nostri opera et concionibus reuocatus. Hac quippe una uictoria sibi tropheum ac monumentum ere perennius erexit sanctus hic Presul. Utinam uero neotericis etiam heterodoxis magni Augustini exemplum imitari libeat! Illud profecto iure affirmare possumus, de Christi presentia  in Sacramento, de potestate atque clauibus Ecclesie, de necessitate bonorum operum, ueneratione reliquiarum, beatorum celitum inuocatione, tam disertis uerbis locutum esse Ambrosium, ut nichil apertius equo prudentique lectori expetendum sit. Ceterum cum inter alia isti refractarii codicum editorum deprauationem criminentur quam inuidiosissime, editionem nostram hoc tempore quo regis pietas omnem suam auctoritatem ad hereticorum conuersionem confert, speramus non sine fructu exituram. In qua exornanda quid a nobis prestitum fuerit, explicabitur, postquam nonnulla de ueteribus editionibus que in uariis Europe locis emisse sunt, premiserimus.

Nullam porro uidere nobis contigit antiquiorem ea  quam Maffellus uenia monachus Augustinianus Ambrosio Corano eiusdem ordinis generali dedicauit. In illa quidem neque loci, neque temporis certam aliquam notam deprehendas: sed inde forsan coniicere liceat eamdem et in Italia, et ante annum 1485 uulgatam esse; tum quod forma codicis et characterum cum alia, de qua iam dicemus, plane conuenit, tum quod Coranus ille seu Coriolanus memorato anno diem suum Rome obiit. Altera illa editio, curante Cribellio presbytero, Mediolani anno 1490 prodiit apud magistrum Leonardum Pachel: que simul cum superiore seruatur apud RR. PP. canonicos regulares  sancte Genouefe Parisiensis. Utraque autem ualde imperfecta est, ac paucos admodum tractatus comprehendit.

Post duos annos non mediocrem laudem retulit Ioannes Amerbachius, ciuis Basileensis, quod conquisitis congregatisque undecumque plurimorum ac precipuorum Ambrosii operum exemplaribus, eadem opera in tres partes distributa totidem uoluminibus complexus est. Atque etiam quo editionem suam utiliorem efficeret, rogauit Ioannem de Lapide Carthusianum Parisiensem, ut singulis libris in certum capitum numerum diuisis, suum cuique capiti aptaret argumentum: quod et factum est. Optandum uero illud fuerat, ut quemadmodum plures tractatus nobis edidit, ita etiam illos edidisset emendatiores.  Sed in hoc industriam diligentissimi bibliopole agnoscimus, quod tam multos reperit: quod tam deprauatos, iniurie temporum tribuimus. Hanc autem editionem anno 1506 iterum prelo subiecit Ioannes Petri de Langendorf, typographus quoque Basileensis: a quo nichil aliud priori illi adiectum fuit preter indicem admodum copiosum, quod Registrum florigerum inscripsit. Cuius quidem registri utilitas Conrado Leontorio ex ordine Cisterciensi tanta uisa est, ut illud uersu et prosa celebrare non sit grauatus.

Nouam adorsus editionem Erasmus unum aut alterum tractatum iis qui iam publice luci dati fuerant, adiecit: ad bina uolumina totum Ambrosianorum operum corpus redegit, illudque partitus est in quatuor  tomos; ita ut primus Ethica; secundus Polemica; Orationes, Epistolas, et Conciones tertius; quartus denique Noui ac ueteris Testamenti Explanationes contineret. Ad hec premisit singulis tomis ac libris nonnullis quasdam censuras, sed que non satis existimationi illius responderunt, nec doctorum exspectationi. Porro tametsi multum sudoris exhaustum predicet in hoc opere  Dum collatione ueterum codicum, inquit, emendantur deprauata, restituuntur amputata, resecantur assuta, reponuntur greca, que uel aberant prorsus, uel figuris nichil significantibus fuerant addita; non tamen tantum fidei habitum est ipsius uerbis, ut eum magis auctoritati manuscriptorum, quam proprio iudicio deferre quisquam crederet. Hoc certe superioris seculi  constat fuisse ingenium, ut eruditi omnes coniecturis plurimum tribuerent, sed Erasmum imprimis fame sue atque doctrine fiducia paulo audaciorem exstitisse nullus ambigat. Quapropter adeo non uisa est legitimam attigisse perfectionem eius editio, ut duobus post annis, nimirum anno 1529, cum typis Cheuallonii Parisiis exprimeretur, multa commutata fuerint in textu, et ad marginem annotata nonnulla, quemadmodum ex collatione aliquot opellarum deprehendimus. At non Lutetie solum, sed et Basilee ubi prima eiusdem Erasmi editio ex Frobenii officina prodierat, hoc ipsum in secutis editionibus factum reperitur: in quibus etiam tractatus aliquot qui in superioribus desiderabantur, subinde adiecti sunt.

 Nihilominus tamen editionis tam sepe ac tot diuersis locis recuse, nec non Gelenii aliorumque doctorum hominum diligentia recognite auctoritas Ioannem Costerium regularem canonicum e monasterio sancti Martini Louaniensis non deterruit, quin ad aliam concinnandam exornandamque animum appelleret. Qua uero occasione inductus hoc laboris sibi proposuerit ita explicat  Cum ego igitur, ait, ante biennium D. Ambrosii epistolas antiquis et elegantioribus characteribus conscriptas, ex bibliotheca cenobii D. Laurentii quod Leodiensis oppidi muris adheret nactus essem, cepissemque meo more cum excusis libris eas conferre, mirum dictu quantum hic erat dissidii, quantum uarietatis; ut statim non potuerim non destomacari in eos,  qui editis libris, speciosis quidem sed inanibus ac mendacibus titulis, omnia castigatissima et tanquam feliciore renata pollicentur: cum nichil plerumque sit deprauatius, et antiquis sordibus omnia sint conuoluta. His itaque permotus, quod in epistolis Ambrosianis ceperat, statuit in reliquis eiusdem Doctoris operibus efficere; cumque mutuatus esset e tribus aut quatuor uiciniorum monasteriorum bibliothecis aliquot exemplaria, hoc subsidio fretus atque in primis uno codice pereleganti, qui in Belgium allatus fuerat e Magna Britannia, castigationem suam absoluit. Edita fuit illa Basilee anno 1555 typis atque impensis Episcopii. Egregiam sane operam in hac sua editione prestitit Costerius, neque ipsum lectoribus imposuisse arbitramur, cum affirmauit  a se plusquam duo millia errorum ex Ambrosio sublata esse, preter uiginti aut plures uersus quos cum deessent in prioribus editionibus, ipse primus suis quemque locis restituit. uerumtamen non sibi satis auxilii fuisse in memoratis exemplaribus idem non obscure indicat, ubi fatetur se quandoque in eas incidisse difficultates, quibus ad iudicium doctorum hominum confugere coactus fuerit, hoc est, ut simplicius loquamur, ad coniecturas.

Quam ob rem cum Ioannes Gillotius animaduertisset Costerium ob mss. codicum paucitatem editionem suam omni ex parte perfectam reddere nequaquam potuisse, laudauit quidem eius laborem atque industriam, sed tamen Ambrosianis operibus aliquid perfectionis accessurum putauit, si ea denuo  aliis adhibitis exemplaribus recognosceret. Congregauit igitur non exiguam manuscriptorum multitudinem e precipuis huiusce urbis bibliothecis, ut puta e Regia, Sorbonica, Germanensi, uictorina, quibus annumeremus licet Dionysianam, siue abbatie sancti Dionysii in Francia, in qua sola uiginti et amplius codices Ambrosianorum operum manu exaratos exstitisse idem auctor est. uerum cum tot codicibus inter se conferendis componendisque uix plures homines, nedum unum aliquem, sufficere animaduerteret, ex eo tanto numero, ut ipse in prefatione sua non dissimulat, paucos quibus excutiendis par esset, deligere ac retinere necessum habuit. Eius editio Parisiis apud Guillelmum Merlinum eiusque socios in  lucem prodiit anno 1568. Quamuis autem omnium que prius publici iuris facte fuerant, merito predicari possit absolutissima; nichilominus tamen, que rerum humanarum sepe conditio est, remansit omnium propemodum maxime ignota: eam uidelicet oppressit Romane, que proxime illam secuta est, editionis fama.

Ad hanc suscipiendam Felix cardinalis de Monte-Alto, et postea sub nomine Xysti u pontifex maximus decessorum suorum Pii Iu ac Pii u auctoritate atque mandatis se, dum Rome in Minorum conuentu generalem ordinis sui ageret, inductum esse profitetur. Quocirca ut mandatam prouinciam obiret, cepit rimari celebriores bibliothecas, manuscriptos ueteres conferre editionibus emendatioribus, et sicubi tractatus aliquis nondum editus deliteret, inuestigare:  insuperque sedulo preparare alia omnia, que ad operis perfectionem conducibilia existimabat. At uero diuersis itinerum aliarumque curarum distractionibus prepeditus id imperfectum, uti fatetur, deserere coactus fuit. Factus postea cardinalis intermissum laborem repetiit, sed iam non solus; sic enim Gregorium XIII, cui editionem suam dicatam uoluit, alloquitur : Qualemcumque postea nactus quietem, hortatu iussuque S. u. inchoatum opus repetens, preclaros doctores, uiros doctrina et pietate graues, ac linguarum intelligentia, et historiarum cognitione insignes, preterea in scholastica theologia et Patrum lectione admodum uersatos delegi, mihique laboris socios adsciui. Itaque onus alacriter subeuntes, munerique plures annos strenue una  incumbentes, tandem multis uigiliis, plurimoque impendio, Deo bonorum omnium largitore nobis propitio, absoluimus, etc. Deinde explicato quemadmodum ad perfectam Ambrosianorum operum emendationem non solum codices scriptos cum editis contulissent, sed et ueteres illos auctores a quibus aliquid mutuatus esset Ambrosius, consuluissent: nec non etiam posteriores, apud quos ex eiusdem Patris lucubrationibus citatum aliquid inueniatur, examinassent; tanti laboris ac diligentie fructus recenset in hec uerba: Quorum ope, atque adminiculo, inquit , obscura explicuimus, manca suppleuimus, adiecta reiecimus, transposita reposuimus, deprauata emendauimus, omnia demum ut germanam Ambrosii phrasim redolerent, eiusque dignitati atque grauitati  responderent, sedulo curauimus: et ut ipsemet Auctor loqui uideretur, supposititiis quibuscumque abscissis, pro uiribus studuimus. Ad postremum, ut clarius suam in hac ornanda editione diligentiam patefaciat, narrat tractatus aliquot quibus alie carerent editiones a se additos, institutam nouam commodioremque uniuersi operis partitionem, ac denique contextum Scripture in tribus prioribus tomis ad lectorum utilitatem appositum.

Quatuor ex eius tomis Rome apud Dominicum Basam uulgati sunt annis 1580, 1581 et 1582, quintus autem anno 1585, cum iam sederet in B. Petri cathedra Xystus u, cui eumdem tomum Iohan. Bapt. Bandinius nuncupauit. Postquam uero semel hec eadem  editio publici iuris facta est, illico neglectis ceteris, omnis ad eam transiit auctoritas; ita ut ubique locorum, saltem in quibus uiget catholice religionis professio, typis sola recuderetur. Certe ab anno 1586, quo primum ea Lutetie prodiit, singulis fere decenniis ibidem prelo subiecta est, nulla, que momenti alicuius esse uideretur, inducta mutatione.

Dolendum tamen est in eadem hac editione reperiri non pauca, que non ab hereticis modo, uerum etiam ab orthodoxis haud sine causa minus probentur. Nam primum omnium longi illi Scripture textus qui non solum initio certorum tractatuum prefiguntur, sed etiam mediis inseruntur capitibus, nimium auctoris orationem intersecant atque seriem, uoluminis molem ac pondus grauant, nec ab ullo fere  umquam leguntur. Deinde quinque partita illa diuisio non satis concinna est; ut enim pretermittamus multo plus affinitatis duobus primis tractatibus secundi tomi cum ultimis primi intercedere, quam cum sequentibus eiusdem secundi tomi explanationibus, non conueniebat epistolas atque conciones aliquot ex ordine proprio exemptas a tomo quinto in primum sub annotationum nomine reuocare, multo etiam minus auulsas nonnullorum librorum partes alio relegare. Hoc preterea ibidem reprehenditur, quod tractatus quosdam ualde dubios, receptis ac legitimis quasi indubitatos inseruerint; cum e contrario in iis etiam commentationibus quas editionum superiorum consensus admiserat, ad secernendas ueras a falsis, certas ab ambiguis, delectu et censura  opus fuisset. Sed nichil in his omnibus magis offendit, quam quod multa in ipso textu sibi permiserunt ii, quos eidem corrigendo adhibuit eminentissimus cardinalis; neque enim istic aliter ab ipso peccatum esse existimamus, nisi quia forte plus equo eorum diligentie ac prudentie credidit. Immo uero neque horum damnandum tanta cum seueritate consilium, quippe qui nichil aliud sibi proposuerint, nisi uoces quasdam que paulo duriores ipsis uidebantur emollire, uel que obscuriores, mutare clarioribus, uel denique ad Scripture seriem auctoris expositiones reuocare.

Interim heterodoxi, qui omnem lapidem mouent, quo Patrum auctoritatem ualeant declinare, magno strepitu ac tumultu nobis, ut diximus, corruptionem Ambrosianarum editionum oggerunt. Neque tamen  recens est ista importunorum hominum criminatio; etenim seculo superiori Franciscus Iunius, ut persuaderet non esse catholicis typographis liberum in excudendis Patrum operibus bona fide uersari, sed eos uexari a nescio quibus exploratoribus quos inquisitores occulti summitterent, talem orsus aut commentus est narrationem  Refert itaque cum Lugduni anno 1555 Ludouicum Saurium inuiseret, operarum in officina Fresloniana correctorem, ab eo sibi commonstrata esse aliquot folia scriptorum diui Ambrosii, elegantia quidem illa, quod ad charte nitorem, concinnitatem characterum, nec non orthographie accurationem pertinet: at in ipso sensu atque contextu fede a  Franciscanis duobus interpolata et cancellata. Hanc porro accusationem cum uideremus non solum a Riueto  et similibus eiusdem aut supparis eui scriptoribus cupidissime ad conflandum Ecclesie odium arreptam atque contortam; uerum etiam nuperrime a ministro quodam summa cum stomachatione repetitam, hoc nobis cupiditatem iniecit de illa editione certius aliquid cognoscendi. Quo circa celebriores huiusce urbis bibliothecas perlustrauimus, editos aliquot exterarum catalogos consuluimus, denique ut Lugduni si quod illius exemplar ibidem superesset, exploraretur, operam dedimus; neque tamen ullum eiusdem uestigium licuit uspiam deprehendere. Unde colligas ipsam uel statim suppressam fuisse, uel forte omnino suppositam.

 Si uero de re tam parum certa tantas illi excitant tragedias, quis credat eosdem neuis ac uitiis parcituros earum editionum, que nunc publice prostant et cunctorum catholicorum atque acatholicorum manibus teruntur? Non pepercit profecto memoratus Riuetus, cum memoratam de Lugdunensi editione narrationem ita concludit: Quid in similibus Rome actum sit, aut quotidie agatur, diuinare promptum est.  Non pepercit Dalleus Charentonianus olim minister; hic enim in eo libro quem de Usu Patrum gallice scripsit, capitis 4 paginam 93 integram consumit in eadem Romana editione traducenda. Sed in hoc eius aliorumque similium iniustitia manifesta est, quod Erasmi, Gelenii ac ceterorum qui Basileensi editioni ante Costerium manum  admouerunt, peccata et summam in sequendis coniecturis licentiam caute dissimulant.

Ceterum illud nos confidimus hac nostra editione assecutos, ut ea tela que perpetuo contra Ambrosii auctoritatem torquebant catholice Ecclesie aduersarii, iam in posterum ex eorum manibus eripiantur. Primum enim hanc legem nobis inuiolabilem esse uoluimus, nullam in textum coniecturam umquam admittere. Nam quemadmodum a Costerio uidemus prudentissime obseruatum : Qui ingenio dumtaxat suo iudicioque plusquam debeant, fidunt, neque presidium omne in antiquorum exemplarium collatione constituunt, fieri quidem potest, ut quandoque nonnulla que contra grammaticorum canones depugnent, restituant: at uoces male commutatas,  sententias aut omnino omissas, aut in alienum locum reiectas eo modo persanare neutiquam possunt. Ne quis uero nos putet promissis illis fucum facere, non solum manuscriptorum quibus ad singulos tractatus recognoscendos usi sumus, catalogum ad calcem uoluminis exhibuimus, uerum etiam singulis paginis in inferiori margine quid et qua auctoritate commutatum fuerit, submonuimus. Ubi etiam cuiusque codicis tum scripti tum editi uarias curauimus adiici lectiones; eo tamen delectu, ut quas leuioris duceremus momenti, reiicerentur in finem uoluminis, [a 1Kb] quas  uero nullius, omitterentur. Hac uidelicet ratione prouidimus, ut et lectori quam potissimum lectionem amplectatur, eligere liberum sit: nec tamen pagine leuibus inutilibusue notis oppleantur. At in Scripture locis qui passim citantur ab Ambrosio, diligentiam ac religionem adhuc maiorem adhibuimus; eorumdem enim locorum uarietates interdum etiam haud ita graues non solum ex Ambrosii codicibus, sed e diuersis quoque bibliorum idiomatis placuit annotare.

Submouimus autem longiores illos contextus, quibus, ut dictum est, in editione Romana cum libri ab inuicem, tum etiam non raro media ipsa capita diuidebantur; eo quod illa diuisio operum Ambrosianorum corpus, quod unum esse, quoad eius fieri potest,  debet, quasi membratim distrahat et discerpat. De librorum uero sectione in capita, nec non eorum argumentis, siue summariis, ut uocant, sententiis tantisper certatum est; cum non deessent qui ea omnia que non haberentur in manuscriptis, ex editionibus tollenda esse contenderent: alii contra retinenda quidem existimarent, sed quia uetera illa argumenta Auctoris sensum atque consilium, uel minus perspicue, uel minus latine representarent, corrigenda. Potior horum uisa est opinio; constat siquidem animum lectoris defatigari, nisi subinde quasi uariis stationibus requiescat. Sed in hoc maxima illius instituti uidetur utilitas; quod eumdem lectorem antequam ad nouam transeat materiam, preparet, quo facilius legenda intelligat. Et hoc sane  nullus negabit magis necessarium esse in eo scriptore, ad cuius lectionem atque intelligentiam, quemadmodum animaduertit  Antonius Godellus, magnum Ecclesie Gallicane decus et ornamentum, opus est eruditione plusquam mediocri.

Ut igitur hac in re potissimum iunioribus theologis pro modulo nostro consuleremus, receptam iam olim tractatuum in capita diuisionem retinuimus, ipsa capita in numeros seu sectiones distribuimus, explicuimus uoces obscuras aut parum usitatas, eorum etiam que ad historiam, disciplinam, atque doctrinam spectant, ubi res ita postulare uisa est, breuem subnotauimus expositionem. Ad hec ueterum quoque illorum locos indicauimus, quos Ambrosius noster sibi proposuerat imitandos. In quibus omnibus non  famam eruditionis aucupari consilium fuit, sed lectorum ac eorum precipue qui, ut diximus, recentes a theologie scholis, se ad euoluenda Doctoris nostri monumenta comparant, unice spectauimus utilitatem. Quapropter doctores uiri, quibus eruditum hoc nostrum seculum abundat, nullo dispendio notulas nostras omittant licet, nec tamen illas tyronibus atque in huiuscemodi studio candidatis inuideant; quibus eo magis necessarias esse illud ostendit, quod in multis locis Rom. editores, uiros alioquin eruditos, Auctoris sensum non assecutos inducte in textum mutationes patefaciant. Hi uero dum qualicumque hoc nostro iuuabuntur labore, quod pauciora exposuerimus, non expostulent; cum nichil quod  ualde necessarium fuerit, neglexerimus, nec fusiores annotationes facile admissurus fuerit uoluminis modus.

Quod porro ad uniuersi operis partitionem attinet, nobis neque Romana neque Erasmiana satis probata est; utrobique enim cum bene multa sunt proprio suo loco non posita, tum nulla exstat legitimorum adulterinorumue fetuum discretio. Itaque nichil commodius esse duximus, quam ut opera omnia que nomine Ambrosii reperiuntur inscripta, in tres duntaxat tomos diuideremus, quorum priores duo uera, tertius supposititia comprehenderet: in quo a Romana distributione, cui longo usu nunc omnes assueti sunt, quam minimum potuit, recessimus. Igitur hoc primo uolumine quidquid ad Scripture expositionem  refertur, complexi sumus: de cuius quidem tractatibus non est cur hoc loco plura dicantur, cum premisse ad singulos admonitiones eorum etatem, propositum Auctoris, et alia que necessaria iudicauimus, abunde prodant edisserantque. Nam de recognitis Augustini, Gratiani, nec non et citate Scripture testimoniis, additis eiusdem uersiculis, uariis indicibus in fine collocatis, ut sileamus, ipse lector usu proprio, quantum utilitatis habeant, satis agnoscet.

Neque uero ea uidentur hoc loco pretermittenda, quorum ope ac subsidio usi sumus in hac Ambrosiana castigatione. Certe quidem manifestum est ad operum cuiuspiam auctoris restitutionem non fufficere, ut unus aut alter codex manu exaratus cum editione aliqua conferatur, sed multis opus esse, ut  quod in uno uitiosum est, adiumento corrigi possit alterius. Immo uero nec etiam satis est multos suppetere, nisi uariis in regionibus fuerint scripti; cum sepe sepius contingat, ut in omnibus unius prouincie manuscriptis iidem plane errores offendantur, quod nempe ab uno et eodem exemplari tamquam ab uno fonte illi profecti sint. Quapropter ut undecumque licuit manuscripti congregarentur, operam dedimus. Et primum cura fuit ut opelle nonnulle quarum pauciora suppetebant in Galliis exemplaria, ad aliquot uaticane bibliothece codices exigerentur, insuperque describerentur ille uarie lectiones, quibus usus fuerat ipse cardinalis de Monte-Alto. Erant inter eas obseruationes nonnulle que nobis non omnino fuerunt inutiles; erant preterea coniecture  plurime quas a Latino Latinio postea editas comperimus. Deinde manuscriptos bibliothecarum Congregationis nostre aut in prouinciis ubi asseruantur conferendos, aut in monasterium hoc Sanctigermanense afferendos curauimus. Hoc ipsum etiam factum est in codicibus aliquot Flandricis bibliothecarum Ordinis nostri, et in pluribus Gallicis ordinis Cisterciensis, quos nobis summa cum beneuolentia commodauerunt multorum eiusdem ordinis monasteriorum prepositi: ubi pretermittendum non fuerit, quantum debeamus labori R. P. Ioh. Baptiste de Noyuille, Prioris abbatie uallis-Clare prope Laudunum, qui et plures tractatus cum monasterii sui codicibus officiosissime contulit, et sermones quosdam  nondum editos manu propria describere grauatus non est. Postremo celebriores huiusce urbis bibliothecas, ut puta Regiam, Sorbonicam, uictorinam, Colbertinam aliasque diligenter perlustrauimus; unde nobis humanissime necessarios codices prebuerunt ii quibus eorumdem manuscriptorum cura custodiaque demandata est. Comprimis uero illud predicemus oportet, D. Tonnellerium, can. uict., nobis quaterniones aliquot, quibus uarias lectiones ad editionem Ambrosii abs se destinatam colligere ceperat, lubentissimo animo dedisse; ac similiter eruditissimum Baluzium non solum codices e ditissima D. Colberti bibliotheca nobis affatim suppeditasse, uerum etiam uarias lectiones Sermonum Ambrosianorum atque Epistolarum ad opus quod ipse designabat,  ex optime note manuscriptis collectas, que sua in nos beneuolentia est, ultro detulisse. Quod porro eosdem codices subinde, ut fieri solet, consulere non satis habuerimus, sed ipsorum editorumque uersus cum uersibus, uoces cum uocibus, syllabas cum syllabis religiose contenderimus, ex uariantibus lectionibus quiuis intelligat.

Quocirca nichil addendum hic uideretur, nisi essent nonnulli, qui paucis Ambrosii nostri locis, quos aut obscuros aut nimis allegoricos putant, tamquam preiudicio quodam offensi, minus equos illius operibus sese ostendunt. Horum igitur ut medeamur fastidio, non pigebit illud quo delectatus reperitur sanctus Antistes, scribendi atque interpretandi genus paulo accuratiori libra expendere. Ac primo Ambrosianum  stylum constat grandem, nobilem, et copiosum esse; qualis uidelicet patricii ordinis uirum decebat, ac diligenter in urbana forensique eloquentia exercitatum. Sed nichil in eius sublimitate turgidum inest, nichil turbidum in ubertate; cum utraque res suauitate quadam ac modestia temperetur. Neque tamen putes eum ui sua uehementiaque destitui. Habet siquidem affectus suos, atque aculeos, sed tanta conditos festiuitate, ut nullam morosioris agrestiorisue ingenii speciem pre se ferant. Obseruant quoque in eiusdem elocutione adeo miram sententiarum densitatem, ut non facile maiorem apud alium ullum reperire sit. Iluc adde breuitatem periodi concinnam ac modulatam, sed in primis tam felici uarietate distinctam, ut nullum tedio relinquat locum.  Inde est quod Magnus Augustinus Doctoris nostri oratione captum se esse non uno loco testificatur , nec non specimina trium elocutionis generum propositurus Cyprianum atque Ambrosium solos eligit , quorum e lucubrationibus uaria illa eloquentie exempla decerpat ac depromat. Sed nec minus apte quam breuiter etiam a Cassiodoro designatur ea, qua sanctum Presulem scripsisse obseruamus, orationis forma; sic enim ille: Sanctus quoque Ambrosius lactei sermonis emanator, cum grauitate acutus, peruiolenta persuasione dulcissimus . Et hinc abunde intelligas ab omni obscuritate  Ambrosianum stylum per se abhorrere: utrum uero quam secutus est, interpretandi ratio iure huiusce uitii argui possit, inspiciendum.

Triplicem in sacris paginis intellectum esse passim agnoscit, naturalem, moralem, spiritualem; siue quod idem est, historicum, ethicum, mysticum: sed in hoc ultimo enucleando tam multum, quam breuem in primo sese exhibet. Quin etiam ipsum interdum putes, ut spiritualem sensum constituat, historie ueritatem prorsus negare: quod tamen secus habere comperies, modo singula perpendas in serie orationis atque contextu, sicuti nos suis locis obseruabimus. Ceterum non alibi magis urgere solet mysticum sensum, quam in exponendo ueteri Testamento, idque maxime ubi factorum historia quidpiam  quod contra morum probitatem honestatemque pugnet, pre se ferat. Tunc enim ueritus ne istinc uel fideles delinquendi, uel pagani ac Manichei Ecclesie insultandi occasionem arripiant, apte confugit ad allegoriam: quemadmodum que de ebrietate Ne, concubitu Abrahe cum ancilla, Loth ebrietate atque incestu, nec non Dauidis adulterio disputat, planum faciunt. Et huius quidem methodi utilitatem nemo melius exponere ualeat, quam qui eam tanto Ecclesie bono expertus fuit magnus Augustinus. Ita igitur ille: Gaudebam etiam, inquit, quod uetera scripta Legis et prophetarum iam non illo oculo legenda proponerentur, quo antea uidebantur absurda . . . . . sepe in popularibus sermonibus dicentem Ambrosium letus audiebam: Littera occidit, spiritus autem uiuificat; cum ea que ad litteram  peruersitatem docere uidebantur, remoto mystico uelamine, spiritaliter aperiret . Sed non solum ubi occurrit quidpiam quod a probis moribus abhorreat, ad mystici sensus amenitatem se conuertit; memor enim apostolici huiusce dicti: Omnia in figuris contingebant illis ; ibi pulcherrima religionis mysteria sub littere inuolucro latere demonstrat, ubi nichil contineri nisi simplex rei factiue narratio uidebatur. Expende quos sensus et quam nobiles eruat e structura arce Noachi, e benedictionibus filiorum eius, e coniugio Isaac, e diuersis casibus uite Ioseph, atque ad postremum e fratrum ac filiorum eiusdem benedictionibus; fateberis profecto nichil aliud, quam frigere atque humi repere illos interpretes, qui quasi Iudaicam seruitutem  in Ecclesiam referre decreuerint, toti sunt in apicibus et syllabis examinandis: quique si uel unius sententie grammaticam intelligentiam Hebraice cuiusdam etymologie beneficio detexisse sibi uideantur, tum serio exsultant ac triumphant. Nihilominus tamen nolumus a nobis hoc ita dictum, quasi naturalem sensum, in quo duorum aliorum fundamentum est, aspernemur. Eius usum ultro fatemur non esse nisi laudabilem, dummodo non seruiliter ac iudaice illi hereamus. Hunc porro sanctus Doctor maxime secutus est in libris Hexemeron, de Paradiso, de Ne et Arca, et in Expositione Euangelii secundum Lucam. Quod uero ad sensum moralem; cum nichil ad pastoralem curam magis proprie pertinere in confesso  sit quam informandorum gregis sui morum sollicitudinem, mirum utique foret, si tam grauem episcopatus partem tantus episcopus non impleuisset. Sed tametsi quantam illius rationem habuerit, singule propemodum pagine contestentur  reperitur tamen in quibusdam magis ex proposito explicatus. Tales sunt libri de sacrificio Cain et Abel de Abraham, de Bono mortis, de Fuga seculi, de Iacob et uita beata, de Elia et Ieiunio, de Nabuthe Iesrelita, de Tobia, de Interpellationibus, et in Enarrationibus Psalmorum.

Sed non ductu proprio ad rimandam que in Libris diuinis recondita est, scientiam accessit; quamuis enim non uulgarem linguarum tum Latine tum etiam  Grece cognitionem esset adeptus, et in lectione omne genus librorum, petarum, historicorum, philosophorum, atque imprimis Platonicorum oppido uersatus: quamuis preterea eloquentiam quam ipsi natura indiderat haud mediocrem, diligenter in orandis causis excoluisset; non tamen putauit sibi a tribunalibus ad sacrum pulpitum sine peritorum ductorum presidio esse transeundum. Maluit igitur se antiquiorum prebere discipulum, quam aliorum magistrum profiteri. Quapropter cum Origenes in Scripturis interpretandis aliorum omnium tanquam dux atque antesignanus haberetur, nec non ex eo quasi e publico penu pleraque suarum expositionum hausissent superiores Patres; Ambrosius quoque communi se usurum iure arbitratus est, si ex eiusdem  libris que in rem suam putabat congruere, mutuaretur. In quo quidem summa utebatur cautione et iudicio; cum enim plurima in illius auctoris commentationibus legerentur, que non probarentur ab Ecclesia, his diligentissime uitatis, prouidebat ne pabulum ullum ouibus suis minus sanum aut sincerum apponeret. Nonnulla quoque reperimus in eius scriptis que petita fuerint ex Basilio, sed illud amicitie quam inter utrumque mutua uirtutis opinio coierat, Ambrosium dedisse autumamus, ut preeuntem illum, sicubi occasio ita ferret, non illibenter sequeretur. Duobus memoratis Patribus insuper alios duos addit Hieronymus, Didymum de quo in admonitione ad libros de Spiritu sancto, et Hippolytum martyrem, sed cum huius opera temporum  iniquitate perierint, quod Hieronymi adiiciamus testimonio, nichil habemus. 

Secundum Ecclesie Patres nominandum censemus Philonem Iudeum, uirum multe eruditionis, quem allegoricis interpretationibus indulgentem satis frequenter imitatus est sanctus Doctor. Inde est quod loci nonnulli Ambrosianorum operum obscuri uideantur iis, qui eiusdem Philonis ex quo desumpti sunt, methodum non satis norunt. Quod ibi potissimum contingit, ubi uel proprium aliquod uocabulum uel occurrentes numeri ad subtiliorem allegoriam transferuntur. Sic Erasmus ipse cuidam loco censoriam hanc inussit notam: Hic uidetur, inquit, aliquis adsuisse  suas nugas ; cum tamen eamdem sententiam eisdem fere uerbis apud Philonem inuenire sit. Sed non eo nomine priuatim accusandus fuerit sanctus Doctor, cum id satis familiare alii quoque Patres habuerint, ut allegoricos tropologicosque sensus indagarent; inque numeris includi tegique magna mysteria existimarent, que populis suis putabant candide retegenda. Et hinc sane colligi potest multa que nobis quamdam obscuritatis caliginem obtendant, antiquis illis temporibus aperta etiam populo exstitisse, ut pote talibus audiendis assuefacto. Sed etsi quedam offenderentur, que numquam plebecule captum non superauerint minime tamen id oratoris tribuendum esset obscuritati; nam hodieque inter eos qui uernaculo  sermone uerba faciunt, multi laudantur ob perspicuitatem, quorum in concionibus artificium uulgus multa non capiat.

Est preterea quoddam non ita uulgare interpretandi genus, quod Ambrosius in eodem Philone imitandum sibi proposuit, thematica scilicet interpretatio. Hanc autem definit Sixtus Sen. in hunc modum : Thematica explanandi methodus est, que peculiares diuine Scripture partes una cum earum expositionibus applicat ad alicuius particularis argumenti tractationem, ostendens totum suscepti argumenti corpus, membra, partesque singulas in propositis Scripture sancte locis ueluti in tabella depictas inueniri. Quam definitionem captu difficilem non iudicabit, qui uoluerit considerare  quemadmodum que de patriarchis Abraham, Isaac, et Iacob narrat Scriptura, eo Doctor sanctus referat, ut in primo debitam mandatis diuinis obedientiam, in altero sinceram animi puritatem, laborum tolerantiam in tertio, tamquam in totidem uiuis imaginibus expressas atque omnium imitationi propositas esse palam faciat. Sed qui plura de hac re uoluerit, adeat eumdem Sinensem loco citato.

Hic forte lectorum quempiam moueat, quod cum non pauca, uti dictum est, petierit ex Grecis Ambrosius, ab eis tamen citandis nominandisue ferme abstineat. Sed preterquam quod haud infrequenter suppresso nomine auctorum, alienam sententiam a se proponi clare testatur, Erasmus geminam eius rei rationem affert, nimirum quod eosdem imitari  uoluerit, non interpretari, quodque per id temporis Scriptores greci male audiebant apud latinos. Nec Ciceroni, ait ille , quisquam uitio uertit, quod in philosophicis argumentis Grecos sequeretur non ut interpres, sed ut imitator: nec erat cornicule furtum, quod Grecorum nomina, que pleraque tum apud Latinos magna laborabant dogmatum improbatorum inuidia, pressit; sed cauti pastoris, omnem offendiculi, dissidiique materiam excludentis. Non parum probabiliter id quidem; nemo enim est qui nesciat quas turbas, que iurgia illis temporibus doctrina Origenis inter eius fautores atque aduersarios concierit. Quin etiam  forte suspicari possit aliquis Ambrosium non alio nomine, quam quod Origenianorum operum studiosus esset, alicubi Hieronymo displicuisse. Rufinus certe auctor est  eumdem Hieronymum duobus tribusue librorum suorum locis de Ambrosianis libris locutum esse petulantius, quam tanti uiri sanctitas atque dignitas paterentur. Et hoc isti accusationi uim quamdam addit, non modo quod eam tacitus in Apologia sua preterit Hieronymus, neque Rufino calumnie nomen impingit: sed maxime quod in libro de Scriptoribus Ecclesiasticis Ambrosianarum commentationum catalogum texere, ac suam de illis sententiam proferre detrectauerit; ne in alterutram partem, inquit, aut adulatio in me reprehendatur, aut ueritas. Unde non absurde colligi possit ei  quedam in iisdem illis operibus occurrisse que non probaret, suum tamen iudicium propter insignem uiri auctoritatem proferre subueritum.

Minime tamen putamus unicam eius rei causam fuisse ipsius contra Origenianos offensionem; ibidem enim alios ille haud paulo honorificentius tractat; quos probe norat non minus quam Ambrosium, Origenis imitationi addictos esse: immo uero ipse Doctorem nostrum et in superioribus suis libris ante laudauerat, et postea quoque in propria contra Rufinum Apologia non semel laudat: quo etiam loco non dubitat, nomen suum inter Origenianos imitatores profiteri. Quo circa si uera est Rufini obiectio, forte sententiam suam ideo proferre noluerit, ne si de libris a se prius, incertum qua causa, uituperatis cum  laude loqueretur, argueretur leuitatis; sin autem eosdem contemptui habere pergeret, offenderet omnium animos, a quibus sanctus Presul maximo honore ac reuerentia colebatur. Quod si falsum aduersario, ut eum uocaret in inuidiam, Rufinus imposuit, non facile fuerit diuinare quam potissimum ob causam sanctus ille doctor de tanti doctoris operibus non sine quodam fastidio silere uoluerit. Nec scire fas est omnia, inquit ille: neque hoc magnopere ad rem credimus pertinere. Ut sit, Ambrosio nostro non potest honorificum non esse, quod cum sententie de singulis quibusque rebus semper tam diuerse abeant, solus repertus fuerit Hieronymus qui unum alterumue illius librum minus probaret. Sane pleni sunt codices omnes cum Grecorum, tum Latinorum laudibus  sancti Ambrosii, sed etiamsi de illo ceteri tacerent scriptores, instar omnium esset unus Augustinus. Hic enim nullam elabi sibi patitur occasionem, quin Ambrosium et quasi parentem colat, et quasi doctorem ac magistrum sequatur. Contende utriusque doctrinam, et fateberis non temere dictum a doctissimis quibusdam uiris, fere omnium que docet sanctus Augustinus, semina reperiri apud Ambrosium , cuius ille breuius atque strictius dicta, fusius dilatare amplificareque passim consueuit.





uITA SANCTI AMBROSII MEDIOLANENSIS EPISCOPI, A PAULINO EIUS NOTARIO AD BEATUM AUGUSTINUM CONSCRIPTA. 


 1. Hortaris, uenerabilis pater Augustine, ut sicut beati uiri Athanasius episcopus et Hieronymus presbyter stylo prosecuti sunt uitas sanctorum Pauli et Antonii in eremo positorum, sicut etiam Martini uenerabilis episcopi Turonensis Ecclesie Seuerus seruus Dei luculento sermone contexuit; sic etiam ego beatissimi Ambrosii episcopi Mediolanensis Ecclesie meo prosequar stylo. Sed ego ut meritis tantorum uirorum, qui muri Ecclesiarum sunt, et eloquentie fontes; ita etiam sermone me imparem noui. Tamen quia absurdum esse opinor, quod precipis, declinare, ea que a probatissimis uiris, qui illi ante me astiterunt, et maxime ab sorore ipsius uenerabili Marcellina didici, uel que ipse uidi, cum illi astarem, uel que ab iis cognoui,  qui illum in diuersis prouinciis post obitum ipsius se uidisse narrarunt, uel que ad illum scripta sunt, cum adhuc obiisse nesciretur: adiutus orationibus tuis, et meritis tanti uiri, licet inculto sermone, breuiter strictimque describam; ut lectoris animum etsi sermo offenderit, breuitas tamen ad legendum prouocet: nec uerborum fucis ueritatem obducam, ne dum scriptor elegantie pompam requirit, lector tantarum uirtutum amittat scientiam, quem non magis phaleras, pompasque uerborum, quam uirtutem rerum, gratiamque Spiritus sancti spectare conueniat. Siquidem nouerimus uiatores gratiorem habere aquam breui uena stillantem, forte cum sitiunt, quam profluentis fontis riuos, quorum copiam sitis tempore reperire non possunt. Et hordeaceus  panis dulcis solet esse etiam his qui centenis uicibus ferculorum quotidiani conuiuii copias ructare consuerunt. Sed et hortorum amena mirantibus herbe agrestes placere consueuerunt.

2. Quamobrem obsecro uos omnes, in quorum manibus liber iste uersabitur, ut credatis uera esse, que scripsimus: nec putet me quisquam studio amoris aliquid quod fide careat, posuisse; quando quidem melius sit penitus nichil dicere, quam aliquid falsi proferre, cum sciamus nos omnium sermonum nostrorum reddituros esse rationem . Nec dubitem et si non ab omnibus omnia, tamen a diuersis diuersa sciri, et ea cognita nonnullis esse, que etiam minus ipse aut audire aut uidere potui. Unde a die natiuitatis eius narrandi  initium sumam, ut gratia uiri ab incunabulis que fuerit, agnoscatur.

3. Igitur posito in administratione prefecture Galliarum [a 1Kb] patre eius Ambrosio, natus est Ambrosius. Qui infans in area pretorii in cuna positus, cum dormiret aperto ore, subito examen apum adueniens, faciem eius atque ora compleuit; ita ut ingrediendi in os, egrediendique uices frequentarent. Que pater, qui propter cum matre uel filia deambulabat, ne abigerentur ab ancilla, que curam nutriendi infantis susceperat, prohibens  [b 1Kb] exspectabat patrio affectu, quo fine illud miraculum clauderetur. At ille post aliquamdiu euolantes, in tantam eris altitudinem subleuate sunt, ut humanis oculis minime  uiderentur. Quo facto territus pater ait: Si uixerit infantulus iste, aliquid magni erit. Operabatur enim iam tunc Dominus in seruuli sui infantia, ut impleretur quod dictum est: Faui mellis sermones boni ; illud enim examen apum scriptorum ipsius nobis generabat fauos, qui celestia dona annuntiarent, et mentes hominum de terrenis ad celum erigerent.

4. Postea uero cum adoleuisset, et esset in urbe Roma constitutus cum matre uidua et sorore, que uirginitatem iam fuerat professa, comite alia uirgine, cuius uirginis soror Candida, et ipsa eiusdem professionis, que nunc Carthagine degit iam anus; cum uideret [c 1Kb] sacerdotibus a domestica, sorore, uel matre manus osculari, ipse ludens offerebat  dexteram, dicens et sibi id ab ea fieri oportere, siquidem episcopum se futurum esse memorabat; loquebatur enim in illo Spiritus Domini, qui illum ad sacerdotium nutriebat: illa uero ut adolescentem et nescientem quid diceret, respuebat.

5. Sed postquam edoctus liberalibus disciplinis, ex Urbe egressus est, professusque in auditorio prefecture pretorii, ita splendide causas perorauit; ut eligeretur a uiro illustri Probo, tunc prefecto pretorii, ad consilium tribuendum. Post hec consularitatis suscepit insignia, ut regeret Liguriam, Aemiliamque prouincias, uenitque Mediolanum.

6. Per idem tempus, mortuo Auxentio Ariane perfidie episcopo  cum populus ad seditionem surgeret in petendo episcopo, essetque illi cura sedande seditionis, ne populus ciuitatis in periculum sui uerteretur, perrexit ad Ecclesiam: ibique cum alloqueretur plebem, subito uox fertur [a 1Kb] infantis in populo sonuisse Ambrosium episcopum. Ad cuius uocis sonum totius populi ora conuersa sunt, acclamantis Ambrosium episcopum; ita qui antea turbulentissime dissidebant, quia et Ariani sibi et Catholici sibi episcopum cupiebant, superatis alterutris, ordinari, repente in hunc unum mirabili et incredibili concordia consenserunt. [b 1Kb]

7. Quo ille cognito, egressus Ecclesiam, tribunal sibi parari fecit; quippe mox futurus episcopus, altiora conscendit: tunc contra consuetudinem suam  tormenta iussit personis adhiberi. Quod cum faceret, populus nichilominus acclamabat: Peccatum tuum super nos. Sed non similiter is populus tunc clamauit, sicut populus Iudeorum; illi enim uocibus suis sanguinem Dominicum effuderunt, dicentes: Sanguis huius super nos : isti uero catechumenum scientes, fideli uoce remissionem illi peccatorum omnium per baptismatis gratiam promittebant. Tunc ille turbatus reuertens domum, philosophiam profiteri uoluit, futurus sed uerus philosophus Christi, qui contemptis secularibus pompis, piscatorum secuturus esset uestigia, qui Christo populos congregarunt non fucis uerborum, sed simplici sermone, et uere fidei ratione, missi sine pera, sine uirga, etiam ipsos philosophos  conuerterunt. Quod ubi ne faceret, reuocatus est; publicas mulieres publice ad se ingredi fecit, ad hoc tantum, ut uisis his, populi intentio reuocaretur. At uero populus magis magisque clamabat: Peccatum tuum super nos.

8. At ille cum uideret nichil intentionem suam posse proficere, fugam parauit: egressusque noctis medio ciuitatem, cum Ticinum se pergere putaret, mane ad portam ciuitatis Mediolanensis, que Romana dicitur, inuenitur; Deus enim qui Ecclesie sue catholice murum parabat aduersus inimicos suos, et turrem erigebat Dauid [c 1Kb] contra faciem Damasci, hoc est, contra perfidiam hereticorum, fugam illius impediuit. Qui inuentus, cum custodiretur a populo, missa relatio est ad clementissimum  imperatorem tunc ualentinianum, qui summo gaudio accepit quod iudex a se directus ad sacerdotium peteretur. Letabatur etiam Probus prefectus, quod uerbum eius impleretur in Ambrosio; dixerat enim proficiscenti, cum mandata ab eodem darentur, ut moris est: uade, age non ut iudex, sed ut episcopus.

 9. Pendente itaque relatione, iterum fugam parauit, atque in possessione cuiusdam Leontii clarissimi uiri aliquamdiu delituit. Sed ubi relationi responsum est, ab eodem Leontio proditur; preceptum enim erat uicario ut insisteret rebus perficiendis: qui iniuncta sibi cum uellet implere, proposito edicto, conuenit omnes, ut si uellent sibi consulere, rebusque suis, proderent uirum. Proditus itaque et adductus Mediolanum, cum intelligeret circa se Dei uoluntatem, nec se diutius posse resistere, postulauit non se nisi a catholico episcopo baptizari; [d 1Kb] sollicite enim cauebat perfidiam Arianorum. Baptizatus itaque fertur omnia ecclesiastica officia implesse, atque octaua die episcopus ordinatus est summa cum gratia et letitia  cunctorum. Igitur post annos aliquot ordinationis sue ad urbem Romam, hoc est, ad proprium solum perrexit, ibique sanctam puellam, de qua supra memorauimus, cui manum offerre solitus erat, in domo propria cum germana, sicut reliquerat, inuenit, iam matre defuncta. Atque cum illa dexteram illius oscularetur, subridens ait illi: Ecce ut dicebam tibi, sacerdotis manum oscularis.

10. Per idem tempus cum trans Tiberim apud quamdam clarissimam inuitatus, sacrificium in domo offerret, quedam balneatrix que paralytica in lecto iacebat, cum cognouisset ibidem esse Domini Sacerdotem, in sellula se ad eamdem domum, ad quam ille inuitatus uenerat, portari fecit,  atque orantis et imponentis manus uestimenta attigit. Que cum exoscularetur, statim sanitate recepta, ambulare cepit; ut impleretur illud Dominicum dictum ad apostolos: Etiam maiora his facietis, credentes in nomine meo . Quod tamen signum sanitatis ut mirabile fuit, ita etiam nec occultum; nam ego hoc [e 1Kb] in eadem regione post annos plurimos, sanctis uiris referentibus, positus in Urbe cognoui.

11. Sirmium uero cum ad ordinandum episcopum Anemium perrexisset, ibique Iustine tunc temporis regine potentia et multitudine coadunata de Ecclesia pelleretur; ut non ab ipso, sed ab hereticis arianus episcopus in eadem ecclesia ordinaretur: essetque constitutus in tribunali, nichil curans eorum,  que a muliere excitabantur; una de uirginibus Arianorum impudentior ceteris, tribunal conscendens, apprehenso uestimento Sacerdotis, cum illum attrahere uellet ad partem mulierum, ut ab ipsis cesus de ecclesia pelleretur; ait ei, ut ipse solitus erat referre: Etsi ego indignus tanto sacerdotio sum, tamen te non conuenit uel professionem  tuam in qualemcumque sacerdotem manus iniicere; unde deberes uereri Dei iudicium, ne tibi aliquid mali eueniret. Quod dictum exitus confirmauit; nam alio die mortuam ad sepulcrum usque deduxit, gratiam pro contumelia rependens. Et hoc factum non leuem aduersariis incussit metum, pacemque magnam Ecclesie catholice in ordinando episcopo tribuit.

12. Ordinato itaque catholico sacerdote, Mediolanum reuertitur, ibique supradicte Iustine mulieris innumeras insidias sustinuit, que muneribus atque honoribus aduersus sanctum uirum oblatis, populum excitabat. Sed infirmorum animi talibus promissis decipiebantur; promittebat enim tribunatus, et diuersas alias dignitates iis, qui illum de  ecclesia raptum, ad exsilium perduxissent. Quod cum multi conarentur, sed Deo presule, perficere non ualerent, unus infelicior ceteris, nomine Euthymius, in tantum furorem excitatus est, ut iuxta ecclesiam sibi domum pararet, atque in eadem carrum constitueret, quo facilius raptum, [a 1Kb] superpositum carpento ad exsilium perduceret. Sed iniquitas eius in uerticem ipsius descendit ; post annum etenim eodem die quo illum rapere se arbitrabatur, in eodem carpento impositus, de eadem domo ipse ad exsilium destinatus est, reputans sibi iusto iudicio Dei id in se esse conuersum; ut in eo carpento dirigeretur ad exsilium, quod ipse parauerat Sacerdoti. Cui non minimum solatii Sacerdos prebuit, dando sumptus, uel alia que erant  necessaria.

13. Sed hec confessio hominis nec mulieris furorem, nec uesanorum Arianorum dementiam repressit; maiore etenim accensi amentia, basilicam Portianam inuadere nitebantur: exercitus etiam armatus ad custodiendas fores ecclesie est directus, ut nemo auderet catholicam ecclesiam ingredi. Sed Dominus qui de aduersariis suis Ecclesie sue triumphos donare consueuit, ad Ecclesie sue munimentum militum corda conuertit; [b 1Kb] ut auersis scutis ecclesie fores seruarent, nec egredi dimitterent, sed ingredi ecclesiam plebem catholicam minime prohiberent. Sed nec hoc satis erat missis militibus, nisi etiam pro catholica fide cum plebe pariter acclamarent. Hoc in tempore primum antiphone,  hymni, ac uigilie in ecclesia Mediolanensi celebrari ceperunt. Cuius celebritatis deuotio usque in hodiernum diem non solum in eadem ecclesia, uerum per omnes pene Occidentis prouincias manet.

14. Per idem tempus sancti martyres Protasius et Geruasius se Sacerdoti reuelauerunt. Erant enim in basilica positi, in qua sunt hodie corpora Naboris et Felicis martyrum: sed sancti martyres Nabor et Felix celeberrime frequentabantur, Protasii uero et Geruasii martyrum ut nomina, ita etiam sepulcra  incognita erant, in tantum ut supra ipsorum sepulcra ambularent omnes, qui uellent ad cancellos peruenire, quibus sanctorum Naboris et Felicis martyrum ab iniuria sepulcra defendebantur. Sed ubi sanctorum martyrum corpora sunt leuata, et in lecticis posita, multorum ibi satane egritudines perdocentur. Cecus etiam Seuerus nomine, qui nunc usque in eadem basilica que dicitur Ambrosiana, in quam Martyrum corpora sunt translata, religiose seruit; ubi uestem martyrum attigit, statim lumen recepit. Obsessa etiam corpora a spiritibus immundis curata, summa cum gratia domum repetebant. Sed iis beneficiis martyrum in quantum crescebat fides Ecclesie catholice, in tantum Arianorum perfidia minuebatur.

 15. Denique ex hoc tempore sedari cepit persecutio, que Iustine furore accendebatur; ut Sacerdos de Ecclesia pelleretur. Tamen intra palatium multitudo Arianorum cum Iustina constituta deridebat tantam Dei gratiam, quam Ecclesie catholice Dominus iehsu meritis martyrum suorum conferre dignatus est: uenerabilemque uirum Ambrosium narrabat pecunia comparasse homines, qui se uexari ab immundis spiritibus mentirentur; atque ita ab illo, sicut et a martyribus se torqueri dicerent. Sed hoc Iudaico ore loquebantur Ariani, suppares scilicet eorum; illi enim de Domino dicebant, quoniam in Beelzebuth principe demoniorum eiicit demonia : isti de martyribus, uel de Domini Sacerdote loquebantur, quod non Dei gratia, que per  ipsos operabatur, immundi spiritus pellerentur; sed accepta pecunia se torqueri mentirentur. Clamabant enim demones: Scimus uos martyres; et Ariani dicebant: Nescimus esse martyres. Iam hoc et in Euangelio legimus, ubi dixerunt demones ad Dominum Iesum: Scimus te, quia sis Dei Filius ; et Iudei dicebant: Hic autem unde sit, nescimus . Sed non hic testimonium accipitur demonum, sed confessio; unde miseriores Ariani uel Iudei, ut quod confitentur demones, illi negent.

16. Deus tamen qui gratiam Ecclesie sue augere consueuit, non passus est diu insultari a perfidis sanctis suis. Unus itaque ex ipsa multitudine subito arreptus a spiritu immundo, clamare cepit [c 1Kb] ita torqueri eos, ut ipse torquebatur, qui negarent martyres,  uel qui non crederent in Trinitatis unitatem, quam docet Ambrosius. At illi hac uoce confusi, qui conuerti debuerant, et dignam tali confessione agere penitentiam, in piscinam demersum hominem necauerunt, perfidie homicidium adiungentes; deduxit enim illos ad hunc finem digna necessitas. Sanctus uero Ambrosius episcopus maioris humilitatis uir factus, donatam sibi a Domino gratiam reseruabat, crescebatque quotidie fide et amore coram Deo et hominibus.

17. Per idem tempus erat quidam uir de heresi  Arianorum, acerrimus nimium disputator, et durus atque inconuertibilis ad fidem catholicam. Is constitutus in Ecclesia, tractante Episcopo, uidit  Angelum ad aures Episcopi tractantis loquentem; ut uerba angeli populo Episcopus renuntiare uideretur. Quo uiso conuersus, fidem quam expugnabat, cepit ipse defendere.

18. Fuerunt etiam duo cubicularii tunc temporis Gratiani imperatoris de heresi Arianorum, [a 1Kb] qui tractanti Episcopo questionem proponerent, ad quam audiendam altero die ad basilicam Portianam se adfuturos promiserant; erat enim questio de incarnatione Domini. Sed alio die miserandi homines superbie tumore completi, nec memores promissorum, contemnentes Deum in Sacerdote ipsius, nec plebis  exspectantis considerantes iniuriam, immemores etiam dictorum Dominicorum, quoniam qui scandalizauerit unum ex minimis istis, oportet ut mola asinaria collo eius alligetur, et demergatur in profundum maris , ascendentes in rhedam, quasi gratia gestandi, ciuitatem egressi sunt, exspectante Sacerdote et plebe in Ecclesia constituta. Sed huius contumacie quis finis fuerit, horresco referens; subito enim precipitati de rheda, animas emiserunt, atque corpora illorum sepulture sunt tradita. Sanctus uero Ambrosius cum ignoraret quid factum esset, nec diutius posset plebem tenere, ascendens pro tribunali, de eadem questione que fuerat proposita, sermonem adorsus est, dicens: Debitum, fratres, cupio soluendum, sed hesternos meos non inuenio creditores,  et reliqua que scripta sunt in libro, qui de Incarnatione Domini intitulatur .

19. Occiso itaque Gratiano imperatore, recipiendi corporis eius causa secundam ad Maximum suscepit legationem. Apud quem quam constanter egerit, qui uoluerit cognoscere, ipsius legationis epistolam ad ualentinianum iuniorem datam cum legerit , approbabit; nobis enim alienum a promissione uisum est illam inserere, ne adiuncte epistole prolixitas fastidium legenti afferret. Ipsum uero Maximum a communionis consortio segregauit, admonens ut effusi sanguinis domini sui, et quod est grauius, innocentis, ageret penitentiam, si sibi apud Deum uellet esse consultum. Sed ille cum penitentiam declinat superbo spiritu, non solum futuram,  sed etiam presentem salutem amisit, regnumque quod male arripuerat, femineo quodam modo, timore deposuit, ut procuratorem [b 1Kb] se reipublice, non imperatorem fuisse confiteretur.

20. Mortua uero Iustina, quidam haruspex Innocentius nomine, [c 1Kb] non tamen opere, cum in causa maleficiorum a iudice torqueretur aliud quam interrogabatur fateri cepit; clamabat enim ab angelo maiora tormenta sibi adbiberi eo qui custodiret Ambrosium; quoniam temporibus Iustine ad excitanda odia populorum in Episcopum cacumen tecti  ecclesie conscendens, medio noctis sacrificauerit. Sed quanto instantius et sollicitius opera maligna exercebat, tanto magis amor populi circa fidem catholicam et Domini Sacerdotem conualescebat. Misisse se etiam et demones, qui illum internecarent, fatebatur: sed demones renuntiasse se non solum ad ipsum appropinquare minime posse, uerum etiam nec ad fores domus, in qua manebat Episcopus; quia ignis insuperabilis omne illud edificium communiret, ut etiam longe positi urerentur: atque ita cessasse artes suas, quibus aduersus Domini Sacerdotem se aliquid posse arbitrabatur. Alius etiam gladium ferens ad cubiculum usque peruenit, ut interficeret Sacerdotem: sed cum eleuasset manum, districto gladio, dextera exerta in era obrigente  remansit. Tunc se missum a Iustina postquam confessus est, brachium quod inique cum extenderetur, obriguerat, sanatum est confessione.

21. Per idem tempus cum uir illustris Probus puerum suum notarium, qui spiritu immundo grauiter uexabatur, direxisset ad Episcopum, egressum ex Urbe dimisit diabolus, timens ad uirum sanctum perduci. Atque ita puer quamdiu Mediolani apud Episcopum fuit, nulla in illo diaboli dominatio apparuit: sed ubi egressus Mediolano est, et prope Urbem peruenit, idem spiritus qui illum antea habuerat, uexare eum cepit. Qui cum interrogaretur ab exorcistis, cur quamdiu Mediolani fuisset, non in illo apparuisset; confessus est diabolus timuisse se Ambrosium, et ideo recessisse ad tempus, atque exspectasse  in illo loco, ubi ab illo recesserat, donec reuerteretur: quo reuertente, uas quod deseruerat, repetisset.

22. Exstineto Maximo, posito Theodosio imperatore Mediolani, Ambrosio uero episcopo constituto Aquileie, in partibus Orientis in quodam castello a christianis uiris synagoga Iudeorum et lucus ualentinianorum incendio concremata sunt, propterea quod Iudei uel ualentiniani insultarent monachis christianis; ualentinianorum enim heresis triginta deos colit. Sed de huiusmodi facto comes Orientis ad imperatorem relationem direxit: qua accepta, imperator preceperat ut synagoga ab episcopo loci reedificaretur, in monachos uero uindicaretur. Sed huius precepti tenor cum ad aures peruenisset uenerabilis uiri Ambrosii episcopi, direxit ad imperatorem  epistolam , quia ipse in tempore excurrere non poterat, qua illum conuenit, ut id quod ab eodem statutum fuerat, reuocaretur, seruarique sibi debere ab eo audientiam; quia si dignus non esset, qui ab illo audiretur, dignus etiam non esset, qui pro illo a Domino audiretur, uel cui suas preces, aut cui sua uota committeret: paratum etiam se esse pro tali negotio mortem subire, ne dissimulatione sui preuaricatorem faceret imperatorem, qui tam iniusta contra Ecclesiam precepisset.

23. Postea uero quam Mediolanum reuersus est,  posito imperatore in Ecclesia, de eadem causa tractauit in populo. In quo tractatu introduxit Domini personam loquentis imperatori: Ego te ex ultimo imperatorem feci, ego tibi exercitum inimici tui tradidi, ego tibi copias quas ille aduersum te exercitui suo preparauerat, dedi, ego inimicum tuum in potestatem tuam redegi, ego de semine tuo supra solium regni constitui, ego te triumphare sine labore feci: et tu de me inimicis meis donas triumphos! Cui descendenti de exhedra imperator ait: Contra nos proposuisti hodie, Episcope. At ille respondit non se contra ipsum, sed pro ipso fuisse locutum. Tunc imperator: Re uera, inquit, dure preceperam contra episcopum de synagoga reparanda: in monachos uero [a 1Kb] uindicandum esse. Ita et a comitibus qui  in tempore aderant, dicebatur. Quibus Episcopus: Ego quidem cum imperatore nunc ago, uobiscum uero mihi aliter agendum est. Atque ita obtinuit ut illa que statuta fuerant, reuocarentur: nec prius ad altare accedere uoluit, nisi fide sua imperator illum agere debere testaretur. Cui Episcopus: Ergo ago fide tua. Respondit imperator: Age fide mea. Qua sponsione iterata, iam securus peregit Sacerdos diuina mysteria. Hec autem scripta sunt in epistola, quam ad germanam suam fecit : in qua tractatum inseruit, quem eodem die habuit de baculo nuceo, qui a propheta Hieremia uisus esse describitur.

24. Per idem tempus causa Thessalonicensis ciuitatis non minima successit tribulatio Sacerdoti, cum  ciuitatem pene deletam comperisset; promiserat enim illi imperator se ueniam daturum ciuibus supradicte ciuitatis: sed agentibus comitibus occulte cum imperatore, ignorante Sacerdote, usque [b 1Kb] in horam tertiam gladio ciuitas est donata, atque plurimi interempti innocentes. Quod factum ubi cognouit Sacerdos, copiam imperatori ingrediendi Ecclesiam denegauit: nec prius dignum iudicauit cetu ecclesie, uel sacramentorum communione, quam publicam ageret penitentiam. Cui imperator contra asserebat Dauid adulterium simul et homicidium perpetrasse. Sed responsum illico est: Qui secutus es errantem, sequere corrigentem. Quod ubi audiuit clementissimus imperator, ita suscepit animo, ut publicam penitentiam non abhorreret: cuius correctionis profectus  secundam illi parauit uictoriam.

25. Per idem tempus duo potentissimi et sapientissimi uiri Persarum ad famam Sacerdotis uenere Mediolanum, deferentes secum plurimas questiones, ut ex his probarent sapientiam uiri: cum quo ab hora diei prima usque in horam tertiam noctis per interpretem disputauerunt, admirantesque discesserunt ab eo. Et ut se probarent non ob aliam causam uenisse, nisi ut certo certius nossent uirum, quem fama compererant; alia die ualefacientes imperatori, profecti sunt ad urbem Romam, illic uolentes cognoscere  potentiam illustris uiri Probi, qua cognita, ad propria remearunt.

26. Sed egresso Theodosio de Italia et Constantinopoli constituto, ualentiniano Augusto intra Gallias posito, directa [c 1Kb] legatio est sub nomine senatus a Symmacho tunc prefecto Urbis de repetenda ara uictorie et sumptibus ceremoniarum. Sed ubi comperit Sacerdos, misso libello ad imperatorem , postulauit ut ad se relationis exemplaria dirigerentur, quibus ipse pro partibus suis responsurus esset. Qua relatione accepta, preclarissimum libellum conscripsit, ut contra nichil umquam auderet Symmachus uir eloquentissimus respondere: sed postquam auguste memorie ualentinianus in uiennensi ciuitate  uitam  finiuit; Eugenius suscepit imperium, qui ubi imperare cepit, non multo post, petentibus Flauiano tunc prefecto et Arbogaste comite, aram uictorie et sumptus ceremoniarum, quod ualentinianus auguste memorie adhuc in iunioribus annis constitutus, petentibus denegauerat, oblitus fidei sue concessit.

27. Hoc ubi cognouit Sacerdos, derelicta ciuitate Mediolanensi, ad quam ille festinato ueniebat, ad Bononiensem ciuitatem emigrauit, atque inde Fauentiam usque perrexit. Ubi cum aliquantis degeret diebus, inuitatus a Florentinis, ad Tusciam usque descendit, declinans magis sacrilegi uiri aspectum, non formidans imperantis iniuriam; nam et epistolam ad eumdem dedit , in qua conuenit conscientiam illius, de qua pauca de multis ponenda  duxi. Et si imperatoria potestas magna sit, tamen considera, Imperator, quantus sit Deus, Corda hominum uidet, conscientiam interiorem interrogat, nouit omnia antequam fiant, nouit interna pectoris tui. Ipsi falli uos non patimini, et Deum uultis celare? Non cecidit in animum tuum quidquam? Si illi agebant tam perseueranter, nonne tuum fuit, Imperator, pro Dei summi et ueri et uiui ueneratione perseuerantius obsistere, et negare quod erat in iniuriam sacre legis ? Et iterum: Quoniam igitur meis uocibus et apud Deum et apud omnes homines teneor: aliud mihi non licere intellexi, aliud non oportere, nisi ut consulerem mihi, quia non potui tibi.

28. In supradicta itaque ciuitate Florentinorum, cum in domo clarissimi quondam uiri Decentis, et  quod est amplius, christiani, maneret, filius ipsius, Pansophius nomine, admodum paruulus, cum spiritu immundo laboraret, frequenti oratione et impositione manus Sacerdotis ipsius est sanatus: sed post aliquantos dies subita infirmitate correptus infantulus exhalauit spiritum. Cuius mater ualde religiosa, et plena fide ac timore Dei, ablato illo de superiore parte domus, ad inferiora descendit, ac in lecto Sacerdotis, ipso absente, composuit. Quem cum reuertens Sacerdos in lectulo inuenisset, erat enim illo in tempore extra domum positus, miseratus matrem  et fidem ipsius contemplatus, Eliseo similis supra corpus infantis se ipse composuit, atque orando meruit ut uiuum redderet matri, quem mortuum inuenerat: ad quem etiam infantulum libellum conscripsit, ut quod per etatis infantiam scire non poterat, legendo cognosceret. uerumtamen factum scriptis suis non commemorauit: sed quo affectu declinauerit commemorare, non est nostrum iudicare.

29. In eadem etiam ciuitate basilicam constituit, in qua deposuit reliquias martyrum uitalis et Agricole, quorum corpora in Bononiensi ciuitate leuauerat ; posita enim erant corpora Martyrum inter corpora Iudeorum: nec erat cognitum populo christiano, nisi se sancti martyres [a 1Kb] sacerdoti ipsius Ecclesie reuelassent. Que cum deponerentur  sub altari, quod est in eadem basilica constitutum, magna illic totius plebis sancte letitia atque exsultatio fuit, pena demonum confitentium martyrum merita.

30. Per idem tempus Arbogastes comes aduersum gentem suam, hoc est, Francorum, bellum parauit, atque pugnando non paruam multitudinem manu fudit, cum residuis uero pacem firmauit. Sed cum in conuiuio a regibus gentis sue interrogaretur, utrum sciret Ambrosium; et respondisset nosse se uirum, et diligi ab eo, atque frequenter cum illo conuiuari solitum, audiuit: Ideo uincis, Comes, quia ab illo uiro diligeris, qui dicit soli: Sta, et stat. Quod ego ideo posui, ut cuius fame fuerit uir sanctus etiam apud barbaras gentes, legentes agnoscant. Nam et  nos, referente iuuene quodam Arbogastis admodum religioso, cognouimus, qui tunc interfuit; erat enim in tempore, [b 1Kb] quo hec loquebantur, uini minister.

31. Profectus itaque Sacerdos de Tuscie partibus Mediolanum reuertitur, iam inde egresso Eugenio contra Theodosium; ibi christiani imperatoris prestolabatur aduentum, securus de Dei potentia quod non traderet credentem in se hominibus iniustis, nec relinqueret uirgam peccatorum super sortem iustorum, ne extenderent iusti ad iniquitates manus suas . Promiserat enim Arbogastes tunc comes, et Flauianus prefectus Mediolano egredientes, cum uictores reuersi essent, stabulum se esse facturos in basilica ecclesie Mediolanensis atque clericos sub armis probaturos: sed miserandi  homines cum demonibus suis male creduli sunt, et aperiunt os suum in blasphemiam [c 1Kb] apud Deum, spem sibi uictorie ademerunt. Causa autem commotionis hec fuit, quia munera imperatoris qui se sacrilegio miscuerat, ab Ecclesia respuebatur, nec orandi illi cum Ecclesia societas tribuebatur. Sed Dominus qui Ecclesiam suam tueri consueuit, de celo iaculatus est iudicium, atque omnem uictoriam ad religiosum imperatorem transtulit Theodosium.  Exstincto itaque Eugenio satellitibusque eius, cum scripta acciperet imperatoris, non illi alia cura maior fuit quam ut pro iis interueniret, quos reatus inuenerat. Obsecratus est primo scriptis imperatorem misso diacono : post ea uero quam directus est Iohannes tunc tribunus et notarius, qui nunc prefectus est, ad tuitionem eorum qui ad Ecclesiam confugerant, etiam ipse Aquileiam perrexit precaturus pro eis, quibus facile uenia impetrata est; quia ipse christianus imperator prouolutus pedibus Sacerdotis testabatur meritis et orationibus eius se esse seruatum.

32. Reuertens itaque de Urbe Aquileiensi, uno die precessit imperatorem: nec diu clementissime memorie Theodosius imperator susceptis filiis in Ecclesia  et traditis Sacerdoti, in hac luce fuit: post cuius obitum fere triennium superuixit. Quo in tempore sancti Nazarii martyris corpus, quod erat in horto positum extra ciuitatem, leuatum ad basilicam Apostolorum, [d 1Kb] que est in Romana, transtulit. uidimus autem in sepulcro, quo iacebat corpus martyris  sanguinem martyris ita recentem, quasi eodem die fuisset effusus. Caput etiam ipsius, quod ab impiis fuerat abscissum, ita integrum atque incorruptum cum capillis capitis atque barba, ut nobis uideretur eodem tempore quo leuabatur, lotum atque compositum in sepulcro. Et quid mirum, quandoquidem Dominus in Euangelio ante promisit, quod capillus de capite eorum non peribit ? Etiam odore tanto repleti sumus, ut omnium aromatum uinceret suauitatem.

33. Quo leuato corpore martyris, et in lectica composito, statim ad sanctum Celsum martyrem, qui in eodem horto positus est, cum sancto Sacerdote ad orationem perreximus. Numquam tamen illum antea orasse in eodem loco compertum habemus: sed hoc erat signum reuelati corporis martyris, si sanctus Sacerdos ad locum, ad quem numquam antea fuerat, oratum isset. Cognouimus tamen a custodibus loci ipsius, quod a parentibus suis illis traditum sit, non discedere de loco illo per omnem generationem et progeniem suorum; eo quod thesauri magni in eodem loco positi essent. Et uere magni thesauri, quos non erugo, neque tinea exterminat,  neque fures effodiunt et furantur ; quia custos eorum Christus est, et locus eorum aula celestis, quibus uiuere Christus fuit, et mori lucrum . Translato itaque corpore Martyris ad basilicam Apostolorum [e 1Kb] ubi pridem sanctorum Apostolorum reliquie summa omnium deuotione deposite fuerant, cum tractaret Episcopus, quidam de populo repletus spiritu immundo, clamare cepit se torqueri ab Ambrosio. At ille conuersus ad  eum ait: Obmutesce, diabole; quia non te torquet Ambrosius, sed fides sanctorum et inuidia tua; quoniam illuc uides ascendere homines, unde tu deiectus es; nam Ambrosius nescit inflari. Quo dicto, ille qui clamabat, obmutuit, postratusque in terram est, nec amplius uocem qua obstrepere posset, emisit.

34. Per idem tempus cum consulatus sui tempore imperator Honorius in urbe Mediolanensium, Lybicarum ferarum exhiberet munus, populo illuc concurrente, [a 1Kb] data copia est missis militibus tunc ab Stilicone comite hortatu Eusebii prefecti, ut Cresconius quidam de ecclesia raperetur; quem confugientem ad altare Domini sanctus Episcopus cum clericis, qui in tempore aderant, defendendum circumdedit.  Sed multitudo militum, [b 1Kb] que duces suos habebat de perfidia Arianorum, preualuit aduersum paucos; atque, ablato Cresconio, exsultantes ad amphitheatrum reuerterunt, Ecclesie luctum non modicum reliquentes; nam Sacerdos prostratus ante altare Domini factum diu fleuit. Sed in tempore cum reuertissent, et renuntiassent iis, a quibus fuerant destinati milites, dimissi leopardi saltu celeri ad eumdem locum, in quo sederant qui de Ecclesia triumphabant, ascendentes grauiter laniatos reliquerunt. Quod ubi uidit tunc Stilico comes, penitentia motus est, ita ut per multos dies satisfaceret Sacerdoti, et illesum quidem illum qui ablatus fuerat, dimisit: sed quia grauissimorum criminum erat reus, et aliter emendari non poterat, ad exsilium  destinauit, non multo post indulgentia prosequente.

35. Per idem tempus cum ad palatium pergeret, eumque pro loco officii nostri sequeremur, [c 1Kb] Theodulo tunc notario, qui postea summa cum gratia Mutinensem rexit ecclesiam, cum casu quidam pede esset lapsus, atque prostratus iaceret in terra, ridenti factum conuersus Sacerdos ait: Et tu qui stas, uide ne cadas . Quo dicto, statim is qui alienum lapsum riserat, suum doluit.

36. Per idem tempus Frigitil quedam regina Marcomannorum, cum a quodam Christiano uiro, qui ad illam forte de Italie partibus aduenerat, referente sibi audiret famam uiri, Christo credidit, cuius illum seruulum recognouerat, missisque Mediolanum muneribus ad Ecclesiam per legatos postulauit, ut  scriptis ipsius qualiter credere deberet, informaretur. Ad quam ille epistolam fecit preclaram in modum catechismi, in qua etiam admonuit ut suaderet uiro Romanis pacem seruare: qua accepta epistola, mulier suasit uiro, ut cum populo suo se Romanis traderet. Que cum uenisset Mediolanum, plurimum doluit quod sanctum Sacerdotem, ad quem festinarat, minime reperisset; iam enim de hac luce migrauerat.

 37. Temporibus uero Gratiani, ut retro redeam, cum ad pretorium Macedonii tunc magistri officiorum pro quodam intercedendum perrexisset, atque ex precepto supradicti uiri fores inuenisset clausas, nec copiam ingrediendi adeptus esset, ait: Et tu quidem uenies [d 1Kb] ad ecclesiam nec clausis ianuis inuenies, qua ingrediaris. Quod factum est; mortuo enim Gratiano, confugiens Macedonius ad ecclesiam, patentibus ianuis, aditum reperire non poterat.

38. uir autem ipse uenerabilis Episcopus multe abstinentie, et uigiliarum multarum et laborum, quotidiano ieiunio macerans corpus, cui prandendi numquam consuetudo fuit, nisi die sabbati, et Dominico, uel cum natalitia celeberrimorum martyrum essent. Orandi etiam assiduitas magna die ac nocte: nec operam  declinabat scribendi propria manu libros, nisi cum aliqua infirmitate [e 1Kb] corpus eius attineretur. Erat etiam in illo sollicitudo omnium Ecclesiarum, interueniendi etiam magna assiduitas et constantia. In rebus etiam diuinis implendis fortissimus, in tantum ut quod solitus erat circa baptizandos solus implere, quinque postea episcopi tempore quo decessit, uix implerent. Sollicitus etiam nimium pro pauperibus et captiuis; nam in tempore quo episcopus ordinatus est, aurum omne atque argentum quod habere poterat, Ecclesie uel pauperibus contulit. Predia etiam que habebat, reseruato usufructuario germane sue, donauit Ecclesie, nichil sibi quod hic suum diceret, derelinquens; ut nudus atque expeditus miles Christum dominum sequeretur: Qui cum  diues esset, propter nos pauper factus est, ut nos eius inopia ditaremur .

39. Erat etiam gaudens cum gaudentibus, et flens cum flentibus ; siquidem quotiescumque illi aliquis ob percipiendam penitentiam lapsus suos confessus esset, ita flebat, ut et illum flere compelleret; uidebatur enim sibi cum iacente iacere. Causas autem criminum que illi confitebatur, nulli nisi Domino soli, apud quem intercedebat, loquebatur; bonum relinquens exemplum posteris sacerdotibus, ut intercessores apud Deum magis sint, quam accusatores apud homines. Nam et secundum Apostolum , circa huiusmodi hominem confirmanda caritas est; quia ipse sui accusator est, nec exspectat accusatorem, sed preuenit; ut confitendo  suum [f 1Kb] alleuet ipse delictum; ne habeat quod aduersarius criminetur. Ideoque Scriptura dicit: Iustus in principio sermonis accusator est sui . uocem enim eripit aduersario, et quasi dentes quosdam paratos ad predam criminationis infeste peccatorum suorum confessione confringit, dans honorem Deo, cui nuda sunt omnia , et qui uult uitam magis peccatoris quam mortem  . Nam et ipsi penitenti non sufficit sola confessio, nisi subsequatur emendatio facti; ut penitens non faciat penitenda, humiliet etiam animam suam sicut Dauid sanctus, qui postquam audiuit a propheta: Dimissum est peccatum tuum ; humilior factus est in emendatione peccati, ita ut cinerem sicut panem manducaret et potum suum cum fletu misceret .

40. Flebat etiam amarissime quotiescumque forte nuntiatum illi fuerat de cuiuscumque sancti obitu sacerdotis, in tantum ut nos illum [a 1Kb] consolari niteremur, ignorantes pium affectum uiri, nec qua ratione ita fleret intelligentes. Quibus ille huiusmodi responsum reddebat: Non se flere, quia recesserat, qui fuerat mortuus nuntiatus: sed quia precesserat, uel  quia difficile esset inuenire uirum, qui summo sacerdotio dignus haberetur. Ipse autem de sua morte ante predixit quod usque ad pascha nobiscum futurus esset: quod quidem meruit Dominum obsecrando, quo maturius hinc liberaretur.

41. Ingemiscebat enim uehementer cum uideret radicem omnium malorum auaritiam pullulare, que neque copia neque inopia minui potest, magis magisque increscere in hominibus, et maxime in iis qui in potestatibus erant constituti; ita ut interueniendi illi apud illos grauissimus labor esset, quia omnia pretio distrahebantur. Que res primo omne malum inuexit Italie, et exinde omnia uerguntur in peius. Et quid dicam, si in huiusmodi personis ita rabiem suam exercet, qui solent aut filiorum aut propinquorum  causas pretendere: Ad excusandas excusationes in peccatis ; quandoquidem plerosque ceperit etiam celibes sacerdotes uel leuitas, quibus portio Deus est, ut etiam ipsi illam appetant ? Et ue nobis miseris! quia nec fine mundi prouocamur, ut tam graui iugo seruitutis liberari uelimus, quod demergit ad profundum inferni; ut faciamus nobis amicos de iniquo mammona, qui nos recipiant in eterna tabernacula . Attamen beatus ille qui quandoque conuersus, diruptis uinculis, atque proiecto iugo huiusmodi dominationis, tenebit, et allidet paruulos eius ad petram , hoc est, omnes intentiones eius allidet ad Christum, qui secundum Apostolum petra est, que omnes ad se allisos interimit, ipsa inuiolabilis manens,  nec reum faciens eum, qui ad se alliserit nequissimi uteri deteriores partus, sed innocentem; ita ut securus possit dicere: Portio mea Dominus . Quia cui nichil in seculo est, illi uere portio est Christus: Et qui contempserit parua, multa percipiet, insuper et uitam eternam possidebit .

42. Ante paucos uero dies quam lectulo detineretur, cum quadragesimum tertium psalmum dictaret,  me et excipiente et uidente, subito in modum scuti breuis ignis caput eius cooperuit, atque paulatim per os ipsius tamquam in domum habitator ingressus est: post quod facta est facies eius uelut nix, et postea reuersus est uultus eius ad speciem suam. Quod cum fieret, stupore perculsus obrigui, nec potui scribere que ab illo dicebantur, nisi posteaquam uisio ipsa transiuit; dicebat enim in eo tempore testimonium Scripture diuine, quod ego optime retinebam. Nam scribendi uel dictandi ipso die finem fecit; siquidem ipsum psalmum explere non potuit. Ego uero id quod uisum a me fuerat, honorabili uiro Casto diacono, sub cuius cura degebam, statim retuli: at ille repletus gratia Dei, Spiritus sancti aduentum me in illo uidisse edocuit lectione Actuum  apostolorum.

43. Superioribus autem diebus cum Stiliconis tunc comitis seruus, qui demonio laborauerat, in Ambrosiana basilica iam sanus maneret, commendatus a domino suo; ferebatur enim quod libenter ab eodem haberetur: faceretque [b 1Kb] falsas epistolas tribunatus, in tantum ut tenerentur homines, qui ad ministrandum pergebant: sed ubi ad personam serui sui peruenit comes Stilico, noluit in eum uindicare. Homines etiam qui decepti fuerant, interuentu Sacerdotis dimisit, de ipso uero seruo Sacerdoti questus est. Quem uir sanctus cum de basilica Ambrosiana egrederetur, requiri fecit, atque ad se perduci. Quem cum interrogasset, et deprehendisset auctorem tanti flagitii, ait: Oportet illum tradi satane in interitum  carnis, ne talia aliquis in posterum audeat admittere . Quem eodem momento cum adhuc sermo esset in ore Sacerdotis, spiritus immundus arreptum discerpere cepit: quo uiso, non minimo timore repleti sumus et admiratione. Multos etiam diebus illis, imponente illo manus, et imperante ab spiritibus immundis uidimus esse purgatos.

44. Per idem tempus [c 1Kb] Nicentius quidam ex tribuno et notario, qui ita pedum dolore tenebatur, ut raro in publico uideretur; cum ad altare accessisset, ut sacramenta perciperet, calcatusque casu a Sacerdote exclamasset, audiuit: uade, et amodo saluus eris. Nec se amplius doluisse pedes, tempore quo sanctus Sacerdos de hac luce migrauit, lacrymis testabatur.

45. Sed post dies hos, ordinato sacerdote Ecclesie  Ticinensi, incidit in infirmitatem, qua cum plurimis diebus detineretur in lectulo, comes Stilico dixisse fertur quod, tanto uiro recedente de corpore, interitus immineret Italie. Unde conuocatis ad se nobilibus uiris illius ciuitatis, quos diligi a sancto Sacerdote cognouerat, partim interminatus est illis, partim blando sermone persuasit, ut pergerent ad sanctum Sacerdotem, suaderentque illi, ut sibi uiuendi peteret a Domino commeatum. Quod ille ubi ab illis  audiuit, respondit: Non ita inter uos uixi, ut pudeat me uiuere: nec timeo mori; quia Dominum bonum habemus.

46. Per idem tempus cum in extrema parte porticus in qua iacebat in uno positi Castus, Polemius, uenerius et Felix tunc diaconi secum tractarent uoce ita pressa, ut uix se inuicem audirent, quis post obitum illius episcopus ordinandus esse, atque cum de nomine sancti loquerentur Simpliciani, tamquam interesset tractatui, cum longe positus ab ipsis iaceret, approbans exclamauit tertio: Senex, sed bonus. Erat enim Simplicianus eui maturus. Qua uoce audita, expauescentes fugerunt; defuncto tamen eo, non alius illi successit in sacerdotium, nisi is quem ille bonum senem trina uoce signauerat. Cui Simpliciano  uenerius, quem supra memorauimus, successor fuit: Felix uero nunc usque Bononiensem regit Ecclesiam: Castus autem et Polemius nutriti ab Ambrosio bone arboris boni fructus, in Ecclesia Mediolanensi diaconii funguntur officio.

47. In eodem tamen loco in quo iacebat  cum oraret una cum supradicto sacerdote, uiderat Dominum Iesum aduenisse ad se, et arridentem sibi: nec multos post dies nobis ablatus est. Sed eodem tempore quo migrauit ad Dominum, ab hora circiter undecima diei usque ad illam horam, in qua emisit spiritum, expansis manibus in modum crucis orauit: nos uero labia illius moueri uidebamus, uocem autem non audiebamus.  Honoratus etiam sacerdos Ecclesie uercellis cum in superioribus domus se ad quiescendum composuisset, tertio uocem uocantis se audiuit, dicentisque sibi: Surge, festina, quia modo est recessurus. Qui descendens, obtulit sancto Domini corpus: [a 1Kb] quo accepto ubi glutiuit, emisit spiritum, bonum uiaticum secum ferens; ut in uirtute esce anima refectior, angelorum nunc consortio, quorum uita uixit in terris, et Elie societate letetur; quia ut Elias numquam regibus uel ullis potestatibus, ita nec iste pro Dei timore loqui ueritus est.

48. Atque inde ad Ecclesiam maiorem [b 1Kb] antelucana hora qua defunctus est, corpus ipsius portatum est; ibique eadem fuit nocte, qua uigilauimus in pascha: quem plurimi infantes baptizati cum a fonte uenirent,  uiderunt, ita ut aliqui sedentem in cathedra in tribunali dicerent, [c 1Kb] alii uero ambulantem suis parentibus digito ostenderent: sed illi uidentes uidere non poterant, quia mundatos oculos non habebant: plurimi autem stellam supra corpus eius se uidisse narrabant. Sed lucescente die Dominico, cum corpus ipsius, peractis sacramentis diuinis, de Ecclesia leuaretur, portandum ad basilicam Ambrosianam, in  qua positus est, ita ibi demonum turba clamabat se ab illo torqueri, ut eiulatus eorum ferri non possent. Que gratia Sacerdotis non solum in illo laco, uerum etiam in plurimis prouinciis usque in hodiernum manet: iactabant etiam turbe uirorum ac mulierum oraria, uel semicinctia sua, ut corpus Sancti aliquatenus ab ipsis contingeretur. Erat enim exsequiarum turba innumerabilis totius dignitatis, totiusque sexus, omniumque pene etatum non solum christianorum, sed etiam Iudeorum et paganorum; maiore tamen gratia ordo precedebat eorum qui fuerant baptizati.

49. Eadem uero qua obiit die  quibusdam sanctis uiris apparuit, orans cum illis, et imponens illis manus; habet enim diem epistola que directa est, qua lecta, inuenimus illum diem esse, quo ille defunctus est.

50. Intra Tusciam etiam in ciuitate Florentina, ubi nunc uir sanctus Zenobius episcopus est, [e 1Kb] quia promiserat petentibus illis eos se sepius uisitaturum, frequenter ad altare quod est in basilica Ambrosiana, que ibidem ab ipso constituta est, uisum orare, ipso sancto uiro sacerdote Zenobio referente, didicimus. In eadem etiam domo, in qua declinans Eugenium mansit, tempore quo Radagaisus supradictam ciuitatem obsidebat, cum iam de se penitus desperassent uiri ciuitatis ipsius, per uisum cuidam apparuit,  et promisit alio die salutem illis adfuturam. Quo referente, ciuium animi sunt erecti; nam altero die, adueniente Stilicone tunc comite cum exercitu, facta est de hostibus uictoria. Hec Pansophia religiosa femina, matre pueri Pansophii referente, cognouimus.

51. Mascezeli etiam desperanti de salute sua, uel exercitus quem ductabat contra Gildonem, baculum tenens manu in uisu noctis apparuit, atque cum pro uolueretur ad pedes sancti uiri Mascezel, percutiens terram senex baculo quo regebatur, tertio  ait: Hic, hic, hic, signans locum; deditque intellectum uiro, quem uisitatione dignum fuerat arbitratus, ut agnosceret se in ipso loco in quo sanctum Domini uiderat Sacerdotem, die tertia uictoriam adepturum: atque ita securus bellum inchoauit  et consummauit. Nos tamen [f 1Kb] ea Mediolani positi ipso Mascezele referente, cognouimus; nam et in hac prouincia, in qua nunc positi hec scribimus, plurimis hoc ipsum retulit sacerdotibus, quibus etiam referentibus, securlus hec nobis cognita huic libro adiungere arbitrati sumus.

52. Sisinnii etiam et Alexandri martyrum, qui nostris temporibus, hoc est, post obitum sancti Ambrosii  in Anaunie partibus, [a 1Kb] persequentibus gentilibus uiris martyrii coronam adepti sunt, cum reliquias Mediolani summa cum deuotione susciperemus, adueniente quodam ceco et referente cognouimus, qui eodem die tacto loculo, in quo sanctorum reliquie portabantur, lumen recepit, quod per uisum noctis uidisset nauem appropinquantem littori, in qua erat multitudo albatorum uirorum; quibus descendentibus ad terram, cum unum de turba precaretur, ut sciret qui essent ii uiri, audierit, Ambrosium eiusque consortes. Quo audito nomine, cum deprecaretur ut lumen reciperet, audiuit ab eo: Perge Mediolanum, et occurre fratribus meis, qui illo uenturi sunt, designans diem, et recipies lumen. Erat enim uir, ut ipse asserebat, de littore Dalmatino,  nec se ante uenisse in ciuitatem asserebat priusquam recto itinere reliquiis sanctorum occurrisset, nondum uidens: sed tacto loculo, uidere cepisse.

53. His itaque decursis, non arbitror graue uideri, si paululum promissi nostri metas excesserimus, ut Domini dictum quod per eos sanctorum prophetarum locutus est, completum esse doceamus: Sedentem aduersus fratrem suum et detrahentem occulte, persequebar ; et alibi: Noli diligere detrahere, ne eradicemini ; ut quicumque forte huiusmodi captus est consuetudine, cum legerit qualiter in iis qui sancto uiro detrahere ausi sunt, fuerit uindicatum, ipse etiam in aliis emendetur.

54. Igitur Donatus quidam natione Afer, presbyter tamen Ecclesie Mediolanensis, cum in conuiuio positus,  in quo erant [b 1Kb] nonnulli militares uiri reliogiosi, detraheret memorie Sacerdotis, adspernantibus illis  et deserentibus linguam nequam, subito uulnere percussus graui, de eodem loco in quo iacebat, [c 1Kb] alienis manibus sublatus, in lectulum positus est, atque inde ad sepulcrum usque perductus. In urbe etiam Carthaginensi, cum apud Fortunatum diaconum fratrem uenerabilis uiri Aurelii episcopi, ad conuiuium conuenissem una cum [d 1Kb] uincentio Colossitano episcopo, Murano etiam episcopo Bolitano, sed et aliis episcopis et diaconibus; tunc Murano episcopo detrahenti Sancto uiro retuli exitum presbyteri superius memorati: quod ille de alio dictum, de se oraculum maturo sui exitu comprobauit. Nam de eodem loco in quo iacebat, cum subito uulnere ingenti esset percussus, alienis manibus ad lectum usque portatus est, atque inde ad domum in iqua hospitabatur deductus,  diem clausit extremum. Is finis uirorum illi detrahentium fuit, quem uidentes qui tunc aderant, admirati sunt.

55. Unde hortor et obsecro omnem hominem, qui hunc librum legerit, ut imitetur uitam sancti uiri, laudet Dei gratiam, et declinet detrahentium linguas; si uult magis consortium habere cum Ambrosio in resurrectione uite, quam cum detrahentibus illis subire supplicium, quod nullus sapiens non declinat.

56. Tuam etiam precor beatitudinem, pater Augustine, ut pro me humillimo peccatore [e 2Kb] Paulino cum omnibus sanctis qui tecum inuocant nomen Domini nostri Iesu Christi in ueritate, orare digneris; ut quia in adipiscenda gratia cum tanto uiro non sum dignus habere consortium, adeptus meorum ueniam  peccatorum, sit mihi premium fugisse supplicium.





uITA ET INSTITUTUM SANCTI PATRIS NOSTRI AMBROSII MEDIOLANENSIS EPISCOPI [a 1Kb] .
 [1Kb]

 1. ,  . , , ,

2. , , , , , , , ,  , , , .

3. , , , , , , , ,  , , .

, , , , , , , , , .

 4. , , , , , , , , .

 5. , , , ,

6. . , , , , .  , .

7. . , , , , , , , , , , , ,  , , , , , .

8. , , ,  , , , , , , , , , , , ,  ,

9. , , , , , , .  , , , .

10. , , , , , .

 11. , , , , . , , , , , , , ,  , .

12. , , , , , , , , , .

 13. , . , , , . , , , .

14. , ,  , , , , , , .

15. , , , , , , ,  , , .

16. , , , , , , , , ,  , , .

17. , , , , , ,  , , , , , , , , , .

18. , ,  , , , . , . , , .  , , , , , .

19. .  , , . , , , , .

20. , , , ,  , , , , , , , , , , , , , ,  , , , , .

21. , .  , , , , , , , , , , , , , , , , , , .

 22. , , , , , , . , , , , , ,  , , , , , , .

23. , , . , , ,  , .

24. , , , , , , , , , . , , ,  , , , . , , , . , , , . , , , , , , , , .

 25. , , , , , , , , , , , , , , , , ,  , , , , , , , , , , , , , , .

26.  , , , , , , , .

27. . , ,  , , , .

28. , . ,  , , , , , , , , , , , , , , , , .  , .

29. , , , , , , , , , ,  , .

30. , , . , , , . ,  , , , , , , , .

 31. , , , , , , , , , , , , , ,  , , , , , , , , .

 32. , , , , , , , , , . , , , .

 33. , , , , , , , , ,  .

 1. Cum ualentinianus post Iouiani mortem sceptrum imperii suscepisset, fratrem suum ualentem ex  Pannonia accersens, summe potestatis consortem fecit: et sceptro Asie atque etiam Aegypti in eum transcripto, Europam sibi retinuit, et Romam petens, uniuersos Occidentis populos ad ueram adduxit Dei cognitionem a pietatis predicatione ante omnia regnum auspicatus.

2. Etenim Auxentio, qui Arii schisma fuerat amplexus, et Ecclesiam Mediolanensem commissam habens, in multis synodis abdicatus est, uita defuncto, imperator ualentinianus cum episcopos ad se uocasset, apud eos usus est his sermonibus: Aperte nostis, quemadmodum homines decet innutritos diuinis uerbis, qualem esse hunc conueniat, qui ad honorem episcopatus promoueatur; et qua ratione subditos non uerbo tantum, uerum et uita regere debeat, et  exemplar omnis uirtutis seipsum proponere, ac demum doctrine sue testem habere uite institutionem. Talem igitur et nunc in episcopali throno collocate, ut nos a quibus imperium gubernatur, sincere inclinemus ei capita nostra, et factas ab eo reprehensiones tamquam medicam curationem excipiamus; cum enim simus homines, etiam offendamus omnino necesse est.

3. Religiosum imperatorem ualentinianum ita locutum rogabat conuentus, ut ipse suffragium ferret, quippe qui sapientia et pietate ornatus esset. Ille uero: uires meas, inquit, longe superat talis conatus: at uos qui diuina gratia decorati, et hoc eodem splendore donati estis, magis congrue feretis suffragium. Isti igitur hinc exeuntes apud se deliberauerunt.  Ciues porro illius urbis seditionem inter se commouebant, hi quidem illum, illi autem hunc preponi contendentes. Qui enim Auxentii lue erant infecti, secum sentientibus suffragabantur: illi ex aduerso, qui saniori a parte stabant, expetebant fidei consortem habere antistitem.

Itaque diuinus Ambrosius in Romanorum clarus senatu, post alia multa honorum fastigia, per id temporis prefecturam Italie a piis imperatoribus Constantino et Constante obtinuerat. Is erat sane uir uita purus, et uirtutis am ator, probatus autem et uerbis et opere; sapientia uero que hauritur e sacris litteris, enutritus, tametsi necdum initiatus esset. Quin etiam eloquentia grecanica et petica facultate exercitatus erat, equus pariter et sanus rerum arbiter, nec non  omnis actionis praue quesitor accuratus.

4. Idem certior factus harum turbarum, et ne quid noui accideret ueritus, multa cum celeritate Ecclesiam petiit, ambarumque partium motus sopiuit. Illi uero, deposita contentione, communem emiserunt uocem, ipsummet beatum Ambrosium ordinari sibi pastorem simul poscentes. Que imperator cum cognouisset, statim edixit laudabilem eumdem uirum et initiari, et consecrari; nouerat enim illius mentem magis rectam esse qualibet libra, eiusque suffragium omni regula accuratius. Suspicatus autem est non etiam sine Dei calculo id contigisse, rem coniiciens ex eorum consensione, qui sententiis ante dissidebant.

 5. Postquam uero sacratissimi baptismi donum Ambrosius adeptus fuit, et gratiam accepit episcopalem, Saluatori atque Domino huiusmodi hymnum optimus imperator, his enim rebus aderat presens, dicitur obtulisse: Gratia tibi, Domine omnipotens et Saluator noster, quod huic eidem uiro ego quidem corpora commisi, tu uero animas; et iudicium meum ostendisti iustum fuisse.

6. Elapsis porro paucis diebus, cum maiori usus libertate idem hic diuus Ambrosius imperatorem alloqueretur, eum arguebat, ut puta ob negotia quedam a prefectis eius haud recte facta; imperator, Equidem, ait, hanc tuam libertatem pridem noueram, et sciens prudensque non modo non sum refragatus, sed etiam calculum meum una contuli tue  ordinationi. Medicare igitur, sicuti diuina lex precipit, uulnera animarum nostrarum.

7. Hec itaque cum ualentinianus magnus et pius imperator Mediolani dixisset atque fecisset, et pulchre quidem constituisset imperium, recte uero fidei professione refulsisset; sexto decimo imperii anno uita decedit: successores autem relinquit filios suos Gratianum iunioremque ualentinianum, ualente fratre in Orientis regionibus rerum potiente, eo scilicet qui Arianis in perfidia sese coniunxit. Hic quidem cum Gothis pugna congressus atque deuictus, in paleariam casam confugiens, igne ibidem interiit: in Gratianum autem ualentiniani quidem filium, ualentis uero ex fratre nepotem recidit uniuersa Romane ditionis potentia; primum enim a patre non  modo sceptrum Europe, uerum etiam totius Occidentis relictum cepit: deinde uero, cum sine liberis ualens emedio sublatus esset, Asiam quoque, et quidquid in Africa reliqui erat, is obtinuit. Quoniam autem patris exemplo colebat pietatem, episcopos omnes, quos ualens in gratiam Ariane heresis patria eiectos extorres fecerat, ab exsilio ipse reuocauit. Idem etiam cum a barbaris, dum ualens imperaret, bello uictoribus deuastatam esse Thraciam comperisset, relicta Italia, in Pannoniam uenit.

8. Sub idem tempus Theodosius quoque, cum ob maiorum nobilitatem, tum ob propriam generositatem celeberrimus erat: et equalium suorum inuidentia pulsus, in Hispaniis agebat, ubi et natus fuerat  et educatus. Ignorans igitur imperator Gratianus quid facto opus esset; inflati enim ex uictoria barbari propemodum inuicti erant et habebantur: militarem Theodosii peritiam malorum fore depulsionem arbitratus est. Et confestim ex Iberia, que Hispania etiam nominatur, hominem accersens, ac bello preficiens, cum exercitu collecto misit. Hic autem inuictis armis, orthodoxa nimirum fide circummunitus, magna cum fiducia aduersus hostilem aciem procedit. Et Thraciam ingressus, is quidem per uim prelio uicit: barbari uero ne uel primum sustinentes impetum, statim omnes simul terga dederunt; et multa eorum non solum a Romanis cedes facta est, uerum etiam iam a se ipsis: quanto enim  maiores erant horum copie, tanto magis sibi potius quam hostibus damnum inferebant.

9. His itaque prope omnibus ita deletis, pauci admodum, qui potuerunt se occultare, Danubium traiiciunt Letus igitur Gratianus quod belli summam credidisset Theodosio, imperatorem eum statim declarat, et ei ditionis, qui ualens ante potiebatur, sceptrum committit. Et ipse quidem ad Italie administrationem transiuit, illum autem ad concessum dimittit imperium. Regalem igitur Theodosius capescens dignitatem, concordie Ecclesiarum, quam maxime poterat, curam gerebat, et episcopos proprie ditionis, ut conuenirent Constantinopolim, exhortatus est; hec enim sola referta fuerat ariana peste, cum ille partes que ad occasum erant posite,  ab isto morbo libere essent. Nam Constantino atque Constante Constantini Magni filiis paternam fidem intemeratam conseruantibus, et rursus ualentiniano pietatem domesticam neutiquam prodente, Orientalis portio uariis locis hanc luem admisit, que cum Alexandrie prius cepisset, in ulteriores plagas progrediebatur.

10. Hec quidem Gratiano adhuc superstite agebantur. Postea uero cum ipse indolem suam in rebus bellicis iam ostenderet, ac ciuitates cum modestia atque iustitia regeret, per insidias uita excessit, filios quidem qui regno succederent, nullos relinquens, fratrem uero admodum iuuenem, et patri cognominem, successorem imperii faciens. Tum uero quidam Maximus, spreta ualentiniani pueritia,  Occidentalis imperii thronum usurpauit.

11. Per id etiam temporis Iustina, magni quidem ualentiniani coniux, mater autem iunioris, que doctrine Ariane semen dudum exceperat, illud filio manifestauit. Zelum enim mariti sui erga fidem orthodoxam perspectum habens, quoad ille in uiuis fuit, latere conata est: cum uero mentem filii teneram esse atque mobilem non ignoraret, fraudem suam in medium proferre non dubitauit. Hic uero suggestiones matris utiles putans; et propter etatem escam illecebrosam nature intuitus, derepente incidit in laqueum. Quapropter magnus Ambrosius, qui omnem quidem arianam fallaciam ex Italia iam pridem expulerat, cum acciperet puerum quoque ualentinianum in ipsam incidere, iuuenis animam ab  ea liberare, quantum in ipso erat, satagebat. Hic autem uirum illum suspectum habebat quasi aduersarium, et aduersus eum perinde ac professum hostem paratus erat.

12. Hic porro in memoriam ei reuocabat paternam pietatem, et ut quam acceperat hereditatem, integram conseruaret, obtestabatur: docebat autem quodnam dogmatum discrimen esset, et quemadmodum hec quidem omnia Christi doctrine, apostolorumque predicationi apte congruerent, illa e contrario spiritualem oppugnarent legislationem. At uero puer, utpote qui puer esset, et a matre decepta blanditiis illectus; et uerbis armabatur, et militibus armatis Ecclesie ambitus circumcingebat.

 13. Postea uero quam maximum illum preliatorem, diuinum Ambrosium eorum que ab illo fiebant, nichil deterruit , ille impendio moleste ferens, ipsum extra templorum limina exire iussit. Hic autem, Sponte mea, inquit, illud facere, atque ouium caulas lupis prodere, etiamsi sanguis profundendus sit, minime feram. uerum si tue uoluntatis est intus me interfici, gladium, inquit, uel securim mihi admoue; huiusmodi necem ego amplectar quam libentissime. Et ista quidem diuus Ambrosius.

14. exacto autem spatio temporis non exiguo, certior factus est Maximus eorum conatuum, quos contra clarissimum ueritatis preconem attentarant.  Mittit igitur ualentiniano, qui eum a bello aduersus pietatem ipsam suscepto discedere moneret, hortareturque paternam ne abiiceret religionem. Nisi autem morem gereret, grauissimum eidem bellum minitabatur, et re quidem ipsa collecto exercitu, Mediolanum uersus promouit; hanc enim sedem ualentinianus elegerat ad habitandum. Hic uero irruptionem eius cum accepisset, in Illyriam fuga se contulit, hac ipsa experientia compertum habens, quantum materna consilia ipsi prodessent.

15. At imperator Theodosius ubi resciuit et que Maximus aduersus iuniorem ualentinianum moliebatur, et rursus quenam ad eum idem scripsisset, litteris significat iuueni fugienti non esse quod quis admiraretur, si regi timor, tyranno robur coniunctus  esset: Nam pietati, inquit, rex bellum intulit, tyrannus uero auxiliatus est; et ille quidem ipsam deserens, nudus aufugit: hic e contrario illa armatus, uictoriam refert ex denudato: pietati enim ipsius legistator adiutor fuit.

16. Hec igitur per epistolam, cum longo tractu esset dissitus, nuntiauit: postquam uero in auxilium uenit, et illum, proprio quidem relicto imperio, in suo presentem uidit; primum quidem medicinam adhibuit eius anime, et impietatis, qua laborabat, morbum expellens, in pietatem patriam ipsum reduxit. Deinde illum confidere iubens, et contra tyrannum inferens signa, illi quidem sine sanguine reddit imperium, tyrannum autem supplicio afficit. Enim uero uiolare se credidit inita pacta cum Gratiano,  nisi ab illis, qui hunc principem trucidauerant, penas repeteret. Atque idem imperator fidelissimus, etiam aduersus gentilium errores omnem contulit diligentiam, legesque pro nulgauit, quibus idolorum templa destrui precipiebat.

17. Etenim Constantinus Magnus, omni laude ac predicatione quam dignissimus, pietate ornauit imperium: ac totum orbem etiam tunc insanientem uidens, demonibus quidem sacrificare omnino prohibuit, eorum autem fana stare permisit, ab eis arceri quemlibet iubens. Et quidem huius filii paternis institere uestigiis: Iulianus uero renouauit impietatem, nec non erroris iam exsoleti uehementiorem flammam accendit. At Iouianus adeptus imperium, rursus idolorum  cultum proscripsit. Et magnus quoque ualentinianus iisdem plane legibus usus, Europam rexit. Quod uero ad ualentem, cunctis quidem aliis adorare permisit, quomodo uellent; et que adorabant, palam colere: in hos autem solos, a quibus dogmata apostolica propugnabantur, bellum gerere non intermisit. Omni ergo tempore quo is regnauit, ignis altari superpositus accendebatur, et libationes atque hostias idolis offerebant, et in plateis conuiuia publica celebrabant, et qui peragebant Bacchi orgia, cum caprinis pellibus currebant, canes secum trahentes, et insanientes, et debacchantes, et committentes alia huiusmodi, que nequitiam magistri sui palam facerent.

18. Fidelissimus autem imperator Theodosius isthec  omnia e medio ita sustulit, ac si ab initio non exstitissent: in quorum uicem Christianis instituit alia plura. Sed enim eius qui a primis retro temporibus hostis hominum est, omnia retia non nisi egre effugiuntur; sepius enim aliquis cum luxurie morbum euaserit, auaritie laqueo forsan capitur: si autem illa fuerit maior aliunde rursus liuoris uorago subnascitur: et licet hanc denuo transilierit, plagas iracundie offendet preparatas: et sexcentas alias hominibus tendiculas instruit malignus ille, qui in hominum uenatur perniciem. Sane quidem corporeos motus machinis aduersus animam ab eo fabricatis habet cooperantes: mens autem illa que uigilans fuerit, sola superat, propensione in res diuinas machinationum illius malitiam reprimens. Quapropter  cum humane nature particeps esset imperator ille admirabilis, perturbationum illius expers non semper fuit. uerum excessus nescio quis ire legitime coniunctus, crudele quiddam parturiit, atque iniustum; de quo uidelicet statim dicetur. Neque enim tantum reprehensionem habet admirabilis imperatoris, sed etiam predicationem memoria admodum dignam: maxime uero generosi illius Ambrosii libertatem huc succedentem, ac multum illum, quo utebatur in rebus ad pietatem pertinentibus, animi feruorem. Quidquid illud sit, tamen declarabit oratio.

19. Thessalonica ciuitas magna est, ac populis frequens, attributa quidem Macedonibus, Thessalie autem, atque Achaie caput, quemadmodum et aliarum  multarum, quotquot subiiciuntur Illyrie prefecto. Seditione igitur illic exorta, quidam magistratuum lapidati sunt, et per uias tracti, uitamque turpissimo exitu finierunt. Rex igitur eorum que acciderant, nuntiis excandescens, ea non moderate tulit: sed omnem stomachum contra omnes effundens, et iniustos exerens gladios, insontes cum nocentibus interfecit, nimirum septem millia, ut memoratur; cum nullum prorsus ab eo iudicium premissum esset.

20 Calamitatem hanc adeo lugendam ubi resciuit magnus Ambrosius, uenienti Mediolanum imperatori, et in templum Dei ex more ingredi cupienti, eminus obuiam progrediens, ne portas quidem templi intrare  permisit: Nescis, inquiens, imperator, uti uidetur, nefarie cedis, que peracta est, magnitudinem: neque post ipsum iracundie tue finem, ratione cognouisti quale facinus ausus fueris? Enim uero te fortasse non sinit imperialis potentia crimen cognoscere, sed rationi obiecta auctoritas lumen adimit. uerumtamen natura necesse est habeat ipsa se perspectam, et simul tum quod inest illi mortalis ac fluxi, tum progenitricem illam glebam, unde facti sumus, et in quam dissoluimur: non uero purpure flore fascinata, operti corporis ignorare debet infirmitatem. Subditis qui eadem tecum natura constant, imperas, o Rex, imo etiam conseruis tuis; unus enim Dominus et rex omnium est, omnium uidelicet creator. Quibus ergo oculis communis domini templum adspicies, quibusue pedibus sanctum hoc pauimentum  premes? quomodo autem manus extendes, calenti adhuc sanguine stillantes, aut quomodo talibus manibus excipies sacrosanctum Domini corpus, et ori etiam pretiosum sanguinem admouebis; cum per ire impotentiam tantum sanguinis contra ius omne ac fas effuderis? Abscede igitur, et ne aggrediaris priorem culpam secunda cumulare; et excipe illud uinculum quod celitus iudicio suo Deus uniuersorum dominus confirmat. Erit autem illud tibi medicinale, ac sanitatis conciliator; nisi forte insanabile uulnus perpeti elegeris.

21. Imperator parens his sermonibus , gemitus ac lacrymas simul profundens, in palatium se recepit. Octauo autem mense ab hinc  elapso, uenit quidem Saluatoris nostri natale festum, Theodosius uero in regia sedens amarissime flebat. Id Rufinus quidam tunc temporis magister palatii cum peruidisset, ad eum accedens, homo uidelicet domino utilis ac familiaris, causam rogabat. Tum uero ille acerbe gemens, et calidioribus manans fletibus: Tu quidem, inquit, ludis, Rufine; mea enim mala non sentis. Ego autem gemo atque deploro meam ipsius calamitatem, dum mecum reputo diuinum templum famulis etiam atque mendicis apertum esse, ingressumque illuc tutum ac liberum patere illis, ut proprium dominum ipsi conueniant: mihi autem hoc interdicitur, et preterea celum etiam interclusum est. Memini quippe Dominice uocis, qua promulgatur: Quidquid ligaueritis super terram, erit ligatum et in celis.

 22. Rufinus uero medicinam regi ministrare uolens, ac tempestiuum beneficium illi prebere: Curram, inquit, si tibi placet, et episcopo id persuadebo multis precibus, ut te a uinculis istis absoluat. Sed non ille persuadebitur, ait imperator; quam enim iustum Ambrosii iudicium sit, compertum habeo. Nec porro ille umquam committet, ut imperialis potentie respectu diuinam legem transgrediatur. At postea quam adhibitis pluribus aliis rationibus, Rufinus promittebat a magno Ambrosio rem se haud dubie impetraturum, iussit imperator quam citissime illum abire. Ipse autem spe inescatus, post non multum temporis secutus est, ut qui Rufini promissionibus fidem haberet. Confestim uero allocutus Rufinum Diuus Ambrosius:  Canum, inquit, impudentiam, Rufine, imitaris; et neque erubescis, neque pertimescis, cum tanta rabie aduersus imaginem Dei seuieris? Ubi uero reposuit Rufinus, et imperatorem breui spatio interiecto uenturum dixit, incensus diuino zelo diuinus Ambrosius: Ego, inquit, o Rufine, predico me prohibiturum, ne uel ipsum templi uestibulum calcet: sin autem is regiam potestatem in tyrannidem uertat, me necem excepturum cum uoluptate.

23. His auditis, Rufinus et Ambrosii mentem imperatori per quemdam illico nuntiauit, et ut maneret in palatio, exhortatus est. Imperator uero, qui ad medium forum iam peruenerat, cum hec audiuit: Ego pergam, inquit, et insanie mee penas exsoluam. Postquam uero in sacrum septum iam uentum fuit,  in Dei quidem edes non erat ingressus, uerum in salutatoria domo consederat, suis se uinculis solui flagitans.

24. Ille uero tyrannicum uocabat eius aduentum, ac Theodosium contra Deum furere, nec non ipsius leges calcare pronuntiabat. Imperator autem in contritione cordis ac spiritu humilitatis: Non audacia efferor, inquit, aduersus leges, nec sacrum limen contra ius et fas terere aggredior: sed obsecro te, ut me uinculorum nexu liberes, et clementiâ communis Domini ob oculos tibi positâ, mihi non precludas illam ianuam, quam Dominus ipse cunctis aperuit penitentibus. Qualem ergo, Episcopus ait, penitentem ostendisti post tantum scelus? quibusue medicamentis uulnera ista ad sanandum difficillima  coire fecisti? Ad hec imperator in contrito spiritu rursus retulit: Tuum est omnino et precipere, et commiscere medicamina. Tum uero diuus Ambrosius: Quandoquidem, inquit, ire proprie permittis iudicium; et non ratio, sed animi estus sententiam fert: legem huiusmodi uelim sancias, que decretum quoduis ire impetu, otiosum reddat ac superfluum: capitis uero sententie uel exsilii triginta dies scripte maneant, rationis iudicium opperientes. Exactis autem triginta diebus, qui exararunt decreta illa, eadem exhibeant: et iracundia tamdiu requieta, secum ipsa ratio iudicans, priorem expendat cognitionem, examinetque iustane illa sit, an secus habeat. Siquidem porro iniquam inueniat, discerpat scripta, et sententiam irritam reddat: sin autem equa fuerit, ita maneat; nec triginta dierum  numerus labefactabit recte iudicata.

25. Admonitionem hanc imperator ultro admittens, et secum optime agi sibi persuadens, continuo iussit legem prescribi. quam et litteris proprie manus ratam ac firmam esse uoluit. His ita factis, diuus Ambrosius imperatoris uinculum soluit: imperator autem sumptâ in templum intrandi fiduciâ, non stans, neque in genua procumbens, Dominum precabatur: sed in solum nudum deiectus ac prostratus, Dauidicam illam emisit uocem: Adhesit, inquiens, pauimento anima mea: uiuifica me secundum uerbum tuum . Et crines manibus uellens, et faciem contundens, et profusis lacrymis irrigans pauimentum, ueniam consequi properabat. Postquam  autem ad offerenda sacre mense munera uocauit tempus, cum fletibus non minus copiosis surgens, gradus altaris scandit: oblatione uero porrecta, intra cancellos, ut illi moris erat, mansit. Sed nullo modo, ut hec dissimularet, abs se impetrauit sacer Ambrosius: at locorum discrimen illum edocuit. Et primum quidem, num quid postularet, interrogabat. Imperatore autem respondente, participationem diuinorum mysteriorum sese prestolari, ministrum adhibens archidiaconum clare professus est: Interiora, ô Imperator, nisi unis sacerdotibus non sunt adeunda. Egredere igitur, et eamdem cum aliis laicis stationem serua; purpura enim reges, nequaquam uero sacerdotes facit.

26. Hanc autem compellationem similiter boni  consulens fidelissimus Theodosius, contra exposuit non temeritate intra cancellos se remansisse, uerum quia Constantinopoli hoc didicerat. Tante uirtutis et imperator et episcopus luce fulgebant! Equidem enim utrumque suspicio, hunc uidelicet generosam ob libertatem, illum uero propter facilem obedientiam: et huius quidem zelum feruentem, illius uero fidem sinceram. Quin hec etiam, que imperator sub admirando illo Ambrosio edidicerat Mediolani, reuersus Constantinopolim ipsa obseruauit, neque illorum omisit quidquam.

27. Etenim quodam die festo eum denuo uocante in Dei templum, ubi sacre mense dona obtulit, statim regressus est. Ecclesie autem preside, is uero erat tunc Nectarius, interrogante: Quare tu intus  non remansisti! Imperator moleste ferens: Quid inter imperatorem, inquit, et episcopum sit discriminis, uix tandem didici; quoniam ueritatis magistrum difficulter inueni, Ambrosium scilicet, qui solus digne uocatur episcopus. Usque adeo correptio prodest, que ab homine uirtute claro proficiscitur.

28. Alia quoque imperatori fuit utilitatis cansa. enim uero ipsius coniux adsidue illum admonebat diuine legis, in qua se ipsam diligenter et accurate exercuerat. Nec enim illam imperii potestas extollebat, sed in ea magis accendebat Dei amorem; magnitudo enim beneficii erga eiusdem auctorem maius amoris incentiuum excitabat. Quare statim ab initio eorum qui corporea cecitate aut membrorum omnium debilitate afflicti erant, omnimodam gerebat  curam, non domesticorum aut satellitum operâ utens, at ipsa operi manus adhibens; et in ipsorum tuguria ingredi non dedignata, unicuique necessaria suppeditabat. Ipsa etiam Ecclesiarum circumeundo inuisens hospitia, ministrabat egrotis, eisque obsequium et curam adhibebat, ollas nimirum feruefaciens, iusculum pregustans, patinam afferens, porrigens panem, pocula proluens, et alia exercens omnia, que famulorum, atque ancillarum opera iudicantur. Solebat autem assidue coniugem his compellare: Te semper, ô marite, animo reputare conuenit, et quid olim fueris, et quem in gradum nunc perueneris; ista enim tecum indesinenter si recogites, in benefactorem tuum ingratus numquam euades:  sed imperium, quod accepisti, administrabis equis legibus; qua etiam ratione debitum largitori eius exsolues obsequium.

29. Cum semper illa eiusmodi uteretur uerbis, que uirtutis seminibus pulchram in coniuge irrigationem et incrementum prebere possent, prius ipsa quam uir fato functa est. Contigit autem post aliquod tempus ab eius morte tale quid fieri, unde palam innotesceret, quonam imperator erga eam animo, quantaue caritate esset affectus. Cogente siquidem bellorum frequentia, imperator rei pecuniarie inopiam tolerans, tributa indixit ciuitatibus. Urbs igitur Antiochia cum alias urbes tributis illis subditas conspiceret: pecunias uero per uim exigi, ac nulla admissa excusatione; commune hoc uectigal  nequaquam ferens, sed turbarum occasionem hinc arripiens, qualia uulgus facere solet, patrauit: et nobilissime Placille, hoc enim erat imperatrici nomen, eream statuam solo adflixit, ipsam etiam per plures ciuitatis uicos pertrahens.

30. Imperator, hac re ad se delata, tantum molestie, quantum decebat, hinc percipiens, eam ciuitatem propriis legibus ablatis multat, uicinamque urbem Laodiceam, que propter littus maris sita est, illi preficit, hac potissimum uia ipsi egre se facere persuasum habens; namque Antiochiam à longo tempore emulabatur Laodicea. Insuper autem illam se incensurum ac deleturum minitabatur, nec non in pagum eamdem se conuersurum: proceres uero nonnul is in ipso facinoris actu correptis, antequam tragediam  resciret Princeps, mortem irrogarunt. Et hec quidem cuncta comminabatur Theodosius, non tamen illico exsequebatur, prohibente hoc nimirum lege, quam hortatu suo magnus Ambrosius ferendam curauerat. Sed posteaquam qui minas illas ferre iussi sunt, uenerunt in urbem Antiochiam , uniuersi quidem in metu uersabantur minarum exitum reformidantes. uirtutis autem illi athlete, qui ad radices montium habitabant, quorum ingens erat tunc multitudo, iis quos percellebat comminatio, compatiebantur, et circumquaque cursantes, de iis uiris qui supplicio fuerant affecti, quantum licebat, alios solabantur.

 31. Unus autem ex illis erat uir sanctus, exornatus omni uirtute, et qui die nocteque puras orationes omnium saluatori offerebat. Hic nec imperatoris iram metuens, nec eorum qui missi erant, potestatem animo reputans, cum in mediam urbem uenisset, et amiculo alterum legatorum apprehendisset, iussit utrumque ex equis descendere. Hi uero paruum seniculum, eumque uili panno uestitum conspicati, primo quidem indignabantur. At cum postea quidam ex iis qui sequebantur, uirtutem uiri manifestassent, continuo desilierunt ex equis, et illius genua complexi, ueniam petierunt. uir autem sanctus, ac diuina plenus sapientia, tali apud eos usus est oratione: Dicite, o cara capita, imperatori: Non imperator solum,  uerum etiam homo exsistis: ne igitur solum imperium, sed ipsam quoque naturam consideres; cum enim homo sis, eiusdem nature consortibus imperas. Humana porro natura ad imaginem ac similitudinem diuinam omnino efficta est; quocirca noli tam crudeliter atque immaniter imaginem Dei iugulandam precipere; sic enim ad iram concitas artificem, dum in eius effigiem animaduertis. Perpende igitur quemadmodum tu ipse propter figuram eream grauiter commotus ista designas. Quanto autem imago spirans, et uiua et rationalis potior est, quam inanima, perspicuum est omnibus, qui quidem mente, ac sensu sint prediti. Preterea et hoc secum reputet, nobis utique expeditum esse pro statua ista plures ereas alias conflare: illi e contrario prorsus impossibile,  eorum, qui necati sunt, uel unum crinem procudere.

32. His auditis, admirabiles illi uiri que dicta fuerant, significant imperatori et iracundie flammam exstinguunt; ita ut minarum istarum loco quam primum sui scriberet excusationem, et ire sue causam exponeret: Non decebat enim, inquiebat, me delinquente, uxorem meam predicatione omni longe dignissimam tantum contumelie post mortem sustinere: sed eos qui animo suo obtemperarunt, contra me oportebat iracundiam armare suam. His preterea subiunxit illud, angi se animi atque dolere quod cognouisset a prefectis morte affectos quosdam fuisse. Hoc itaque modo imperator Christi amicus, talibusque preceptis ab admirabili Ambrosio fuerat institutus, tantamque gratiam ac spiritualem  utilitatem ab eo perceperat.

33. Diuinus autem hic Ambrosius in Ecclesia, quemadmodum dictum est, orthodoxis dogmatis fulgens, emulatorque ueritatis factus et propugnator, cum super fundamentum apostolorum ac prophetarum edificasset, nec non recte doctrine ac discipline uerba exposuisset, fugata qualibet heresi ab Ario atque Apollinario recens inuecta, et Ecclesia sua in omnibus optime constituta, in profundam progressus senectutem, ac dierum plenus, in pace requieuit. Tumulatus est in Ecclesia Mediolanensi, ueram memoriam sui relinquens, propriam utique uitam et recte facta: quorum ut nos quoque, euadamus imitatores, eademque cum illo premia atque coronas obtineamus, ipse dignetur, gratia et benignitate  Domini nostri Iesu Christi, cui honor est atque potestas in secula seculorum, amen.






uITA SANCTI AMBROSII MEDIOLANENSIS EPISCOPI EX EIUS POTISSIMUM SCRIPTIS COLLECTA, ET SECUNDUM CHRONOLOGIAE ORDINEM DIGESTA.


 1. Tanta rerum gestarum magnitudine, doctrine ac librorum editorum celebritate, sanctitatis denique et  uirtutum episcopalium laude claruit sanctus Ambrosius; ut instar cuiusdam esset miraculi, si defuissent  cruditi homines, a quibus eius historia litterarum monumentis committeretur. Exstiterunt itaque non pauci tum Greci tum Latini, qui hanc ipsam Spartam ornandam susceperunt, in quibus ordinem ducit Paulinus sancti Antistitis notarius atque diaconus, cuius fidem ac diligentiam in dubium reuocare nequaquam licet. uerum tamen illud in eo desideratur, quod uix ullam in rebus enarrandis chronologie habuit rationem, et nullum scriptorum Doctoris nostri catalogum curauit contexere, quod non omisit in Augustini uita Possidius. uitium illud reparare eruditissimus cardinalis Baronius constituerat, cum eam Ambrosii uitam elucubrauit, que in Romana Ambrosianorum operum editione illis premissa, postmodum cum iisdem toties recusa fuit. At uero  hic tanti uiri labor usque adeo non tulit omnium approbationem, ut proprio auctori non satisfecerit; quippe qui post annos aliquot, cum in ingenti suo Annalium Ecclesiasticorum opere desudaret, pronuntiauerit de eadem uita : Quam ad scripta de eodem  in Annalibus, cum diuersum in ea inuenies  conformandam intelliges. Quocirca preterquam quod eadem uita longiuscula est; illam prelo subiicere sine correctionibus mutationibusque neutiquam possemus, quod noluimus in opere alieno nobis licere.

2. Hermannus Sorbonicus doctor post Baronium nouam Ambrosii uitam euulgauit, quam quidem tanta dignatione omnes exceperunt, quantam merebatur  auctoris diligentia et eruditio. uerum etiamsi uernaculo idiomate, quo edita est, scripta non fuisset; cum res Ambrosiano euo et in imperio, et in Ecclesia gestas complectatur, amplior sane est illius moles, quam ut ipsam istorum uoluminum modus caperet.

3. Itaque optimum nobis illud uisum est, ut uitis duabus, quarum alteram edidit Paulinus, alteram Grecus auctor consarcinauit, premissis, tertiam insuper adiungeremus, que ad chronologicam rationem accuratior, defectum suppleret illarum utriusque. Ipsam, quoad eius fieri poterit, ex Ambrosii libris haurire conabimur, cuius partes singulas ad eam concinnitatem ac proportionem pro nostra uirili cogere satagemus; ut illius beneficio lector non  modo factorum scriptorumue Ambrosianorum ordinem capere nullo negotio ualeat, uerum etiam ad studium eorumdem operum lectioni cum fructu impendendum euadat paratior.

4.  Extra controuersiam est natum in Galliis esse nostrum Ambrosium; eius parentem, Ambrosium etiam nomine, in iisdem prouinciis prefecti dignitatem obtinuisse; ipsumque antequam ederetur sanctus Ambrosius, duobus iam liberis, Marcellina scilicet ac Satyro, fuisse auctum, atque adeo sanctum hunc nostrum ordine nascendi tertium exstitisse . At non tanta est de tempore et loco in quo primum lucem adspexit, scriptorum consensio. Nam quod ad  tempus, qui Ambrosio LXIu uite annos tribuunt, annum 333 ei natalem esse affirmant: qui autem autumant ipsum non ultra annum LuII uitam produxisse, ortum eiusdem non contigisse nisi anno 340, plane contendunt. Utrique harum opinionum illud commune est, quod anno 397, uel 398, uolunt e uiuis excessisse sanctum Antistitem: totius autem difficultatis cardo circa numerum annorum quos ille uixit, in hoc uertitur, quod cum uir sanctus epistola LIX, que ad Seuerum destinata est, annum agere se LIII testificetur, illic etiam hec uerba scribat : Nos autem, inquit, obiecti barbaricis motibus, et bellorum procellis, in medio uersamur omnium molestiarum. Enim uero qui locum illum cum Baronio de bello aduersus Maximum tyrannum  gesto interpretantur, Ambrosium inde colligunt peruenisse ad annum uite LIu, eo quod anno 387 idem hoc bellum trepidatione ac terrore compleuerit omnem Italiam, sanctus uero Presul non ante annum 397 fato functus sit. Qui autem citata uerba de bello Eugeniano, quod anno 393 uel 394 patratum est, intelligenda esse defendunt, iidem Ambrosium annos natum LuII mortem obiisse nullo modo ambigunt. Fatemur quidem in hac secunda opinione maiorem quamdam ueritatis speciem elucere: sed in hac questione magnum inesse opere pretium non arbitramur. Etenim hos septem annos, de quibus hic controuertitur, ad uitam ab Ambrosio ante baptismum et in secularium rerum commercio exactam pertinere in confesso est: de annis uero  quos uixit episcopus, et ad quos precipua queque ipsius facta referuntur, auctores ferme inter se consentiunt.

5. Quod porro ad locum, qui eumdem nascentem exceperit, satis cognoscitur ex uerbis Paulini eam urbem fuisse, in qua sedem habere consueuerat Galliarum prefectus . uerum illa ipsa urbs quenam censenda sit, haud parua lis est; alii enim Arelati, alii Treuiris aut etiam Lugduno hunc honorem deferunt, singuli uidelicet harum urbium nobilitati ac prerogatiuis antiquis nixi: sed reuera nullum argumentum quo ceteris in hoc anteponenda liquido demonstretur, in medium promentes. Non desunt preterea qui Romam ipsam uocitent Ambrosii patriam:  sed patria nichil aliud apud eos his locis sonat, quam familie atque originis solum natale, nec non solitum parentum sancti uiri, et ipsius etiam non modico tempore domicilium.

6. In illa igitur harum urbium, ubi prefecti Galliarum pretorium erat, in lucem editus est noster Ambrosius: ubi et Paulinus  prodigium illud memorat contigisse, quo apicule in os infantuli alternatim intrantes atque exeuntes, summam illius in dicendo, et in hominibus ad Christi obsequium alliciendis suauitatem uise sunt portendere.

7.  Patre mortuo, Ambrosius cum matre Romam reuersus est, qua in urbe Marcellinam  que uirginitatem ut Paulinus testatur , iam fuerat professa, cum alia item sacra uirgine habitantem reperit. Cum autem ex ipsomet Ambrosio cognoscere sit eumdem Marcellinam Liberii pontificis manibus natali die Christi Domini flammeo uirginali fuisse consecratam : aliunde uero non dubitetur quin ille pontifex XI kal. Iunias anni tantum 352, suffectus fuerit in decessoris sui Iulii sedem, hinc fit compertum Marcelline consecrationem non nisi uIII Kal. Ianuarias anni, ut minimum, 353, aut potius 354, fieri potuisse. Porro cum ad tempus Ambrosiano in urbem reditu posterius referatur a Paulino sepius hic citando, quod idem Ambrosius manus suas tamquam futuri episcopi exosculandas puelle porrigeret memorate,  ex lusu illo sane puerili satis colligitur Pauliniana uerba, cum adoleuisset, potiori iure de sancti nostri anno XII, uel XIII, intelligi, quam de XIX aut XX. Unde illud non leuiter potest confirmari, quod Ambrosii ortum anno 340 assignauimus.

8. Educatus in contubernio harum uirginum noster Ambrosius, inde tanto erga uirginitatem atque celibatum amore affectus est; ut illud uite genus non modo ipse semper coluerit quam studiosissime, uerum etiam totis uiribus longe lateque propagauerit, quemadmodum edita ab eo scripta, uirgines eius manibus solemni ritu Christo consecrate, monasteria demum uariis in locis ab ipso instituta palam faciunt: Inter uirgines autem que a sancto Presule ad professionis sue perfectionem  informate sunt, nullam insignioribus uirtutum omnium fulsisse documentis, quam Marcellinam, ipsius effigies a pio fratre stylo expressa clare demonstrat . Rome quidem commorabatur eadem uirgo, sed fratri semper intimo quodam animorum nexu coniuncta fuit; ita ut eius, si quando ipsum in Urbem traheret necessitas, conspectu frui minime contenta, subinde Mediolanum itaret ad eum inuisendum: quoties autem ab inuicem locorum distantia separabantur, crebris epistolis iisque de uirtute ac religione potissimum scriptis, mutuum sui desiderium consolarentur. At preterea si quid anxium sollicitumue reddebat Ambrosium, amantissima soror fraternam sollicitudinem cum eo partiri numquam destitit,  quoad ille uixit; ipsam enim superstitem ei fuisse dubium non est.

9. Ambrosius dum egit Rome, liberalibus disciplinis  operam dedit, magnosque, ut ex eius lucubrationibus licet cognoscere, et in lectione bonorum auctorum, et in Grecarum litterarum cognitione progressus habuit. Inde cum orandis in foro causis animum adiecisset, tantum pre se tulit ingenii, eloquentie, et grauitatis; ut eum Probus pretorio prefectus ad consilium tribuendum eligeret. Satyrus quoque, peracto studiorum suorum curriculo, forum secutus, incredibili admiratione, ut Ambrosii uerba usurpemus, in auditorio prefecture sublimis emicuit . Et reuera ambo illi fratres uirtutum suarum suffragio clarissimas quasque dignitates assecuti sunt, quas quo animo iidem adierint, clare significauit Ambrosius, ubi hec dixit: Seculi huius honores, inquit, . . . . . quos ideo adepti sumus, non quia fuit expetenda eorum perceptio, sed ne uilis dissimulatio uideretur . Quemadmodum autem Satyrus prouinciam administrauerit sue »ure creditam, non aliunde melius quam ex hoc fraterno testimonio discere licet: Qualis in uniuersos fuerit, ait ille, prouincialium quibus prefuit, studia docent, qui parentem magis proprium, quam iudicem loque bantur, gratum pie necessitudinis arbitrum, constantem equi iuris disceptatorem .

10.  Quam regionem Satyrus regendam  acceperit, minime constat: quod uero ad Ambrosium, Probus iam ante memoratus eum prefecit Ligurie atque Aemilie, quibus prouinciis archiepiscopatum Mediolanensem, Liguriarum, Taurinensem, Gennensem, atque Bononiensem comprehendi uulgo existimant. Cum porro Ambrosium illuc abs se Probus dimitteret, eum hisce uerbis fertur allocutus: uade, inquit, age non ut iudex, sed ut episcopus ; nimirum ut potius clementiam episcopalem, quam iudicis seueritatem exhiberet prouincialibus, pulcherrime admonens.

11. Huius precepti haud immemor exstitit Ambrosius: populorum enim animos tantopere sibi deuinxit comitate sua et mansuetudine, ut extincto  Auxentio, perfido illo Ariano , in eius locum ipsemet suffectus fuerit ad eum modum, qui a Paulino eleganter describitur. Ambrosius hac in electione uim sibi illatam fuisse frequenter conqueritur ; namque in primo libro de Officiis  modo sibi refugienti impositam sacerdotii necessitudinem dolet, modo se raptum a tribunalibus atque administrationis infulis ad sacerdotium. Et alio in libro: Dicetur, inquit, Ecce ille non in Ecclesie nutritus sinu, non edomitus a puero: sed raptus a tribunalibus, abductus de uanitatibus seculi huius, a preconis uoce ad Psalmiste assuefactus canticum . Et post pauca:  Custodi donum quod contulisti etiam refugienti. Ego enim sciebam quod non sum dignus uocari episcopus, quoniam dederam me seculo huic: sed gratia tua sum, quod sum. Et sum quidem minimus omnium episcoporum, et infimus merito. In epistola quoque ad uercellenses ita loquitur: Quam resistebam ne ordinarer . . . . Sed non ualuit prescriptio, preualuit impressio . Certe quidem ex iis que Paulinus hac de re narrat , planissimum est sanctum hunc nostrum, ut huic oneri subduceret humeros, nichil non tentasse. uerumtamen ubi ualentiniani Cesaris allate sunt littere, diuine uoluntati quam post tot indicia in dubium reuocare iam non poterat, morem gerere  coactus fuit. Eam ob rem secutis temporibus, cum atrocissime impeteretur ab Arianis, ualentinianum secundum his uerbis compellebat: Omitto, inquiens, quia iam ipse populus iudicauit: omitto quia eum quem habet, de patre Clementie tue postulauit: taceo quia pater pietatis tue quietem futuram spopondit, si electus susciperet sacerdotium. Hanc fidem secutus sum promissorum .

12. Postquam igitur diuinis paruit imperatis, regenerationis lauacro episcopi catholici manibus uoluit expiari: Baptizatus autem fertur omnia ecclesiastica officia implesse, atque octaua die episcopus ordinatus est . Nihilominus tamen ut Ecclesie leges, que neophytum uetant consecrari, aliquatenus obseruarentur; annisus  est uiribus omnibus, ut saltem ordinatio protelaretur . uerum cum non alia de causa huiusmodi prohibeatur inauguratio, quam ne in superbiam elatus, in iudicium incidat diaboli , eique periculo obnoxia non uideretur Ambrosiana humilitas, urgente Ecclesie utilitate, non diutius differri oportere iudicatum est. Et sane illam ordinationem occidentales episcopi iudicio, orientales etiam exemplo probarunt, quemadmodum testatur ipsemet Ambrosius, qui et subiungit: Si dilatio ordinationi defuit, uis cogentis est: si non deest humilitas competens sacerdotio, ubi causa non heret, uitium non imputatur.

13. uerisimile est consecrationem illam uII idus mensis Decembris factam fuisse; quandoquidem hoc  ipso die mentio eius fit tam apud Grecos quam apud Latinos: quin et hoc idem indicare uidetur Ambrosius, cum agens de Felicis Comensis episcopi ordinatione, que in exordio ipso kalendarum Nouembrium redibat, sic eum alloquitur: Natalem tuum prosequemur nostris orationibus, et tu nostri in tuis uotis non obliuiscaris . Etenim si dictio nostri afficiat uocem natalis, admodum probabile fuerit uirum sanctum non aliunde ad hec scribenda inductum esse, nisi quia initi abs se episcopatus anniuersarium cogitabat tunc imminere. Atqui consensus chronologistarum de anno consecrationis eiusdem sancti multo maior est, eorum enim peritissimi anno 374 eam collocant; quamquam non desint, qui eamdem in annum insequentem differre  uoluerint, non satis nimirum attendentes ualentiniani, quem superstitem fuisse constat quo tempore ad episcopatum Ambrosius cooptatus est, obitum euenisse anno 375, mense Nouembri. Quamprimum uero sanctus Antistes electionem suam episcopis cum orientalis Ecclesie tum occidentalis, ut moris erat, significauit; exstatque etiamnum epistola magni Basilii perquam egregia, qua litteris Ambrosianis ille respondet , et qui epistole Dionysii quem in episcopatu excepit Ambrosius, reliquias adiunctas fuisse quidam existimant. Mortuus autem est in exsilio sanctus Dionysius uIII kal. Apriles eiusdem anni 374.

14. Ceterum Ambrosius noster statim atque ad  tantam dignitatem assumptus fuit, omnem aliam curam preterquam implendi muneris sui a se remouit. Is enim bona temporalia, quibus ipsius familia locuples erat, cum Satyrum fratrem opibus pauperem fuisse uir sanctus neget , uniuersa abdicauit, auroque et argento in egenos collato, predia sua, reseruato sorori solo usufructu, Ecclesie tribuit . Inde est quod tempore Ariane persecutionis responderit tanta cum fiducia: Si a me peteret  quod meum esset, id est, fundum meum, argentum meum, quiduis huiusmodi meum, me non refragaturum; quamquam omnia que mei sunt, essent pauperum . Patrimonium cum fratribus partiri noluit, sed eius curam, non  secus ac aliarum rerum secularium, sicut etiam seruorum ac familie directionem in Satyrum reiecit. Frater ille dilectissimus ad eum uenerat Mediolanum, adeo enim alter ab altero diuulsus uiuere non poterat, ut ea de re Ambrosius ita loquatur: Nec ipsi, ait, nos seculi huius delectabant honores, quod nos a nobis inuicem diuidebant . Tanta uero prudentia et mansuetudine hanc administrationem obiuit Satyrus, ut ipsi iam mortuo testimonium hoc reddat sanctus frater: Sine offensione ulla et gubernasti fratris domum, et commendasti sacerdotium .

15. Quapropter expeditus ac liber a rebus terrenis nouus episcopus, celestium acquisitioni totus incubuit: et quamuis ante susceptum sacrum baptisma  tam honeste tamque christiane uitam instituisset, ut uix aliud quod adderetur, culminis episcopalis perfectio uideretur exigere; nichilominus tamen tanta animi contentione operam dedit uirtutibus omnibus, quanta si nullam sibi inesse persuasum habuisset. Qua ratione talis effectus, qualem unumquemque subditorum suorum esse peroptabat, eisdem ad bona opera facem numquam non preferebat. In primis autem ita se manciparat cultui sacrorum altarium, ut nullis negotiis quo minus quotidie diuinum offerret sacrificium , auocaretur. Sed cum Paulinus satis accurate Ambrosianas singulorum dierum exercitationes enarrauerit , ut ee minutatim hoc loco exponantur, nichil est necesse. Ceterum sanctus  Presul attente considerans gubernacula eius Ecclesie sibi credita, quam Auxentius, qui eam totos 20 annos occupauerat, Arianorum dogmatum ueneno inficere omni ope conatus fuerat; e contrario ipse arbitratus est sibi neruis omnibus esse connitendum, ut non modo eiusdem Ariane dementie, sed et omnium aliarum hereseon praua germina stirpitus ex populorum mentibus euelleret. Pastoralis huius sollicitudinis effectum declarauit sanctus Hieronymus in illa uerba: Post Auxentii, inquit, seram mortem, Mediolani Ambrosio constituto, omnis ad fidem rectam Italia conuertitur . Tantus autem ille successus eo dignior est admiratione, quo ad illum adipiscendum breuiori spatio uir sanctus indiguit;  ipse siquidem per Ariane tempestatis tempora, id est, anno 385 aut 386 sic iam scribebat: Prodire de Arianis nullus audebat; quia nec quisquam de ciuibus erat, pauci de familia regia, nonnulli etiam Gothi . Hoc similiter tempore Augustinum a Manicheorum cassibus liberauit sanctus Antistes: neque etiam dubitauerimus plures alios non tam peruicaces quam Augustinum, Ambrosio iam ante debuisse primi sui erroris depulsionem.

16. uerum tamen uberes illi fructus magno studio multisque laboribus constitere nouo presuli; nam licet a nobis obseruatum sit liberalibus illum litteris ac disciplinis ab adolescentia instructum fuisse, ecclesiasticam tamen doctrinam, cum ad episcopatum prouectus fuit, ei defuisse negabit nemo.  Ut igitur hanc scientiam sibi compararet, quidquid temporis sibi a negotiis muneris sui, aut necessaria corporis cura uacuum erat, incredibili assiduitate Scripture sacre meditationi totum impendebat. Testem habemus huiusce rei magnum Augustinum, cuius hec uerba sunt: Secludentibus me, inquit, ab eius aure atque ore cateruis negotiosorum hominum, quorum infirmitatibus seruiebat, cum quibus quando non erat, quod per exiguum temporis erat, aut corpus reficiebat necessariis sustentaculis, aut lectione animum . Sed nec fidelissimus ille discipulus negligendum tacendumue existimauit, quam rationem in legendo teneret preceptor suus; eodem enim loco ista subiungit: Sed cum legebat, ait, oculi ducebantur per paginas, et cor intellectum  rimabatur, uox autem et lingua quiescebat . Neque uero diurne lucis curriculum eius sufficiebat auiditati; sed nocte diei hoc in opere propemodum continuata, redux a sacris uigiliis, lectionem quamprimum resumebat, sicut ipse carissimo suo Ireneo ingenue fatetur hoc modo scribens: Inter legendum, inquit, cum paululum requieuissem animo, quia lucubratione destiteram, uersiculum illum cepi mecum reuoluere, quo uesperi in uigiliis usi fueramus . Quin etiam postquam etate iam erat prouectior, de tam improbo studio nichil remisit, quemadmodum ex una eius epistolarum Sabino amico suo et familiari scripta cognoscere est; in ea quippe hec uerba legimus: Non enim dictamus omnia, et maxime noctibus, quibus nolumus aliis graues esse ac  molesti . Atque ita qui labori suo numquam parcebat, parcebat alieno. Quapropter cum acerrimo ingenio preditus esset et humanioribus litteris apprime institutus, maxime uero grecis, in quibus inter Latinos Patres uni Hieronymo primas concedebat; mirum non uidebitur, si Patrum tam Grecorum, quam Latinorum operibus indefessa manu uoluendis, et sacris utriusque lingue codicibus inter se conferendis, tantos progressus tam breui habuerit. Nam quod contendit magnus cardinalis , Damasum pont. max. ubi comperit Ambrosii adhuc catechumeni electionem, Simplicianum, qui eum primis episcopatus sui annis in ecclesiastica scientia  crudiret, Mediolanum misisse, haud satis idoneo nititur fundamento; quod enim Ambrosius suam ad eumdem Simplicianum epistolam his uerbis concluserit: Nos parentis affectu dilige ; et Augustinus ipsum uocitarit patrem in accipienda gratia tunc episcopi Ambrosii, et quem uere ut patrem diligebat ; id aliunde non esse factum iam ostendimus, quam quia illum idem presbyter adhuc iuuenem primis fortasse religionis elementis Rome imbuerat, uel quia eum post electionem ad sacramenta regenerationis ordinationisque suscipienda parare studuerat.

17.  Ambrosius comparande rerum ecclesiasticarum, et Scripturarum potissimum cognitioni non alio consilio desudabat, nisi ut implere  posset doctoris munus, quemadmodum aperte significant hec eius uerba: Sed tantummodo intentionem et diligentiam circa Scripturas diuinas opto assequi . . . . et hanc ipsam ut docentis studio possim discere . Hanc ob rem statim a primis sacerdotii annis festinauit illud aggredi; non enim obscure id ipsum declarat, dum tanta cum modestia et sui demissione profitetur factum fuisse, ut prius, inquit, docere inciperem, quam discere. Discendum igitur mihi simul et docendum, quoniam non uacauit ante discere . Clerici porro quos hic alloquitur, non soli exstiterunt, ad quos prime illius cure pertinuerint; in catechumenis etiam ad genitalia sacramenta parandis erudiendisque plurimum laborabat. Et tot eius libri ex sermonibus  ad eosdem habitis compositi, abunde probant uix aliud ipsi fuisse antiquius, quam ut idoneas redderet hasce teneras plantas, que pietatis radicibus altius actis, fructus uberes aliquando ferrent. Indefessus erat in hoc munere, et omnino in rebus diuinis implendis, ut Paulinus loquitur , fortissimus, in tantum ut quod solitus erat circa baptizandos implere, quinque postea episcopi tempore quo decessit, uix implerent.

18. Superiora duo conditionum genera sancto episcopo populi obliuionem haud induxerunt: is enim sedulam operam dabat non modo illius moribus uirtutum omnium ornamento excolendis ac decorandis, uerum etiam ipsius animis contra technas ac perfidiam hereticorum premuniendis. Hoc eius  noscitur fuisse propositum, quando librum suum De Paradiso, quem hoc ipso anno editum putamus, ea de re in lucem emisit; ne Apellis discipuli, aut Manichei potius simplices mentes, inquit, malitiosa interpretatione traducant . Huic libro alios duos adiecit, qui de Cain et Abel inscripti sunt, in quibus faciliori adhuc negotio deprehenduntur ii sermones, qui Christiani oratoris non ita maturi ingenium referant, licet hi ipsi preceptis ad bonos mores appositissimis passim aspergantur.

19. Ambrosium singulis diebus Dominicis ad populum uerba facere consueuisse testis est Augustinus, cum profitetur: Eum quidem in populo uerbum  ueritatis recte tractantem omni die Dominico audiebam . Sed uerba illa non nisi de sermonibus per anni cursum ex communi more haberi solitis accipienda sunt; in festis celebrioribus, nec non in diebus extraordinariis quotidie, imo uero interdum etiam semel et iterum eodem die suggestum conscendebat, sicut a nobis suis locis obseruatum est .

20. Primis quoque Ambrosiani episcopatus annis generosam illam libertatem, quam sacerdos Christi aduersus principes magnatesque seculi adhibere constituerat, expertus est ualentinianus Magnus. Etenim ut illam enarrationem Theodoreti, cui eam debemus, uerbis ipsis representemus: Paucis post diebus, nimirum ab ordinatione, cum diuinus Ambrosius  multa cum libertate imperatorem alloquens, nonnulla reprehendisset, que a magistratibus haud recte facta esse uidebantur, respondit imperator: Hanc tuam libertatem iam pridem cognitam habebam; sed licet eam probe nossem, non solum non contradixi, imo assensum prebui ordinationi tue. Proinde delictis animarum nostrarum medicinam adhibe, quemadmodum diuina lex precipit .

21. Hic imperator Xu kal. Decembres diem obiit, relictis duobus filiis, Gratiano scilicet ac ualentiniano: quorum ille prior iam impleuerat annum etatis XuII, et die IX kal. Septembres anni 367 Augustus fuerat salutatus; ualentinianus uero adhuc quadrimus sexto die post obitum paternum imperator  declaratus est. Utrumque horum principum semper Ambrosius tenero quodam et uere patrio amore complexus est, quem et illi uicissim parentis proprii loco numquam non coluerunt; quod enim sub iunioris imperio uexationem atrocissimam sustinuit sanctus Episcopus, id in furorem heretice femine, que puerili filii etate abutebatur , reiiciendum est.

22.  Quantumcumque porro quelibet uite ratio beato Presuli cure fuerit, nullum institutum sollicitudinis sue laboribus ei umquam dignius uisum est, quam uirgineum. Iam inde ab initio episcopatus lucubrationes suas domini sui sponsis deuotandas putauit; cum non tardius hoc anno ineunte ad eas habiti uideantur elegantissimi illi sermones,  ex quibus libri de uirginibus concinnati sunt. Quantus autem horum cum pronuntiati sunt, fructus eruperit, ex eo satis colligi datur, quod uir alioqui modestissimus illum premere non potuerit: De Placentino, inquit, sacrande uirgines ueniunt, de Bononiensi ueniunt, de Mauritania ueniunt, ut hic uelentur . Que quidem uerba tempus etiam quo illi sermones habiti fuere, satis innuunt; cum enim Ambrosius triennalis sacerdos  eosdem redegerit in librorum formam, hinc intelligas unius, ut minimum, anni spatio fuisse opus, ut illarum concionum fama in loca tam dissita, et maxime in Mauritaniam usque peruadens, uelandas uirgines Mediolanum inde  pertraxerit. Quocirca si festum beate Agnetis XII kal. Februarias celebrabatur, ut nunc moris est, haud sine causa crediderimus eorumdem sermonum primum hoc ipso anno in natali illius martyris, alios uero aliis diebus ex interuallo dictos fuisse. Hoc autem Ambrosius tanta cum facundia et ornatu, simul uero tanta cum uehementia, et efficacia persuadendi prestitit; ut et nimiam orationis luxuriem ipsemet excusaret, et matres ne filie sue tanti doctoris eloquentia persuase, uirginitatem Christo consecrarent, eas in conclaui sedulo inclusas ad eum audiendum in Ecclesiam uenire non paterentur.

23. Ariani, cum nouum Antistitem heresi sue bellum indixisse, ac nullam a primo die accepte ordinationis occasionem eorum oppugnandi pretermittere  conspicerent; ceperunt serio inter se consulere, quibus machinis aduersario partibus suis perniciem proximam minitanti sese opponerent. Eo animo, ut quidam prudenter existimant, ualentem elegerunt furoris sui ministrum idoneum, qui Petauione, cuius thronum episcopalem, eiecto Marco, per uim occuparat, turpiter expulsus, in Italiam ad perturbandas illius Ecclesias se contulerat. Sed repressa est eius amentia Gratiani auctoritate; legem enim aduersus illum ab eodem principe fuisse latam ex primis uerbis lib. Iu de Heret. discamus licet.

24.  Iam supra narrauimus quam late Ambrosianorum de uirginitate sermonum fama se diffudisset. Inde factum est ut uirgines sacre, que propter locorum distantiam illas adhortationes auribus  haurire non poterant, eas saltem chartis traditas legere percuperent. Nec profecto credibile est Marcellinam Ambrosii sororem, et ante multos annos id uite genus publice professam, ferre potuisse, ut ab alia in hoc expetendo preuerteretur: sanctus autem Presul lubentissime obsecutus est eorum uotis; quod ipse manifesto de se testatur, his uerbis loquens: Rogantibus uirginibus ne hoc quidem putaui negandum . Illa de causa eosdem sermones in tres libros de uirginibus is transformauit nondum triennalis sacerdos, ut iam dictum est. Marcelline sorori hoc idem Opus inscriptum uoluit, in quo et orationem illam retulit , quam dum illi sanctimoniali uelum imponeret, habuit Liberius.

 25. Non ita multo post librum de uiduis , qui similiter constat e sermonibus, in uulgus edidit. uiduarum Christianarum commoda et merita illic predicat, nec non earum conditionem proxime accedere ad uirginalem apposite probat. Dederat autem eidem opelle occasionem quedam uidua, que cum haberet ex filiabus alias nuptas, alias uero nuptiis maturas, eum consuluerat an ad secundum coniugium transire sibi expediret?

26. Huic ipsi tempori librum de Tobia etsi non argumentis necessariis, probabilibus tamen coniecturis attribuimus . Ex historia Tobie ab eoque mutuo date Gabelo pecunie ansam arripiens, in usuram insurgit ea tempestate  immaniter grassantem, quam eiusmodi rationum momentis impugnat et profligat, ad que memorie nostre homines uitam componere optandum esset.

27.  Qui libellum de uirginitate paulo attentius examinauerit, nichil aliud esse comperiet quam continuationem libri de uiduis , eumque similiter compositum esse ex sermonibus, quos ut commotam memorate uidue mentem placaret, composuit. uerum priusquam eamdem uiduam alloqueretur, fuse disputat de instituto uirginitatis, illudque nec improbum esse, nec nouum, nec inutile argumentis euincit . Et hac ratione tam de uirginibus, quam de uiduis illic agitur, maxime uero de his ultimis. Cum autem liber de uiduis absolui nisi uertente anno superiore  non potuerit, hinc euidens est eum librum de quo agimus, conscribi ante hunc annum non potuisse.

28. Interea dum Ambrosius tam feliciter heresi debellande, uitiis exstirpandis, ac inserendis uirtutibus operam nauabat, ualens imperator, qui catholicos afflictabat tam atrociter, maximas a Gothis clades pertulit. Contra uero Gratianus eius ex fratre nepos, recte fidei beneficio ubique triumphabat. Is igitur comperto patrui periculo, in Orientem eidem laturus auxilium, transire constituit. Itaque ut aduersus adeunda pericula potentiori presidio communiret se, aut superiore anno exeunte, aut ineunte presenti rogauit Ambrosium ut sibi commentationem , qua Filii Dei diuinitas  astrueretur, lucubraret; quo scilicet regiones Arianorum contagione infectas aditurus, alexipharmaco non priuaretur. Ambrosius tametsi magis optasset cohortandi ad fidem subire officium, quam de fide disceptandi , principis uotis tamen obtemperans, priores duos libros de Fide ad illum misit. Quo facto, suam omnem sollicitudinem eo conuertit, ut fusis ad Dominum continuis feruidisque precibus eidem principi felicem impetraret expeditionem; quemadmodum in epistola super eius reditu ad illum data ipse testatur, his uerbis scribens: Tuum quotidianum iter legebam, nocte ac die in tuis castris cura et sensu locatus, orationum excubiis pretendebam; etsi inualidus merito, sed affectu sedulus .

 29. ualens autem cum didicisset secundum Danubii ripas Gratianum ad se properare; ne iuuenem illum principem cuius uirtuti maxime inuidebat, socium uictorie haberet, festinauit funestissimum illud committere prelium, in quo una cum omnibus orientalis imperii uiribus profligatus est, ipse uero in agresti tuguriolo die Iu kal. Augusti uiuus combustus.

30. Barbari in quibus erant Taifales, que natio pre ceteris aliis impudicitie turpitudini mancipabatur, usi uictoria in plurimas imperii prouincias maximeque in Thraciam et Illyriam facta irruptione, usque ad radices Alpium Iulianarum omnia peruastarunt. Explicari non potest quanta crimina perpetrauerint,  quemadmodum cuncta miscuerint cedibus atque incendiis, quantum denique captiuorum numerum abduxerint, quos pecudum more passim uenales exponebant. Nota sunt hec nimis, inquit Ambrosius, Illyrici uastitate et Thracie: quanti ubique uenales erant toto captiui orbe . Ex his complures redemptos esse ab Ecclesiis idem significat: sed ipse omnium caritatem superauit in hoc officio, quippe qui non pecunias tantum in redemptionem illam lubens impenderit, sed ipsa quoque Ecclesie uasa comminuerit, flaueritque. Qua quidem in re cum primo seruatis legibus prudentie, uasa non initiata confregisset, postmodum tamen si illa non potuissent sufficere, etiam initiatis non parcendum esse arbitrabatur. Pulcherrimum illud exemplum  postea sanctus Augustinus aliique prestantissimi Antistites cum laude tum imitatione approbauere: sed Ariani e contrario grauissimam hinc inuidiam uiro sancto creare conati sunt: Nos aliquando, inquit, in inuidiam incidimus, quod confregerimus uasa mystica, ut captiuos redimeremus: quod Arianis displicere potuerat; nec tam factum displiceret, quam ut esset quod in nobis reprehenderetur . Quapropter ad eorum criminationem abs se depellendam, conscenso Ecclesie suggestu, ita in populo, inquit, prosecuti sumus, ut confiteremur, multoque commodius astrueremus, ut animas Domino quam aurum seruaremus .

31. Sub exitum huiusce anni Satyrus , qui omnem Ambrosiane  familie administrationem a beato fratre sibi traditam susceperat, hyemali tempestate negligens frigoris nauigauit in Africam ; ut ad soluendum compelleret Prosperum quemdam, de quo Ambrosius: Plaudebat sibi, ait, quod sacerdotii mei occasione redditurum se que abstulerat, non putabat . Nihil omissum est ab Ambrosio, ut ab illa nauigatione fratrem reuocaret, et alii demandaretur ea prouincia : Satyrus tamen non destitit a proposito, sed quo celerius interiectum mare transmitteret, ueteri et sentinoso nauigio uti non timuit .

32. Interea in morbum incidit sanctus Episcopus: Denique proxime, inquit, cum graui quodam, atque utinam supremo, urgerer occasu, hoc solum dolebam,  quod non ipse assisteres lectulo, ac uotiuum cum sancta sorore partitus officium, morientis oculos digitis tuis clauderes . Ex quibus uerbis etiam intelligas per hanc Satyri peregrinationem Marcellinam carissimum suum germanum inuisuram uenisse Mediolanum, et ipsi in periculosa illa ualetudine sedulo ministrasse.

33. Satyrus tam uitiosa naui conscensa, non multo post naufragium fecit; cum enim in breuia illisisset idem nauigium, eius compago statim soluta est. In tanto tamque presenti periculo ab iis qui genitali aqua tincti fuerant  Diuinum fidelium sacramentum poposcit . . . et ligari fecit in orario, et orarium inuoluit collo, atque  ita se deiecit in mare . . . his se tutum atque munitum satis credens, alia auxilia non requisiuit . Et eum spes sua minime fefellit, quandoquidem primus, ut Ambrosius testificatur, seruatus est exundis. Ubi primum terram attigit, seruosque proprios eripuit e periculo, iam curam omnem ad agendas Deo gratias, et suscipiendum sacrum baptisma festinus uertit. Cum uero audiuisset loci quo appulerat, episcopum Luciferiano schismati adherere, catholicum a quo ablueretur, quesiuit: ac tam uberem in eo sacramento gratiam est adeptus, ut eam, Ambrosio teste, postea numquam amiserit .

34. Preter hoc naufragium, morbo idem quoque Satyrus eo in itinere conflictatus est, cuius nuntium ad Ambrosium ac Marcellinam cum peruenisset, ingenti  dolore illos affecit. Incertum porro nobis uidetur, utrum in memorato naufragio, an in hoc ipso morbo uota sancto Laurentio nuncupauerit, de quibus in hunc modum loquitur Ambrosius: Tuis uotis apud sanctum Laurentium martyrem impetratum esse nunc cognoscimus uite commeatum; atque utinam non solum commeatum, sed etiam prolixum uite tempus rogasses! Potuisti annos plurimos impetrare uiuendi, qui potuisti commeatum impetrare ueniendi (Ibid., num. 17.

35. Confecto prudenter iuxta ac efficaciter negotio, cuius causa Satyrus in Africam nauigauerat, in reditu Romam iter habuit. Tametsi autem a Symmacho eius parente , ut eum honoris ac forte etiam patrocinii gratia Ambrosius uocitat, retineretur,  ne incideret in manus barbarorum, quod ardere bello Italia diceretur; nichilominus tamen nullum periculum reuisendi karissimi fratris cupiditatem ualuit retardare. uerum Mediolani uix redux erat, cum sontico oppressus morbo, paucis diebus uita excessit. Ita enim, ait sanctus frater, mature ereptus est, postquam uenit, quasi propter hoc solum uideretur esse dilatus, ut ad fratres rediret . Ambrosius ac Marcellina tristissimo illo potiti fuerunt solatiolo, quod fratri tam tenere dilecto omnia ministerii ac sedulitatis obsequia et egrotanti et demortuo exhibuerunt. Satyri corpus cum ingenti pompa in Ecclesiam elatum, et e regione umbonis positum fuit reuelata facie: sanctus uero Presul, ui adhibita dolori suo, coram ingenti hominum cetu, fratrem ea  laudauit Oratione, qua nichil tenerius possit cogitari, quemadmodum ex lectione eius hodieque cognoscere est.

36. Testamentum nullum condidit Satyrus, etiamsi Ambrosius ac Marcellina instantius ab eo id contendissent: sed facultates suas utriusque permisit arbitrio. Erat hoc quidem illas pauperibus nobiliori quadam ratione et uanitati minime obnoxia relinquere atque legare; sanctus enim Episcopus non secus ac ipsorum soror ita eius uoluntatem interpretati sunt, ut dispensatores, non heredes se institutos arbitrarentur, sicque ad Satyrum illius rei rediit omnis merces.

37. Septimo die reditum est ad Satyri tumulum, ut  ipsius anime solitis precibus ac ceremoniis diuinum numen propitiaretur. Tunc sanctus noster aliam orationem instituens, admittendum ostendit esse solatium, nec mortem propinquorum aut familiarium nostrorum immodice lugendam; quando hominibus omnibus illa communis est, et sine illa erui ex uite huius calamitatibus, atque ad felicem resurrectionem bonique infiniti possessionem peruenire nemini licet. Idem Antistes, si qua debetur fides Dungalo, composuit germani sui epitaphium, et eius tumulo insculpendum curauit. Ceterum inter duos alios fratres numquam reperta est non solum animorum tanta consensio, uerum etiam corporee constitutionis ac frontis quoque similitudo: contingebat enim sepe sepius , ut altero egrotante alter  egrotaret, rursusque conualescente conualesceret; et plerique etiam alteri se loqui existimarent, cum tamen alterum alloquerentur.

38.  Ex hyberna Satyri profectione coniecturam ualde probabilem ducere licet ipsum non nisi hoc anno abiisse ad superos, nec non funebres eius Orationes habitas esse. Eumdem autem sanctorum albo inscripsit Ecclesia, cuius natalem renuntiat XIu kal. mensis Octobris.

39. Hoc ipso anno Gratianus Cesar, de cladibus queis ob funestam ualentis necem Romane prouincie lacerabantur, resarciendis admodum sollicitus, Theodosium imperii consortem fecit. Hac adoptione qua salubrius imperii saluti nichil fieri potuit, Orientis prouincie, quibus insuper accesserunt Macedonia  atque Grecia, Theodosio attribute sunt. Gratiani iudicium Augustinus  aliique scriptores impense laudant: sed nullus omnium eo magis delectatus est, quam Ambrosius; quippe qui et Gratianum summe diligeret, et Theodosium propter eximias eius uirtutes maximo haberet in numero.

40. Postquam Theodosius Orientis imperator declaratus est, quod peractum Sirmii XIu kal. Februarias huiusce anni; Gratianus in Gallias, ut eas a Germanorum populationibus defenderet, uenit. In ipso itinere Antistiti nostro officiosissimam scripsit epistolam, qua ipsum ut se inuiseret, iterumque primos duos libros de Fide sibi traderet , obtestabatur, ac simul iisdem adiiceret  de Spiritu sancto fidelem disputationem, que diuinitatem eius demonstraret. Ad hec rescripsit Ambrosius noster, seque quod tam cito eum conuenire non posset, ita excusauit, ut prima data oportunitate, satisfacturum se uoluntati eius polliceatur . Interim petitos ab eo libros de Fide ad ipsum misit; quod uero ad commentationem de Spiritu sancto, ad hoc sibi dari moram petiit.

41. Non ignorabat sanctus hic Doctor ab hereticis quibusdam, Palladio fortasse ac Secundiano, nonnulla contra libros suos de Fide fuisse obiecta, et eam ab his criminationem sibi intendi, quod breuitatem dedita opera affectauisset, ne ipsorum argumentis respondere necessum haberet. Propterea priusquam  scriberet de Spiritu sancto, memoratis duobus libris de Fide alios addere sibi proposuit tam apte compositos, ut omnes simul in unum opus coalescerent. Tam prospere cessit ei consilium , ut qui non omnino in perfidia induruissent reuocarentur, animi pacarentur catholicorum, et Gratianus eis Ecclesiam unam reddi iuberet, quam sequestrari Arianorum preces improbe ab illo extorserant.

42. Sub initium quadragesime anni presentis Ambrosius ad Constantium episcopali consecratione non pridem inauguratum dedit epistolam, qua de officiis episcoporum, deque ipsorum doctrina fuse disputat. Ibi autem hec illi scribit inter alia: Commendo Ecclesiam que est ad Forum Cornelii, quo eam de proximo interuisas frequentius. Occupatus diebus ingruentibus quadragesime, tam longe non possum excurrere. Habes illic Illyrios de improba doctrina Arianorum, caue eorum zizania . . . Aduertant quid propter suam perfidiam acciderit sibi , quiescant, et ueram fidem sequantur .

43. De iisdem illis calamitatibus que ad Ecclesiam atque imperium ex interitu infelicis illius imperatoris rediere, queritur sanctus Presul etiam in libro de Ne et Arca . Et ex hoc superioribusque scriptis cognoscimus eumdem librum huic ipsi anno tribuendum esse, ac sedulum Doctorem indefessis laboribus tum adhibende orthodoxorum miseriis consolationi, tum depellendis heterodoxorum erroribus incubuisse: imo uero Iudeis  ipsis ad Ecclesiam compellendis, sed in his operam suam propter eorum contumaciam incassum recidisse dolens testatur.

44.  Felix Comensium primus episcopus ab Ambrosio nostro susceperat manuum impositionem; atque adeo mirum non fuerit, quod inter illos tantum familiaritatis intercesserit. Epistolam qua sanctus noster accepta ab illo tubera mire magnitudinis  lepide atque urbane laudat, hoc ipso anno, si quid fidei Ug hello habendum est , scriptam dicemus. Eadem autem in epistola cum peramicas quod ad se Felix nondum uenisset, querelas Ambrosius inseruisset, ille datis litteris apud eum sese excusauit. Ambrosius, cum sibi reddita est hec responsio, infirmitate detinebatur, et cum Bassiano  Laudensi episcopo qui tunc temporis se inuiserat, de Felice colloquebatur. Itaque secunda sua ad eum epistola , et hec illi significauit, et preterea etiam addidit se spopondisse illum adfuturum basilice que a Bassiano constructa fuerat, dedicationi; proindeque ablatum ipsi iam locum esse procrastinandi.

45. Circa idem tempus incidit Ambrosio grauius quodam cum Syagrio ueronensi presule negotium, in quo exemplum moris antiquitus in iudiciis criminum ab Ecclesia seruari soliti etiamnum restat, quo uix alibi occurrat prestantius. Indicia uirgo consecrata apud Syagrium uiolate uirginitatis exstinctique fetus insimulata fuerat. Eam detulerat Marcellus quidam,  qui sororem eius habebat in matrimonio; et nulla affinitatis ratione habita, malis artibus ac sutelis suis tantum effecerat, ut obstetricum inspectioni addiceretur. Prouocauit Indicia ad tribunal Ambrosii, ad quem etiam scribendum putauit Syagrius, ut iudicium hoc suum defenderet. Ambrosius hanc causam una cum aliis aliquot episcopis examinauit, et agnita Indicie innocentia ueronensis episcopi sententiam irritam fecit, ac preterea uirginis calumniatores affecit eis penis, quas exigebat criminis atrocitas. Quod in hac causa statutum abs se fuerat, Syagrio significauit per epistolam , qua defectus atque uitia sententie ab eo late exponebantur. ueritus tamen ne illum episcopum abalienasset, paucis post diebus aliam epistolam ad eum misit , qua  illi cum singularis beneuolentie testificatione ponit ob oculos, quantam iniuriam uniuerso uirginum sacrarum ordini uoluisset inflictam, cum Indiciam tam propudiose inspectionis pena damnasset.

46. Alia quoque controuersia nequaquam leuior superiore Ambrosium inter atque Iustinam propter Anemium agitata est. uacabat eo tempore urbis Sirmii, que totius est Illyrie caput, episcopalis sedes, quam diutius Photinus et Germinius Ariani episcopi occupauerant. Imperatrix tunc, ut uidetur, illic insidens, omnem lapidem mouebat, ut futurus episcopus ex Arianis cooptaretur. Aduolauit eo sanctus Ambrosius, et quamuis Iustina heretice conspirationis septa presidiis contra obluctaretur, ut tamen assumeretur presul catholicus, constantia peruicit. Huius  electionis modum, sicut et patratum in ea miraculum narrat Paulinus , qui nouo episcopo Anemio nomen fuisse testificatur. Porro cum idem hic Anemius sequenti anno concilio Aquileinsi presens fuerit, eius electio probabilius assignari non potest, quam presenti anno.

47. Concilio Aquileinsi cum Anemio etiam interfuit Iustus Lugdunensis, cui antistiti cum Ambrosio intercedebat amicitie summa coniunctio. Postquam solutus est Patrum conuentus, in Aegyptii solitudines Iustus recessit. Inde cognoscitur Ambrosium nostrum, priusquam ille Lugduno iter capesceret ad hanc Synodum, eidem scripsisse illam epistolam , qua Exodi locum de quo ab eo consultus fuerat, exponit. Non ita multo post alia epistola ad  illum data, iterum  respondit huic eius questioni, num ex artis rhetorice legibus scribere curassent auctores sacri.

48.  Diximus Ambrosium Gratiano policitum fuisse diuinitatem sancti Spiritus edito tractatu se probaturum. Fidem suam hac in re liberauit ineunte hoc anno , tresque suos libros de Spiritu sancto, quos Athanarico Gothorum rege Constantinopoli uIII kal. Febr. uita defuncto, publici iuris fecit, Cesari misit. In his autem elucubrandis feliciter usus est scriptis Didymi ac Basilii, non quidem ut Aesopie cornicule instar alienis plumis se ostentaret, sed apis industrie ex floribus diuersis fauos condiret.

 49. Quamuis appareat Gratianum Sirmii adhuc commorantem Palladio et Secundiano Ariane factionis episcopis ipsi molestissime obtundentibus inuitum concessisse, ut Aquileie synodus cogeretur; non tamen eam ante mensem Septembrem istius anni celebratam esse concedi potest. uolebant illi ecumenicum esse hoc concilium, uniuersosque episcopos desertis suis gregibus eo conuenire: sed cum superfluum fore tantum laborem Ambrosius persuasisset imperatori, ex eius consilio idem Gratianus seniores episcopos aut debiliores ab hac subeunda fatigatione immunes fecit. Et illuc reuera exiguo numero presules conuenere, sed uite merito et doctrine prestantia celebres. Abunde a nobis loco suo actum est de hoc conuentu ; illud ergo  tantum hic adiicimus ibidem Ambrosium Patrum aliorum prope omnium eum in disputando contra dictos hereticos, tum in eorum damnatione per synodicas epistolas absentibus episcopis aut principibus denuntianda uices obiuisse.

50.  Opinantur nonnulli ad idem Aquileiense concilium pertinere illam epistolam , que sic inscribitur: Ambrosius et ceteri episcopi Italie; sed contendunt alii eam attribuendam esse alteri concilio, quod in quapiam urbium Italie sub initium huiusce anni celebratum est. Synodi Patres ad Theodosium detulere querelas suas, quod mortuo Meletio, successor in eius locum suffectus esset, cum ex inita conuentione sedes Antiochena deberetur uni Paulino. Conquesti sunt etiam de Nectarii electione  ad Constantinopolitanum episcopatum; cum enim Maximus Petri Alexandrini litteras ad eos attulisset, ipsum uere et ex canonibus electum esse arbitrabantur. Humanissime concilio rescripsit imperator, eique Maximi Cynici fraudes aperuit. Quocirca eidem principi aliam epistolam synodus misit , illique primum rationem reddidit, cur cum Maximo et Nectario ita se gessisset: tum preterea gratias egit, quod ipsius beneficio Ecclesie orientales occidentalesque pace fruerentur: postremo fautorem quemdam Apollinaristarum iusta damnatione a se cercitum esse nuntiauit.

51. Huic anno etiam tribuitur, quod a Paulino memoratur accedenti ad palatium sancto Presuli, ut cuidam a Gratiano ueniam postularet, negatum fuisse  aditum a Macedonio magistro officiorum, eique Ambrosium diuinam ultionem ita predixisse: Et tu quidem uenies ad Ecclesiam, nec, clausis ianuis, inuenies qua ingrediaris . Quod re ipsa Gratiano exstincto, ille expertus est. Si propterea hec Ambrosii comminatio hoc anno ponitur, quod cum facta est, Gratianus uersaretur Mediolani; cum duobus annis superioribus ibidem etiam commoratus sit, eodem iure in alterum ex illis potest reuocari. Proindeque in illius tempore certi nichil est. uidetur autem uero propius illum reum eumdem esse, qui Sozomeno teste, cum esset paganus, Gratianum conuiciis lacerauerat, et patre indignum appellauerat . Cuius deprecator apud principem  cum nemo esse uellet; Ambrosius, ut ille refert, per secretam ianuam ad Gratianum penetrans, misero pagano delicti gratiam impetrauit.

52. Hoc etiam anno contigit ut duo cubicularii imperatoris , qui sectabantur partes Arianorum, sanctum Doctorem ad publicam de mysterio Incarnationis disceptationem prouocarent. Receperat ille in Portiana basilica hoc se facturum, cui promisso, ut condictum fuerat, minime defuit. uerum cum isti ex equis corruentes fractis ceruicibus animam exhalassent, Ambrosius terribilis illius casus nondum certior, eum sermonem ad populum habuit, unde libellus De Incarnationis Dominice sacramento concinnatus est. Attamen eidem argumento accesserunt  duarum difficultatum, quas Ariani per Gratianum ipsum uiro sancto proposuerant, solutiones. Quarum quidem difficultatum prior in uocibus genitus atque ingenitus posita erat, posterior circa Christi omnipotentiam uersabatur. In hoc porro Ambrosii mirum in modum elucet modestia, quod cum non potuerit memoratum euentum non cognoscere, antequam eidem sermoni suo libri formam accommodaret; mortis tamen infelicium horum iuuenum nullam omnino fecerit mentionem.

53. uertente hoc anno Ambrosius Romam se contulit, ut magno concilio quod illic habitum est, interesset. Dum ibidem ageret, morbo correptus est, in quo eum sanctus Acholius, quem in Urbem euo- cauerat eadem causa, inuisere neutiquam omisit:  cuius congressum maximi beneficii loco ponebat Antistes noster. Quorumdam autem opinio est eumdem Ambrosium Romam tum primum ex quo tempore in episcopum electus fuerat, profectum esse. Quod si uerum est, huic itineri tribuenda erunt, que post annos aliquot ordinationis sue, ut Paulinus memorat , ipsi contigerunt. Matrem in uiuis ipse non reperit, sed ibi uidit illam puellam, cui manum olim porrigere consueuerat exosculandam, ac tandem mulieri paralytice restituit membrorum usum. His addit Baronius sanctum episcopum stabularie cuidam ob prosperos successus insolescenti diram imminere uindictam prenuntiasse: sed huic traditioni nulla scriptoris ueteris auctoritas astipulatur. Quanta uero cum uoluptate karissimi fratris  conspectu et colloquio Marcellina potita fuerit quamque sollicite ministrauerit hick egrotanti, cum explicatu inutile Paulinus duxerit, nos quoque lectorum relinquimus cogitationi.

54. Preterea huius anni est pium illud Gratiani edictum, quo uictorie aram ex senatu, unde illam Constantius iam remouerat, reposuerat autem Iulianus apostata, tolli iubebat. Auferebat insuper uestalium priuilegia, sacrificulorum commoda, et pecunias sacrificiorum sumptibus destinatas. Idololatre ut hoc imperatum reuocaretur, nichil omiserunt; eaque de causa per Symmachum nobilissimum uirum et oratorem facundissimum imperatori libellum obtulere. At sanctus noster cuius consilio imperatorem  hec decreuisse probabile est, ubi a Damaso Romano pontifice christianorum senatorum libellum accepit , tam efficaciter egit apud Cesarem, ut eiusdem rescripto uis sua integra seruaretur, et libellus Symmachianus ne quidem legeretur a Gratiano, ut non temere coniici potest.

55.  Hoc anno uitam temporalem eterna mutauit sanctus Acholius. Eius obitum episcopi Macedonie et clerus urbis Thessalonice per litteras beato Ambrosio, qui mirabiliori quadam ratione illum iam nouerat, significarunt. Responsum ad eos misit sanctus Presul, in quo postquam intimum suum de morte tanti antistitis dolorem patefecit , et egregias eius uirtutes iustis laudibus prosecutus est, letatum se esse testificatur,  quod in eius locum Anysius eiusdem sancti dignus discipulus, esset locatus. Aliam quoque epistolam Anysio scripsit , in qua post consuetum gratulationis officium eum hortatur, ut preceptoris sui ac decessoris imitetur uirtutes.

56. Hic etiam annus famem passus est, quam subsequenti anno memoratus Symmachus  imputauit Christiane religioni, quod uidelicet, puellis ueste atque idolorum sacerdotibus priuilegia sua essent ablata. Sed Ambrosius argumenta eius futilia esse pulchre demonstrauit; illamque tritici penuriam uniuersalem non exstitisse, plerasque enim prouincias redundasse frumento, et proxime sequenti anno messem feneratam et liberalioris uindemie beneficia successisse  .

57. Maximi rebellione clades multo grauior imperio illata est quam inopia frumentaria. Tyrannus ille in Anglia malis artibus imperator declaratus est; simulabat tamen purpuram a se non usurpatam, sed recusanti atque inuito obtrusam esse. Cum magno exercitu transmisit in Gallias; ac Gratianus ubi proditum se ac destitutum a suis uidit, uersus Alpes fugam tentauit. uerum ubi Lugdunum cursu delatus est, immani scelere necatus fuit die uIII kal. Septembres, anno uite XXIu, imperii autem uII et mense IX. Infelix princeps in hostium suorum potestate detentus, nichil frequentius cogitatione atque ore uersabat, quam Ambrosii parentis nomen. Tu me, ait sanctus Antistes, inter tua pericula requirebas, tu in tuis extremis  me appellabas, meum de te plus dolebas dolorem . Certe quidem sancti huius meror quantus fuerit, cuiuis iudicare expeditum est; ipse tamen uariis locis eam expromit, puta in psal. LXI expositione, in qua uirtutes interfecti principis amanter laudat, interfectoris uero perfidiam acriter uituperat. Sed exstincto postea etiam ualentiniano, doloris modum iam uix habuit. Namque in questibus utrumque germanum simul coniungens, in iis oculos uelut sibi effossos esse deflebat, ac Dauidis more ita querebatur: Utinam, filii, pro uobis licuisset hunc spiritum fundere! Compendium doloris inueneram, et gloriosius mihi fuerat pro tantis obire pignoribus . uerum tamen non tantopere  sua causa dolebat, quam Ecclesie, que immani uulnere sauciabatur crudeli cede huius principis, quem ex indole ipsius atque uirtute maximum sibi defensorem fore sperauerat .

58. Ceterum non solis uerbis pre se tulit sanctus episcopus quantum sibi doloris peperisset mors Gratiani, uerum et factis quam chara sibi esset illius me moria, declarare uoluit. Etenim ualentiniano germano eius puerilem etatem nondum egresso, paternum animum ac patrocinium omnino exhibuit, ut ipse testatur in illa uerba: Ego te suscepi paruulum, cum legatus ad hostem tuum pergerem; ego Iustine maternis traditum manibus amplexus sum . Iustina uidelicet cum improuisa Gratiani morte omnia confusa et perturbata, seque ac  filium in summo periculo esse conspiceret, confugere ad Ambrosium quantumuis ipsi infensa esset, coacta fuit. Illis igitur temporibus difficillimis Ambrosius periculosam ad Maximum legationem non detrectauit, et apud illum uictoris comitis ad ualentinianum ab eodem tyranno missi reditum operiens, per totam hyemem commoratus est . Quamquam autem omnia tunc erant plena discriminis, non tamen dignitatem suam putauit deiiciendam; sed simul magnanimitate ac prudentia usus, ita cum tyranno egit, ut obtineret ab eo postulata. Sane hanc eius legationem nemo fuit qui non probaret, preter Maximum. Is enim sequenti anno deceptum se ab eo esse quiritatus est. Antistes uero licet has querelas sibi gloriosas arbitraretur, iniuria  tamen eas haberi planissime ostendit .

59. Et hec quidem ex Ambrosio ipso discimus: at preterea, ut Paulinus Auctor est, Maximum a communionis consortio segregandum putauit, admonens ut effusi sanguinis domini sui, et quod est grauius, innocentis, ageret penitentiami . uerum cum sanctus Presul semel aciterum legatus ad Maximum profectus fuerit, et hasce duas legationes non distinguat hic idem auctor; ex serie narrationis probabilius est citatum locum posteriori magis quadrare. Attamen non uidetur Ambrosius, siquidem in prima legatione communicasset cum Maximo, eum in secunda separare a communionis usu merito potuisse; atque adeo uersimilius est sanctum Presulem nec eidem tyranno in sacris umquam consortem fieri, nec  aliquo aduersus eum temperamento uti uoluisse.

60. Ambrosius Mediolani redux, episcopalia munia repetiit: egregiosque illos sermones ex quibus libri de Interpellatione Iob et Dauid compositi sunt, ab eo pronuntiatos existimamus. Conueniebat iisdem temporibus hoc argumentum; ibi  quippe agitur de querimoniis, quibus uterque horum sanctorum uite humane calamitates tam corporeas quam spiritales lamentabantur. Ibidem etiam discutiuntur ille querele, quas et improborum prosperitas et aduersitas bonorum solent elicere. Tractande porro exornandeque huic materie pulcherrimos quosque locos libri Iob eleganter exponit, nec minus argute ps. XLI, XLII et LXXII enarrat et illustrat.

 61.  uidetur similiter sanctus Episcopus dolorem suum de Gratiani cede in illis sermonibus, ex quibus constat  Apologia prophete Dauid, patefecisse, licet eumdem Gratianum nusquam illic nominauerit. Ut autem de hoc argumento uerba faceret, ea re impulsus est, quod geminum Dauidis crimen, adulterium nempe atque homicidium, quosdam offendebat longe grauissime. Probat igitur mirum non esse, quod homo fragilis inciderit in hec delicta, sed admirationem illud mereri, quod tantus princeps tam promptam tamque humilem admissi criminis confessionem edere ualuerit, et idem ipsum cum longiori asperiorique diluere penitentia, tum continuo bonorum operum exercitio tegere. Hunc porro librum si antiquissimorum  aliquot manuscriptorum inscriptioni fidem habeamus, Theodosio postea misit Antistes noster, ut nempe illum ad expiandam, Dauidis instar, cedem Thessalonice urbis ab eo iussam exstimularet.

62. Symmachus hoc anno prefecturam Urbis administrabat: is confusionem rerum ac ualentiniani pueri matrisque Iustine trepidationem commodam ratus, iterum profanarum religionum, altaris uictorie, ac priuilegiorum restitutionem petere constituit. Quamobrem imperatori libellum obtulit omnibus calamistris eloquentie comptum et excultum . Et quidem clanculum rem tentauerat orator ille; sed efficere neutiquam potuit, ne ueniret in Ambrosii cognitionem. Hic ergo istius consilii factus certior, libellum  et ipse uel epistolam  episcopalis uigoris plenam ualentiniano confestim dedit, qua libelli Symmachiani sibi copiam fieri postulabat, ut ei responderet accuratius. Itaque mox ut a Cesare hoc scriptum obtinuit, tam perspicue tamque ualide singula ipsius capita diluit ac confutauit , ut Symmacho necessarium super ea causa silentium imponeret. Hunc secundum libellum post uindemiales ferias scriptum imperatori Ambrosius noster tradi curauit, quem quidem libellum sicut priorem, lectum in frequenti consistorio, que petebantur, assecutum esse ex epistola sancti Presulis ad Eugenium discamus licet.

63. Idem Symmachus per suam prefecturam de christiana religione melius est meritus quam cogitauerat; quandoquidem Mediolanum, cuius ciues magistrum  Rhetorice ab eo petierant, Augustinum ea gratia pergere uoluit. Quam amice autem Augustinus eo ueniens ab Ambrosio exceptus fuerit, eleganter ipse describit, cuius proinde nos non pigebit uerba mutuari: Et ueni, ait, Mediolanum ad Ambrosium episcopum in optimis notum orbi terre, pium cultorem tuum, cuius tunc eloquia strenue ministrabant adipem frumenti tui, et letitiam olei, et sobriam uini ebrietatem populo tuo. Ad eum autem ducebar abs te nesciens; ut per eum ad te sciens ducerer. Suscepit me paterne ille homo Dei, et peregrinationem meam satis episcopaliter dilexit. Et eum amare cepi, primo quidem non tamquam doctorem ueri, quod in Ecclesia tua prorsus desperabam, sed tamquam hominem benignum in me. Et  studiose audiebam disputantem in populo, non intentione qua debui, sed quasi explorans facundiam, utrum conueniret fame sue, an maior minorue proflueret, quam predicabatur; et uerbis eius suspendebar intentus, rerum autem incuriosus et contemptor astabam; et delectabar suauitate sermonis, quamquam eruditioris, minus tamen hilarescentis atque mulcentis, quam Fausti erat, quod attinet ad modum: ceterum rerum ipsarum nulla comparatio; nam ille per Manicheas fallacias aberrabat, iste autem saluberrime docebat salutem . Hactenus Augustinus, qui hac narratione nobis aperit non solum quam alto consilio quasi manu ductus sit ad Ambrosium, ut reuocaretur ab erroribus; uerum etiam quanta esset apud homines Presulis nostri existimatio, quamue rationem  et in excipiendis exteris, et in populis instituendis ille sequeretur. Deinde explicat idem Augustinus quibus gradibus Ambrosiana uerba primum in mentem suam ueritatis lumen intulerint, ac demum immutauerint uoluntatem. Sic autem de hoc loquitur: Et dum cor aperirem, inquit, ad excipiendum quam diserte diceret, pariter et intrabat quam uere diceret, gradatim quidem .

64. Huius quoque anni esse putamus duos libros de Penitentia , quos Ambrosius scripsit contra Nouatianos. In eis horum hereticorum deliras simul atque crudeles opiniones funditus euertit, nec non auctoritatem dimittendi peccata Ecclesie a Christo datam inuicte probat. Quod autem istic leguntur ea uerba: Ego aliquem laborem pro  sancta Ecclesia suscepi ; illis utique si labor innuatur contra Symmachum atque ethnicos ab Ambrosio susceptus, eosdem libros ab hoc ipso anno multum remouendos censebit nemo.

65.  Monica filium terra marique, et in periculis omnibus secuta, non multo post ad eum uenit Mediolanum. Eam dignatus est sanctus Ambrosius eadem comitate ac beneuolentia, quam iam Augustino exhibuerat . Augustinum uero a Manicheorum commentis ac probris abalienatum offendit mater, nondum tamen erga ueritatem doctrine catholice satis propensum. Summa letitia eamdem affecit filii agitatio; certam enim spem inde capiebat conuersionem eius uicinam esse. Quapropter ut eam a diuina clementia consequeretur,  geminatis precibus, cepit et studiosius ad Ecclesiam currere, et in Ambrosii ora suspendi ad fontem salientis aque in uitam eternam. Diligebat autem illum uirum sicut angelum Dei, quod per illum cognouerat me interim ad illam ancipitem fluctuationem iam esse perductum. 

66. Qua porro ueneratione sanctum Antistitem prosequeretur pia illa uidua, uel hinc intelligas, quod cum ad memorias sanctorum, inquit Augustinus, sicut in Africa solebat, pultes et panem et merum attulisset ; ubi audiuit a ianitore propter abusus quosdam hunc morem ab episcopo fuisse interdictum, tam pie atque obedienter, pergit idem ille, amplexa est, ut ipse mirarer quam facile accusatrix potius  consuetudinis sue, quam disceptatrix illius prohibitionis effecta sit .

67. Interim Augustinus in ueritatis itinere semper ulterius progrediebatur, de Ambrosio autem ita sentiebat: Ambrosium, inquit, felicem quemdam hominem secundum seculum opinabar, quem sic tante potestates honorarent; celibatus tantum eius mihi laboriosus uidebatur . Optabat non mediocriter longius cum eo inire colloquium, ut ei mentis sue motus atque agitationes aperiret. Subinde ad ipsum pergebat illam ob causam, cumque edes episcopales nemini non paterent, facili negotio ad ipsum accedebat. uerum quia sanctus Antistes aut diuersorum hominum seruiebat infirmitatibus, aut Scripturarum meditatione occupatus erat, Augustino nulla dabatur  copia sciscitandi, que cupiebat. Eum tamen alloquebatur interdum Ambrosius, eique propter maternam pietatem gratulabatur.

68. Sed Augustinus congressu tam perfunctorio minime contentus, ut qua licebat, desiderio satisfaceret suo, illum in populo uerbum ueritatis recte tractantem omni die dominico audiebat . His concionibus nubes quibus interior eius obtutus obcecabatur, dissipate sunt; ipseque catholice fidei ueritatem agnoscere, ac Manicheorum errores maxime circa prisci federis testamentum despicere cepit. Sepe in popularibus sermonibus suis, inquit, docentem Ambrosium sepius audiebam: Littera occidit, spiritus autem uiuificat, cum ea que ad litteram peruersitatem docere uidebantur, remoto mystico uelamento,  spiritaliter aperiret . Non est ergo cur . aliquis miretur, quod Ambrosius tantopere mysticum urgeret intellectum in sermonibus hoc et sequenti anno de suggestu habitis, quorum plerique in libros redacti sunt. Hos certe libros fastidiosi quidam maiori haberent in pretio, si temporum illorum necessitatem, et expressam ipsorum efficacia magni Augustini conuersionem tantisper attenderent.

69. Ambrosius qui ultra Mediolanensis Ecclesie limites sollicitudinem suam extendebat, rogatus a uigilio ad Tridentinam sedem nuper euecto, precipua episcopalis dignitatis munera per epistolam ipsi exposuit . Pre ceteris autem illum admonebat, ut ne connubia inter cultu dispares coire permitteret, hoc est, inter Christianos et infideles.  Cuius admonitionis necessitas oriebatur ex Idololatrarum multitudine, que in Tridentinis finibus tunc tanta erat, ut idem uigilius cum eos niteretur adducere ad Christi cognitionem, ab ipsis martyrio affectus memoretur.

70. Ubi primum Iustina pacem a Maximo sibi concessam uidit, ea opportunitate constituit abuti, ut Ambrosio bellum indiceret; rata enim auctoritatem filii iam satis esse confirmatam, omnia in se atque in imperium sancti uiri merita obliuione deleuit. Occasionem ipsi exhibuit, quod in proximo erat, resurrectionis Dominice festum; ut ad Ambrosium mitteret , qui Portianam basilicam, hoc est, extramuranam peterent Arianis. Id cum ingenti  animo negasset sanctus Presul, imperatrix ex eo efferata, filii nomine ac terrore obiecto, rem extorquere conata est. Quapropter feria sexta ante Dominicam que dicitur Palmarum, ueniunt ipsius iussu comites quidam consistoriani, qui basilicam nouam, hoc est, intramuranam, que superiori erat amplior, poscerent ab eodem Ambrosio . Hic autem rursus modeste simul, ac generose reposuit, templum Dei a sacerdote tradi non posse . Postridie prefectus ipse conuenit sanctum uirum, ut uel Portiana basilica concederetur. Maxima cum pietate ac constantia populus reclamauit, quod cum cerneret idem prefectus, ad palatium rediit, imperatori que gesta fuerant, nuntiaturus. Sanctus Antistes huiusmodi turbis non deterritus, Dominica  Palmarum sacris consuetis rite operatus est. uerumtamen dum competentibus traderet symbolum, a quibusdam audiuit, quod ad Portianam basilicam de palatio decumanos misissent; et uela suspenderent ; ut uidelicet a ualentiniano, hanc ecclesiam occupari uindicarique significarent. Ambrosius ab offerendo sacrificio non absistebat, cum nuntiatum est presbyterum quemdam Arianorum, Castulum nomine, a populo fuisse captum. Id Episcopus grauiter tulit, atque extemplo presbyteros ac diaconos huc destinauit , a quibus sacrificulus liberaretur. Iustina tamen seditionis loco illud accipiens, multos ciuium coniecit in uincula, palatio iustitium indixit, magnasque minas intentauit optimatibus. Attamen denuo missi sunt ad Ambrosium  tribuni et comites, qui eum de cedenda una ex basilicis compellarent . Interim uero iussi sunt milites ad eam occupandam sese conferre. Sed cum eos beatus Antistes esset allocutus, confestim ad stationem suam redierunt. Ambrosius uero feriam tertiam in Ecclesia integram exegit: imminente autem noctis tempore, rediit in edes episcopales: ut si eum in exsilium pellere uellent, paratum inuenirent . Postridie eius diei antelucana hora domo egressus, cinctam militibus reperit Ecclesiam, in qua nichilominus lectiones consuete recitabantur. Imperauit Episcopus milites sacre communionis iure interdici, quo illi deterriti, ad Catholicorum partes accesserunt. Tunc ille ambonem basilice conscendens, ex libro Iob quem tunc legi contigit,  ad populum concionatus est . Dum sermonem suum rebus presentibus scite adaptaret, cum interpellant, uela remoueri ex basilica significantes, quod imperatorem cepto desistere indicio erat. Prosequebatur concionem suam Antistes noster, cum ecce tibi Notarius ab imperatore ad eum uenit, qui et tyrannum ipsum appellauit , et uerbis tractauit iniuriosissimis. Modeste quidem ille respondit, sed nichil remisit de constantia. Non permissus est eo die domum regredi, sed cum fratribus in basilica minore canendis psalmis omnes pernoctarunt. Sequenti die, id est, feria quinta maioris hebdomade, Ione prophetia more solito recitata est, quam dicendo exponere incepit Ambrosius  . Haud multum processerat in instituto sermone, cum a quibusdam ei refertur precepisse ualentinianum ut recederent milites, ac ciues qui in uinculis erant, dimitterentur. Incredibilem apud Catholicos uoluptatem peperit hoc nuntium. At etiamsi persecutio illa hic finierit ; nuntiabantur tamen imperatoris uerba nonnulla, que securos esse non patiebantur eosdem Catholicos: et Caligonus ualentiniani prefectus cubiculo, ad Ambrosium misit, qui suis uerbis ei diceret: Me uiuo, tu contemnis ualentinianum? Caput tibi tollo . Cui generosum hoc et plane Episcopale responsum dedit: Deus permittat tibi ut impleas quod minaris; ego enim patiar quod episcopi, tu facies quod spadones. Eiusdem Eunuchi, sed suppresso  illius nomine, Ambrosius meminit in Commentatione de Ioseph Patriarcha; ubi he uoces etiam leguntur moderationis sancti Episcopi uere indices: Ne ipsius quidem sermones mei meminisse delectat, quem tunc temporis uel effuderit, uel extorserit Ecclesie contumelia . Subiungit tamen illum non multo post penas dedisse, sed condemnatum alterius criminis, quod Augustinus nobis explicat in eum modum: Calligonum, inquit, ualentiniani iunioris eunuchum gladio nouimus ultore punitum, meretricis confessione conuictum .

71. Dici non potest quam consternata fuerit Marcellina, ubi primos huius tumultus rumores accepit. Statim igitur crebris litteris fratrem rogauit ut se  omnium faceret certiorem. Ambrosius uero sollicitam de se sororem carissimam animi pendere nequaquam passus, ei per ordinem omnia scripsit; e cuius epistola  que de hac eadem persecutione a nobis narrata sunt, mutuo sumpsimus. Nonnulli porro hanc persecutionem sequenti anno excitatam autumant; sed non differendam ultra hunc ipsum demonstrauimus proprio loco .

72.  Etsi Iustine uexationes sopite uiderentur, optime tamen Ambrosius fore preuiderat, ut non quiesceret hec Ariana. Et certe non diu odium illa continuit: sed ut efficacius cogitata perficeret, iam inde a mense ianuario huiusce anni persuasit filio scribendam legem, que Arianis in Ecclesiam  conueniendi potestatem faceret, penamque capitis eis irrogaret, qui contra non modo palam intercedere, sed uel clanculo supplicare attentauissent . Iussit imperatrix Beneuolum Memorie scriniis prefectum hanc legem exarare atque obsignare . Hic uero conscientiam fauori anteponens, hoc detrectauit, ac propterea lubentissimo animo subiuit exsilium. Huius operam suppleuit Auxentius, qui se, ut Ambrosius testificatur, episcopum Arianorum esse iactabat. Sed sanctus Presul de illo sic loquitur imperatori: Nam ego, inquit, nec episcopum noui, nec unde sit, scio . Nihilominus tamen ex Antistite nostro discimus illum ex Scythia oriundum esse, et inde  cum uenisset Mediolanum, posito Mercurini nomine, sub quo criminibus infamis euaserat, dictum Auxentium. Quippe ita erubuit, ait Ambrosius, ut mutaret uocabulum . Sic autem uoluit se appellari, quod propter memoriam ueteris Auxentii acceptiorem se paucis illis, et potissimam partem exteris Arianis qui sequebantur imperatricem, fore credebat. Et huiusmodi erat precipuus ille Iustine minister, a quo scriptum fuit dirum hoc edictum, quod fletus quidem expressit Catholicis, Ambrosii uero mentem infringere minime ualuit.

73. Post huius legis promulgationem, relicta urbe Mediolano, imperator una cum matre Ticinum uenit, et ibidem legem edidit Xu kal. Mart. uerisimile autem est tunc contigisse, ut eadem princeps cunctis  orthodoxis semper infesta, uidue depositum Ticinensis episcopi fidei creditum extorquere conniteretur . uerum episcopus, re cum Ambrosio communicata, istiusmodi uiam iniuit, qua sanctitas depositorum sarta tectaque custodiretur .

74. Inde Iustina procul dubio magis inflammata in Ambrosium, acerbiora grauioraque aduersus eum machinata est. Ubi enim rediit Mediolanum, Dalmatius tribunus ac notarius imperatoris nomine sanctum uirum conuenit; ut iudices, quemadmodum fecerat Auxentius, et ipse deligeret ; quibus in palatio considentibus, de fidei sue dogmatis disputaret: sin autem secus, solum uerteret, ac sedem suam cederet Auxentio. Ambrosius conuocatis,  qui Mediolani tunc uersabantur, episcopis ac presbyteris, de mandato imperiali ad eos retulit. Cum uisum esset illis omnibus libellum Cesari offerri oportere, idem Ambrosius eius scribendi suscepit prouinciam. In eo exposuit imperatori, quibus de causis in palatio coram profanis iudicibus de fide disputare sibi non liceret : sed eadem illa controuersia in Concilio tractanda esset. Adiecit etiam ad se audiendum, cum de fide disserebat in Ecclesia, liberum aditum cunctis patere: se in palatium uenturum fuisse, ut hec coram diceret ; sed per episcopos et catholicum populum sibi non licere: eosdem similiter obnixe prohibere, quominus excedat Mediolano; persuasos uidelicet unum idemque esse hoc rerum statu Ecclesiam  deserere, ac eam prodere hereticis. Postea se ipse recepit in Ecclesiam, ubi per aliquantum temporis die ac nocte populus eum sepsit frequentissimus, ne sibi per uim eriperetur. Et sane missi ab imperatore militum manipuli Ecclesiam cinxerunt: at ipse nedum ullum preferret timoris indicium, uotis omnibus expetebat martyrii gratiam: atque adeo populum, ne sibi ad illud impedimento esset, obtestabatur, ob oculos eidem ponens quam uane essent eorum excubie, cum portam apertam cecus reperisset, quam illi putauerant diligenter occlusam, nec patentem deprehendere milites potuerant. Dum custodiretur in Ecclesia, populum suum cum Scripturarum lectione tum ipsarum expositione consolabatur.  Superest adhuc una e precipuis concionibus per id temporis ab eodem habita , que non minimam eorum conatuum partem memorat, quibus pastorem gregemque catholicum hoc etiam anno per sacros dies resurrectionis Ariana rabies diuexauit. Ambrosius uero in communi hac mestitia preter memorata solatia et aliud adiunxit, nimirum hymnorum quos in honorem diuinissime Trinitatis ipse composuerat, sacrum concentum. Canebat eos hymnos totus populus cum tanto pietatis interiorisque affectus motu; ut lacrymarum uim plurimi effunderent. Certe Augustinus horum omnium testis oculatus, postquam de parente his uerbis locutus est: Ibi mater mea, ancilla tua, sollicitudinis et uigiliarum primas tenens, orationibus  uiuebat ; de se quoque ita subiungit: Quantum fleui, inquit, in hymnis et canticis suaue sonantis Ecclesie tue commotus acriter? Rationem autem in his cantibus obseruatam esse occidentali Ecclesie nondum usitatam, post modum uero in ea propagatam, hec Augustini uerba testantur: Tunc, ait ille, hymni et psalmi, ut canerentur secundum morem orientalium partium institutum est, et ex illo in hodiernum retentum, multis iam et pene omnibus gregibus tuis et per cetera orbis imitantibus  Eadem etiam de hoc instituto tradit Paulinus . uerumtamen quod psalmodie atque hymnodie genus hic sit intelligendum, non satis constat inter auctores: neque etiam huius loci est operosius id explorare.

 75. Clarius quiddam atque illustrius, ut duo memorati scriptores narrant, diuinitus accidit, ad cercendam, inquit Augustinus, rabiem femineam, sed regiam . Enim uero hac tempestate corpora Protasii ac Geruasii fratrum martyrum diuino monitu Ambrosio nostro reuelata sunt, quorum solemnem exhumationem, translationemque dum refert Ambrosius, nec sermones in ea celebritate abs se habitos, nec miracula magno numero a Martyribus tunc perpetrata silentio preterit ; imo nec calumnias hereticorum, qui diabolo ipso magis perfidi, quos Christi martyres hic fatebatur, obstinate iuxta ac impudenter negare audebant. Augustinus qui presens erat, horum etiam non semel meminit .  Paulinus autem a quo illa quoque non omittuntur, adiuncta quedam huius persecutionis memorie prodidit, que Ambrosius atque Augustinus reticuere. Huiusmodi est quod narrat de Euthymio , qui cum mandato imperatricis uehiculum parasset, quo sanctum Antistitem exportaret in exsilium, sequenti anno solum uertere ipsemet iussus, eodem curru patria excedere coactus fuit. Sed utri persecutioni hoc tribuendum, non explicuit. Circiter hoc etiam tempus euenisse idem asserit, ut in Ecclesie gremium reuerteretur quidam ex Arianis , qui angelum sancto uiro astantem se uidisse aiebat, et que populo exponeret, ipsi suggerentem.

 76. Re uera minime obscurum est hac ipsa tempestate pronuntiatos esse illos sermones, ex quibus prestantissima sancti Doctoris Opera composita sunt. Expositio in Psalmum CXuIII , que inter pulcherrima eiusdem monumenta iure memoratur, multos sermones huiusce anni in se continet: sed multos etiam anni sequentis, ut suo loco demonstratum est . Huius Operis huc spectat propositum, ut Christiani et officiorum suorum informentur cognitione, et ad eadem morum honestate ac pietatis cultu implenda stimularentur. Id autem beatus Pater melius effici omnino non posse arbitratus est, quam psalmorum nobilissimi, ac moralium preceptionum refertissimi enarratione; cui preterea annexam uoluit  explicationem locorum e Canticis bene multorum, quos argumento suo magis congruere existimauit.

77. Quamuis Baronii sententia fuerit Ambrosiana in Euangelium beati Luce commentaria inde ab anno 376, scripta fuisse; attamen extra dubium est in sermonibus, ex quibus compactum est hoc ipsum opus, Arianorum infestationis, tamquam rei admodum recentis, fieri mentionem. Aliunde uero cum appareat eosdem sermones non nisi per biennium fuisse absolutos, erunt forte qui coniiciant Doctorem nostrum alternis dominicis nunc in psalmum CXuIII, nunc in Luce Euangelium uerba fecisse. Qui autem utrumque argumentum continuis dominicis ad finem usque tractatum uolent , quominus  conciones in Lucam reiiciant in sequentem annum, nichil prohibebit.

78. Episcopi Aemilie prouincie que nunc archiepiscopatu Bononiensi comprehenditur, Ambrosium hoc anno per litteras consuluerunt qua die anno proximo festum Paschatis esset celebrandum; etenim cum fore uiderent, ut in uII kal. Maias illud incideret, utrum hic dies ad primum equinoxii mensem pertineret, illi ambigebant. Eorum interrogationi satisfecit sanctus Antistes , et solutis omnibus difficultatibus, eo die memoratum festum celebrari debere planum facit.

79. Per tempestatem uindemiarum Augustinus, cuius conuersioni supremam manum Deus imposuerat, uenit in Cassiacum uerecundi uillam ; et e uestigio hinc ad Ambrosium, quem in hoc opere primarium diuine gratie ministrum ducebat, litteras dedit : Et intimaui, inquit, per litteras antistiti tuo uero sancto Ambrosio pristinos errores meos, et presens uotum meum, ut moneret quid potissimum mihi de libris tuis legendum esset, quo percipiende tante gratie paratior aptiorue fierem. At ille iussit Isaiam prophetam; credo quod pre ceteris Euangelii uocationisque gentium sit prenuntiator apertior. uerum tamen cum prophete huius satis assequi sensum non posset, eius lectionem in aliud tempus ratus est differendam.

80.  Statim atque tempus adfuit, quo catechumeni se ad baptismum inscribi curant, sub  extremam scilicet quadragesimam, Augustinus, Alipio suo, et filio Adeodato comitantibus, Mediolanum rediit, ut simul in ordinem competentium admitterentur: Ubi, ait ille, tempus aduenit, quo me nomen dare oporteret, relicto rure Mediolanum remeauimus. Contigit autem, ut tunc temporis de moralibus quotidianum sermonem haberet Ambrosius . Alibi uero declaratum est moralem istam, quam hoc loco innuit idem episcopus , disputationem aptius intelligi neutiquam posse, quam de sermonibus, ex quibus libri de Patriarchis compositi sunt. Primi eorumdem collocantur libri de Abraham, quo in opere sancti huius uiri impigram fidei deuotionem Ambrosius demonstrat , ab ipso  quoque factis impletum, quod uix ieiuna quadam idea philosophi intellexere.

81. Liber de Isaac et anima duos illos sequitur. Hic autem eo pertinet, ut in eodem sancto patriarcha sincere mentis puritatem oculis subiiciens , ipsum Christi Domini, Rebeccam uero eius uxorem Ecclesie typum exstitisse patefaciat: nec non utrumque illum coniugem anime fidelis cum celesti sponso nuptiis accommodet.

82. Quod in libello superiori Ambrosius de anima disputauerat, eum induxit, ut edita opella de Bono Mortis, nichil terribile inesse morti planum faceret; simulque adstrueret omnino oportere, ut abdicatis corporis delectationibus, cupiditatibus omnibus, mundique illecebris , in  perpetuum seculo moriamur.

83. His sermonibus ad preparandos catechumenos appositissimis imbuti Augustinus atque alii, aqua uiuifica in peruigilio paschatis, quod uII kal. Maias anni presentis celebratum diximus, tincti fuere. Initiatos sacro baptismo confestim sacramentorum que receperant, sicut et eorum que occultari prius solebant, expositione sanctus episcopus rite instituit: qua quidem ex catechesi librum de Mysteriis factum putamus .

84. Rediit ad moralia precepta sanctus Ambrosius, et ut candidam illam neophytorum turbam a redeundo in seculum, cui per baptisma nuntium remiserant, fortius deterreret; ideo sermones pronuntiauit, qui nunc redacti in librariam formam, sub  titulo libri de Fuga seculi ad nos peruenere .

85. Commentationem hanc excipiunt duo libri de Iacob et uita beata, in quibus Ambrosius singularem animi laborumque patientiam in eodem sancto imitandam proponens , beatitudinem in calamitatibus, afflictationibus, ac doloribus esse positam euidenter docet.

86. Non pretermisit Iosephi historiam Antistes noster, sed in eam non semel uerba fecit, pre ceteris eiusdem patriarche dotibus, castitatem eius egregie predicans . In idem argumentum iam superiore anno concionatum se esse illic testatur: uerum aut exciderunt sermones  illi, aut forte chartis numquam mandati sunt.

87. Horum tractatuum ordinem cogit liber de Benedictionibus Patriarcharum . Hunc breui interuallo lucubrationem de qua proxime nos dicebamus, secutum esse, atque ante alteram Ambrosii ad Maximum legationem publice pronuntiatum probabile est.

88. Iam ueniamus ad secundam istam legationem. Omnes huiusce tyranni motus satis promebant Italie prouinciis eum imminere, spoliandique ualentiniani consilium cepisse. Iustina hoc tanto periculo uehementer perculsa, nullius opem presentiorem arbitrata est, quam sancti Ambrosii. Quapropter cum hic memoriam iniuriarum nullam retineret, rogatu  eiusdem imperatricis rursus legati ad tyrannum illum onus subiuit. Ego tuus, inquit, iterum legatus repetiui Gallias, et mihi dulce pro salute tua primo, deinde pro pace, atque pietate qua fraternas reliquias postulabas, nondum pro te securus, et iam pro fraterno honore sollicitus . His uerbis causa legationis aperitur: ipse uero sanctus Antistes, quem ex ea successum retulerit, scripta ualentiniano epistola significauit , omnemque rerum cum tyranno abs se gestarum pertexuit ordinem. Hanc epistolam dum rediret, ex ipso itinere Cesari misit; ne forte quis anteuertens, mentem ipsius maligne occuparet; et simul ut princeps rerum omnium factus certior, aduersus hostem tam formidabilem, qui eum opprimere apud se statuerat,  paratus esset. Duplicis generis episcopos, a quorum communione penitus abstinuit, apud Maximum reperit Ambrosius. Priores erant, qui eidem Maximo communicabant ; unde Paulinus ipsum a beato presule communionis consortio priuatum asseuerat , ut iam dictum est: posteriores uero, qui aliquos, deuios licet a fide, ad necem petebant , nempe Ithaciani, a quibus apud Maximum accusatus est Priscillianus, et iisdem agentibus, cum ipse tum eius sectatores gladio truncati sunt. Hanc sancti Ambrosii constantiam et animi magnitudinem non tulit tyrannus: sed grauiter commotus iussit eum sine mora regredi .

89. Maximus redeuntem propere secutus, nemine  obsistente, Italiam inuasit: ualentinianus uero metuens ne incideret in eius manus, et eadem inhumanitate ab eo tractaretur, quam Gratianus expertus erat; conscenso nauigio, uenit Thessalonicam, seque fidei ac presidio Theodosii totum commisit. Profugum Theodosius excepit perquam humaniter: eumdem uero pie admonuit has tantas clades ob propugnatam heresim Arianam ac diuexatam Ecclesiam catholicam diuinitus immissas ne dubitaret.

90. Tametsi autem Ambrosio Maximus intentauisset acerbissimas minas, non illi tamen, ut quidem uidetur, damnum intulit. Usque adeo etiam apud malos uenerationem inuenit uirtus! Preter opera iam recensita huius quoque temporis esse credimus  plures epistolas, quibus sanctus uir multorum dubiis sibi per litteras certatim propositis responsa dedit. In harum numero epistole ad Sudium due reponi possunt . In seculari foro hic iudex erat: is cum uideret Priscilliano urgentibus Ithacianis capitis condemnato, recedere plurimos ab eorum omnium communione qui capitalem sententiam in quempiam tulissent, sciscitatus erat ex Ambrosio, num sibi a sacris esset abstinendum, quoties aliquem extremo supplicio ipse addixisset. Eius interrogato Ambrosius ita respondit: Plerique sponte se abstinent, et laudantur quidem, nec ipsi eos laudare non possumus, qui auctoritatem Apostoli eatenus obseruamus, ut iis communionem non audeamus negare. Deinde uero quasi episcopus ad exhibendam  potius reis clementiam quam seueritatem illum hortatur.

91. Hoc etiam tempore sepius ad Ireneum carissimum filium et Ecclesie Mediolanensis presbyterum aut diaconum scripsit Ambrosius. Prima epistola Deuteronomii uersum enucleat , et societatem perditorum hominum suadet euitandam. Secunda non multo post secuta , ipsius uitam, ut pote hominis diuiniori charactere nobilitati, probat perfectiorem esse debere, ac secularium conuersatione multo sanctiorem. Eodem die domum reuersus a uigiliis sanctus Episcopus, studiis suis de more repetitis, uersum Scripture, quem modo in synaxi cantari audierat, reuoluere animo cepit. Admouit statim manum calamo, et exarata epistola  tertia Ireneum interpretatione eiusdem uersiculi exhortatus est , ut per mundi contemptum atque repudium supremo bono unice adhereret. uix ferendam dederat hanc epistolam, cum locus ex Aggeo ei succurrit, huic ipsi argumento plane conueniens, qui materiam elucubrande quarte epistole suppeditauit .

92. Ireneus tantis beneuolentie ac facilitatis Ambrosiane testimoniis pellectus, non dubitauit sanctum Episcopum super uariis questionibus consulere. Questionum eius hec prima fuit, utrum maior censenda esset eorum caritas, qui ab unguiculis Dei obsequio se mancipassent, an uero eorum qui prouectiori tantum etate? Huius dubii haud iniucundi explicationem epistola una complexus primo fuerat  Ambrosius , at mox aliam de eadem re superaddidit . Acceptis autem prioribus litteris Ireneus ob locum quemdam Deuteronomii in his citatum difficultatis aliquid passus, illud iterum ipsi proposuit, a quo et optatam eiusdem questionis continuo accepit solutionem .

93. Horontianus sancti Doctoris et ipse discipulus, qui clericorum in contubernio educatus ab infantia, manibus Ambrosii diaconus aut presbyter consecratus fuerat, preceptorem suum interrogauit, numquid humana anima celestis esset substantie? Duabus epistolis , quarum priorem breuissimo spatio secuta posterior est, sanctus Presul illum docuit anime nostre naturam esse spiritualem,  cumque ut librum quartum Esdre peruolueret, multum impulit. Idem Horontianus de quibusdam Apostoli uerbis quorum ab Ambrosio citata fuerant antecedentia, quid ille sentiret, scire optauit. Satisfecit ipsius uoluntati Antistes noster , sed eorum uerborum occasione imperare sibi non potuit, quin martyrii oportunitates sibi ereptas apud eum defleret grauissimis uerbis: Quales occasiones, inquit, habui, et de ipso prope fine reuocatus sum !

94. Simplicianus Ambrosio significauit, quanta uoluptate affectus esset iis legendis, que in Paulinas epistolas ad populum disseruerat: quamque gratum sibi esset futurum, si quid insuper eiusdem generis ad se mitteret. Maior erat Ambrosii erga hunc uirum  obseruantia, quam ut eius optatis non annueret. Epistolam igitur ad illum dedit, qua complexus ea fuerat, que in alium Apostoli textum pronuntiauerat coram populo: ubi preterea id probauerat libertatem nostram in Christi esse sapientia . Sed hoc ultimum rursus repetens, ueras diuitias in eadem quoque sapientia esse positas aliis litteris clare demonstrat .

95. Denique circa id temporis Faustinum quemdam amissam sororem uirtutis singularis ac meriti feminam lacrymis lugentem sane immodicis Ambrosius per epistolam consolatus est .

96.  Iustinam Arianam illam imperatricem uulgo existimant non reuertisse in Italiam, sed in fuga ipsa fato concessisse; ita ut non sine diuino  iudicio que toties Ambrosium eiicere in exsilium conata fuerat, exsul atque extorris ipsa moreretur. Si qua etiam coniectura in Paulini uerbis statui possit , circiter hunc annum contigisse dicemus, ut magus quidam, Innocentius nomine, cum torqueretur ob uaria scelera, confessus fuerit, Iustina gubernante, conductum semet ab Arianis ut in Episcopum populi odia excitaret, exsecranda sacrificia celebrasse, sed irrito conatu. Subdit Paulinus  manum percussoris ad Ambrosium missi exaruisse, atque a sancto uiro eidem fuisse mox restitutam. Narrat  postea Probum curasse, ut puer notarius deduceretur ad Ambrosium, cuius beneficio a demone liberaretur.

97. Cum ualentiniano transiit Theodosius in Italiam,  ac duabus uictoriis de Maximo tyranno citius reportatis, Aquileiam, quo tyrannus ille se receperat, obsidione cinxit: qua expugnata in illum gladio animaduertit. Summam in his uictoriis Theodosii moderationem certatim historici laudibus cumularunt: quibus si quidquam adiicere induceremus in animum, instituti nostri terminos excederemus. Non tamen possumus quin ea que Ambrosii precibus concessit imperator, Ambrosianis uerbis hic efferamus: Debeo, inquit, beneficiis tuis, quibus, petente me, liberasti plurimos de exsiliis, de carceribus, de ultime necis suppliciis .

98. Maximi partibus profligatis, uenit Theodosius Mediolanum, unde Ambrosius Aquileiam profectus  erat. Ambrosiani itineris que causa fuerit, ignoratur. Opinatus est cardinalis Baronius  susceptum illud fuisse, ut ualeriano, qui eam gubernauerat Ecclesiam, sufficeretur nouus episcopus. uerumtamen astruende huic opinioni testimonium nullum reperire est. Utcumque autem se res habeat, Ambrosius ibidem tunc uersabatur, cum perlata est ad eum fama de Theodosiano quodam edicto, quod contra episcopum Castri Callinici, ubi a nonnullis christianorum Iudaica synagoga incensa fuerat, et contra monachos qui ualentinianorum templum combusserant, idem sanxerat. Scripsit extemplo imperatori sanctus Antistes in gratiam episcopi ac monachorum: sed cum Theodosius aurem purpuratorum consiliis plus equo prebens, edictum suum non reuocasset,  prima data occasione coram eodem principe concionandi, tanta cum libertate indignitatem dati rescripti demonstrauit, ut eius reuocationem non concedere non potuerit bonus imperator. Quamuis autem episcopalis generositatis haud facile isto exemplo reperiatur aliud nobilius; quia tamen cum apud Paulinum , tum in duabus epistolis Ambrosianis exacte describitur  hic de eodem plura dicere supersedemus.

99. Hoc anno pagani denuo periculum facere minime dubitarunt, num a Theodosio profanarum religionum iam sepius petitam instaurationem possent extundere. Symmachum in hac etiam petitione antesignanum sese prebuisse non egre credimus; at uero cum Ambrosium etiam hac uice christiane religionis  patronum offendisset, repulsam a Cesare passus est turpissimam. Id narrat ipse Ambrosius ad eum modum: Postea etiam clementissimo imperatori Theodosio coram intimaui, atque in os dicere non dubitaui, cui intimaui senatus legatione huiusmodi, licet non totus senatus poposcerit, insinuationi mee tandem assensum detulit, et sic aliquibus ad ipsum diebus non accessi: nec moleste tulit, quia non pro meis commodis faciebam, sed quod et ipsi, et anime mee proderat, in conspectu regis loqui non confundebar .

100.  Sermones quos complectuntur libri Hexemeron, extrema huiusce anni quadragesima, ut docuimus , habitos esse probabile est. Eorum non raro binos eodem die  pronuntiabat. Sed in tantis laboribus id ipsi erat non paruo solatio, quod fidelium gregem ethnicorum atque hereticorum conuersione in dies augeri conspiciebat .

101. Statim atque opus Hexemeron absolutum fuit, et in amicorum discipulorumque sancti episcopi manus peruenit, diligenter ab eis euolutum est. Horantianus ex eorum numero ubi attentiori mente illud perlegisset, admiratus est neque Moysen neque Ambrosium exponere conatos esse cur homo ultimus creaturarum esset conditus. Itaque pro illo iure familiaritatis, quod ei concessum fuerat ab ipso Ambrosio, illum ea de re interrogauit. Huic respondit sanctus Antistes , et cum premisisset Legislatorem  nichil scripsisse, quod non diuinitus ipse recepisset, uarias rationes eidem promit soluendo huic problemati ualde appositas.

102. Idem etiam Horontianus sciscitatus est, cur sex diebus rerum uniuersitas creata esset? Cuius questionem altera epistola soluit Ambrosius .

103. Sabinus quoque, a quo similiter lectum fuerat Hexemeron, a sancto uiro petiit per litteras, an alicubi de paradisi terrestris loco disseruisset, aut que esset eius de illo sententia? Rescripsit Ambrosius  de illa questione, de qua iam ante disputauerat, in hisce libris neutiquam egisse: postea tamen in sua responsione tam secundum sensum spiritualem, quam ethicum, hanc examinat difficultatem.

 104. Scripsit iterum Sabinus Ambrosio, nuntiauitque sectatorem quemdam Apollinarii uenisse Placentiam, et in ea urbe errores suos disseminasse: cum uero ibi fuisset confutatus, iter cepisse Mediolanum. Huic episcopo responsum mittens Ambrosius noster , erronem illum Mediolani clanculum placitis suis inficere animos conatum esse, et in locos aliquos librorum suorum, de Fide procul dubio, multum clamitasse: hacre comperta, sese misisse qui uerbis suis illi diceret non ex caritate ipsum agere; se enimuero, ut qui homo esset, errori similiter esse obnoxium, atque adeo non recusare, quin lapsus suos lubens agnosceret, si sibi priuatim ostenderentur: sed ad extremum cum pertinacem hunc hereticum  latius propagare suos errores intellexisset, tandem huic ipsi publice refutato se preter fugam nichil reliquisse.

105. Ambrosius una cum epistola sua eam etiam commentationem, quam reprehenderat Apollinarista, Sabino miserat; ut quam censuram de illa ferret, libere sibi significaret. uerum cum eosdem libros minus distincte exaratos Sabinus legere non potuisset, eos remisit ad Ambrosium: quos quidem elegantius scriptos rursus hic noster ad illum episcopum curauit perferendos, addita etiam alia epistola , in qua de Scripturis, prout Sabinus ipse optauerat, caput aliquod excutiebatur.

106. Hoc ipsum opus perlectum a Sabino et simul approbatum Ambrosius recepit: sed continuo ad  eumdem aliud misit, quod ut seuere examinaret, obtestatus est. Unumquemque, inquit , fallunt sua scripta, et aurem pretereunt; atque ut filii etiam deformes delectant, sic etiam scriptorem indecores sermones palpant. Pulchre id quidem atque prudenter, sed eum insuper alia quedam causa mouebat; in eo enim libro una ex precipuis fidei questionibus agitabatur. Et hinc colligi posse nobis uidetur non alium librum hic designari, quam de incarnationis Dominice sacramento; qua in opella non solum Arianorum et Sabellianorum, sed potissimum Apollinaristarum errores confutantur.

107. His Ambrosii ad eumdem Sabinum epistolis accedit alia , in qua se numquam minus  esse solum, quam cum solus esset, scite disputat. Sed alias eius ad illum epistolas inde cognoscimus interiisse, quod frequentius ei se scripturum in hac promittit.

108. Ambrosius litteris Chromatii Aquileiensis certior factus iucundissimum ei futurum, si per epistolas de prisco federe quidpiam tractaret; continuo ad ipsum scribens, historiam Balaam pseudoprophete interpretatus est . Etiamsi autem hac in epistola eidem Chromatio alias additurum se polliceatur, nullam tamen ad eum reperimus nisi hanc solam.

109. Cum Rome Iouiniani errores publice erupissent, Syricius pont. max. presbyteris suis aliisque clericis in concilium una conuocatis, heresiarcham  illum atque eius commenta condemnauit. Quoniam uero nonnullos e monachis eius asceterii, quod Mediolani prope muros conditum erat, iidem errores infecerant; in eam urbem misit legatos, a quibus synodica epistola  ad illam Ecclesiam tuto perferretur. Acceptis his litteris, Ambrosius quem precipue dicti monasterii cura spectabat, clericos Ecclesie sue actutum congregauit, ac presentibus legatis pontificiis, eamdem heresim in suo, ut sic loquamur, natali solo simul confodere. Sanctus uir porro litteris totius conuentus nomine scriptis, non modo concilii sententiam significauit summo pontifici: uerum etiam argumenta ualidissima ibidem proposuit, quibus amentia huius heresis profligabatur.

 110. Post annum 385, sed ante 390  scripsit Ambrosius suam in psalmum I Enarrationem, cui et premisit pulcherrimam prefationem in omnes psalmos, utramque autem ex sermonibus publice habitis coagmentatam; quandoquidem in auditoribus suis catechumenos, et eos, uti uidetur, ex ordine competentium numeratos esse ipsemet indicat, quo pars extrema quadragesime certo designatur. Enarrationes in psalmos XLu, XLuII, XLuIII et LXI, quas etiam e sermonibus factas autumamus , eodem circiter tempore edite sunt.

111.  Librum de Elia et Ieiunio demonstrauimus  constare ex tribus sermonibus; quorum qui primus est, ad capescenda  quadragesime opera stimulat Christianos, secundus ac tertius percipiende sub eiusdem quadragesime finem baptismali gratie competentes preparat. Ex illis uero simul coniunctis Ambrosius noster Basilii exemplo librum compegit.

112. Cum ciuitas Thessalonica in seditionem uersa prefectos nonnullos interemisset, penas tanti criminis ab ea repetendas existimauit Theodosius. uerum Ambrosius qui clementiam huius principis in misere istius urbis gratiam implorare cum primis festinauit, tam calide tamque constanter Theodosio institit, ut hic iniuriam illam condonaturum se promitteret . Hoc imperatoris promisso, sicut et innata eidem bonitate plus  nimio confisus Ambrosius, Mediolani concilium ad quod episcopi Galliarum conuenerant, securus celebrabat. Habebatur illa synodus propter Ithacianos ordinationemque Felicis Treuirensis ab eis factam, qua uniuerse Gallie turbabantur. Quid autem super ea causa, que a quibusdam male ponitur anno superiori, hac in synodo statutum fuerit, concilium Taurinense, can. 6, innuit in hec uerba: Si qui ab eius, Felicis uidelicet, communione se uoluerint sequestrare, in nostre pacis consortium suscipiuntur iuxta litteras uenerabilis memorie Ambrosii episcopi uel Romane Ecclesie sacerdotis dudum latas . uerum iste littere de quibus hic agitur, ad memoriam nostram non peruenerunt. Ceterum dum ceptum concilium prosequerentur illi episcopi, Theodosius  uictus persuasione comitum aulicorum, a quibus rem periculosissimi ac perniciosissimi exempli fore ingerebatur, si rebellio istiusmodi maneret impunita, ciues Thessalonicenses atrocissime puniri iussit: quo ex decreto innumere cedes qua sontium, qua insontium, perpetrate sunt.

113. Concilii Patres tante immanitatis certiores facti, quam grauissime illam tulerunt. Eorum nemo, ut Ambrosius testatur , non ingemuit, nullus mediocriter accepit: non erat facti tui absolutio in Ambrosii communione; in me etiam amplius commissi exaggeraretur inuidia, si nemo diceret Dei nostri reconciliationem fore necessariam. Ita loquebatur sanctus Antistes; cum enim Theodosium audiret regredi Mediolanum, recens illius uulnus leui adhuc  manu tractandum ratus, neque tamen uel latum unguem recedendum a disciplina, ex eadem urbe exire constituit, cuius rationem hanc ipsi reddit: Offerre, inquit, non audeo sacrificium, si uolueris assistere . Quibus quidem uerbis quamuis declarabat a iure communionis illum alienum; nullam tamen illi, unde offenderetur, causam relinquebat; quippe qui secretis litteris ista committeret: Scribo manu mea, inquit, quod solus legas . Imo et hoc quoque significauit, sibi diuinitus ipsa nocte qua proficisci parabat, prohibitum esse, ne illo presente, sacris altaribus operaretur. Postremo ex hac epistola discere possunt omnes episcopi, quanta cum prudentia et cautione erga principes in grauia quepiam crimina lapsos se gerere debeant: et quemadmodum  eos oporteat minus adhibere acerbitatis quam mansuetudinis. Quid enim plenius prudentis huius moderationis, quam illa uerba: Pretendi, ait , egritudinem corporis reuera grauem, et nisi a uiris mitioribus uix leuandam; uel emori tamen maluissem, quam aduentum tuum biduo aut triduo non exspectarem.

114. Theodoretus auctor est , imperatorem postquam a synaxi ecclesiastica totos uIII menses abstinuisset, natalis Dominici festo in Ecclesiam uenire uoluisse: at grauiter increpitum ab Ambrosio, non prius ingredi permissum esse, quam et publice penitentie caput subiecisset, et laturum se legem eiuscemodi esset pollicitus, que  reum ullum extremo supplicio nisi post diem a condemnatione trigesimum affici prohiberet. Impleuit imperator utrumque promissum; quodque ad publicam penitentiam, tanta cum sui demissione illam amplexus est, ut nobis temperare non ualeamus, quin locum de illa Ambrosianum subiiciamus: Strauit omne, inquit , quo nitebatur, insigne regium: defleuit in Ecclesia peccatum suum, quod et aliorum fraude obrepserat: gemitu et lacrymis orauit ueniam. Quod priuati erubescunt, non erubuit imperator publice agere penitentiam; neque ullus postea dies fuit, quo non illum doleret errorem. Addit citatus Theodoretus  et cum eo etiam Sozomenus  non ita multo post Theodosium, cum interesset sacrificio, et  ad altare oblationem suam obtulisset, remansisse intra cancellos presbyterii: Ambrosium uero misisse ad illum, qui eum moneret solis clericis in isto loco fas esse consistere; et his monitis illico paruisse imperatorem. Memoratus Theodoretus et hoc adiungit , eumdem principem non longo post tempore cum in basilica Constantinopolitana inuitaretur a Nectario, ut altaris septa ingrederetur, hanc uocem emisisse Antistiti nostro tam gloriosam: Episcopum, excepto Ambrosio, noui neminem.

115. Circiter etiam hoc ipsum tempus duo potentissimi et sapientissimi Persarum Ambrosii, ut Paulinus narrat , fama exciti, Mediolanum uenerunt eo solo consilio, ut per se ipsi cognoscerent, an uiri presentia fame responderet: qui, eodem  Paulino teste, admirantes discesserunt ab eo.

116.  Per id temporis maxima pace fruebatur Ambrosius amborum beneficio imperatorum, a quibus impense diligebatur colebaturque. Hanc igitur tranquillitatem ne perire sineret, per hoc otium clericis suis, ut sane uidetur, libros suos de Officiis Ministrorum elucubrauit. Quibus quidem libris sermones aliquos uariis temporibus, et ipso quoque sacerdotii sui initio pronuntiatos idem inseruit; nouerat enim uita clericorum, quos necesse est ceteris Christianis exemplo prelucere, nichil debere esse sanctius: ac propterea maximam semper in iisdem uel informandis curam adhibebat, uel eligendis cautionem. Neque forte lectori fuerit iniucundum, si geminum eius rei specimen ipsius uerbis hic proponamus;  sic ergo ille: Meministis, filii, quemdam amicum cum sedulis se uideretur commendare officiis, hoc solo tamen in clerum a me non receptum, quod gestus eius plurimum dedeceret: alterum quoque cum in clero reperissem, iussisse me ne umquam preiret mihi; quia uelut quodam insolentis incessus uerbere oculos feriret meos . . . . . nec fefellit sententia, uterque enim ab Ecclesia recessit; ut qualis incessu prodebatur, talis perfidia animi demonstraretur. Namque alter ariane infestationis tempore fidem deseruit, alter pecunie studio ne iudicium subiret sacerdotale, se nostrum negauit . Ex his abunde quiuis intelligat hoc illud opus, quo de agitur, maxime omnium clericis destinari: at uero cum horum officium  sit moribus suis ac sermonibus uitam aliorum quasi condire, idcirco tot preceptiones illic intexte sunt cuilibet hominum conditioni perutiles, ut fructum non modicum inde haurire omnibus liceat.

117. Ceterum Ambrosiana sollicitudo, que omnes omnino complectebatur, monasticam non negligebat professionem; cenobii quippe in Mediolanensi suburbio positi meminit Augustinus: Et erat, inquiens, monasterium Mediolani, plenum bonis fratribus extra menia, sub Ambrosio nutritore, et non noueramus . Neque hic tantum, sed alibi quoque illorum monachorum non sine honore mentionem facit . uerum inter bonos illos apostolice uite imitatores duo inuenti sunt, qui proditoris perfidiam emularentur.  Erant iis nomina Sarmationi et Barbatiano, quos Ambrosius Enarratione in psalmum XXXuI  obscurius perstringit, in epistola uero ad uercellenses  propriis depingit coloribus: quos locos adire poterunt ii, qui plura de illorum uitiis atque erroribus desiderabunt.

118.  uertente anno superiore, Theodosius Orientem repetierat, et ualentinianum in imperio quo a Maximo fuerat spoliatus, quietum reliquerat. uerum cum iuuenis hic princeps uenisset in Gallias, ut illas a barbarorum impressionibus tutaretur, ea pace non diu potitus est, quam imperio parere statuerat. Etenim increbrescente fama imminentis barbarice irruptionis in Italiam, rogatus fuit a prefecto et magistratibus sanctus Ambrosius, ut ad imperatorem  proficisceretur, eumque ad opem eidem regioni reditu suo afferendam induceret. Non tamen hoc iter ille suscepit, quia interim Alpes transire nuntiatus est ualentinianus. Sub hec allate sunt ad sanctum Antistitem ualentiniani ipsius littere , quibus propere accersebatur, tum quod baptizari ab eo uellet, tum quod eum predem fidei sue Arbogasti comiti dare cuperet. Hisce nuntiis turbatus Ambrosius, illico uiam ingressus est, iamque superabat Alpium iuga , cum infelicis illius imperatoris accepit necem. Cesus autem est a dicto comite idibus Maii pridie Pentecostes, annos tantum XX natus. Iter suum Ambrosius statim relegit, multis lacrymis illud irrigans. Nihil enim eius dolore tenerius poterat cogitari, cum  secum ipse reputabat, quantum ille a se, quamquam tot ac tantis septus episcopis, baptizari optasset, quantumque in aduentu suo spei posuisset, sed potissimum iacturam ab Ecclesia factam lamentabatur: Percussa, inquiebat, eras, Ecclesia, in maxilla, cum amitteres Gratianum; prebuisti et alteram, quando tibi ualentinianus ereptus est .

119. Corpus illius non multo post relatum fuit Mediolanum, dumque Ambrosius ad eius sepulturam Theodosii mandata opperiebatur, eum huius principis preuertit epistola, qua compatiebatur eius mestitie. Ad quam epistolam Ambrosius respondens, silentii sui rationem reddit, tum imperatori testificatur sibi nulla alia re ualentiniani sui desiderium maius excitari,  quam quod tuis institutis, aiebat sanctus presul , tantam deuotionem erga Deum nostrum induerat, atque tanto in me incubuerat affectu; ut quem ante persequebatur, nunc diligeret: quem ante ut aduersarium repellebat, nunc ut parentem putaret. De sepultura uero illius principis postquam hec premisit: Sunt tabule pophyretice, inquit, pretiosissime, quibus uestiatur operculum, quo regales exuuie claudantur; continuo admonet easdem exuuias, ne caloris estu soluerentur, mature tumulandas, et simul etiam ut Iuste et Grate exstincti principis sororum nimio luctui consuleretur.

120. Mandatis Theodosii Mediolanum allatis, ualeatiniano circiter medium Iulium iusta soluta sunt. Iam uenerat in ecclesiam sanctus Antistes, et in  Euangelium publice recitatum uerba fecerat ; unde colligimus die Dominico, uel solemniori aliquo natali celebrata esse hec parentalia. Imperatoris demum corpore in basilica pro dignitate tanti principis magnificentissime collocato, funebrem in illum orationem habuit Ambrosius. Nihil illa plenius pietatis et caritatis: nichil ad eliciendas auditorum lacrymas efficacius.

121. Quod uero precipuum est, promittit fore, ut nocturnis diurnisque precibus utrumque fratrem Deo commendet, et omnibus oblationibus eos frequentet , non secus ac Theodosium sororesque ualentiniani que erant actioni presentes. Denique Deum comprecatus, ut in celo iungeret fratrum animas quorum corpora iam in sepulcro iungenda  essent , e suggestu exiit.

122. His temporibus ad Titianum cui cum nepte sua lites intercedebant, scripsit Ambrosius , et eum ut ex pietate cum ipsa transigat, exhortatus est. uolunt autem quidam hunc ipsum Titianum prefectura pretorii defunctum esse, quod in dubium reuocari posse alii putant.

123. Erat tunc Bononie Eusebius quidam nobilis et copiose familie caput, qui cum Ambrosio epistolare commercium agitabat. Hic filios ac nepotes suos missitabat Mediolanum , ut sub oculis tanti Doctoris instituerentur. Misit autem inter alios Ambrosiam puellam sacro uirginitatis uelamine illius manibus consecrandam. Sancto Presuli nichil gratius poterat accidere. Ad hanc igitur consecrationem  condicto, ut nobis uidetur, Paschali festo, publicum sermonem pronuntiauit, in quo et contra Bonosi sectatores, a quibus perpetua Marie uirginitas impetebatur, multa disputauit. Prefixis autem huic concioni duobus capitibus, inde composuit libellum unum, cui titulum fecit de Institutione uirginis, et eidem Eusebio illum inscripsit .

124. Exstant preterea due epistole ad Eusebium Ambrosiane, quarum altera  remissam offensam apparitori, et Faustini pueri tussi laborantis ad sororem aduentum illi nuntiat: altera  significat eumdem Faustinum cum Faustino patre Bononiam regredi, manentibus interim Mediolani duobus Ambrosiis.

 125. In Capuana synodo capita duo fuerant agitata: primum ad Flauiani cum Euagrio de Antiochena sede controuersiam pertinebat: secundum ad Bonosi causam propter negatam Deipare perpetuam uirginitatem in iudicium uocati. Prioris capitis cognitio Theophilo Alexandrino Aegyptiisque episcopis a laudato concilio attributa fuerat. Sed cum decreto concilii Flauianus parere detrectasset, adierat imperatorem, a quo numerosiorem synodum postulauerat. Ambrosium illius rei certiorem, scriptis litteris, fecerat Theophilus. Huic Ambrosius responsum dedit, ut litem illam, si fieri posset, saluis concilii Niceni, sed et synodi Capuensis decretis , componeret, idque nuntiaret Romano episcopo; optime enim hoc modo pacem conciliari posse, illis uero que a Romana Ecclesia  probata fuissent, admodum libenter se subscripturum. Quod porro ad Bonosum, examen eius ad Anysium Thessalonicensem aliosque episcopos Macedonie remittendum censuit. At iidem presules alii episcopo, cuius nomen incognitum est, de hoc scripserunt. Hic autem respondit eorum epistole ipsis competere hoc iudicium ; id enim illis a synodo Capuensi adiudicatum. Interim tamen in sua epistola eumdem Bonosum de Marie filiis iure reprehensum asseuerauit.

126.  Arbogastes post interfectum ualentinianum, ut iam diximus, cum sumere purpuram ipse non auderet, eadem Eugenium quondam grammaticum atque rhetorem indui iussit. Hic statim atque imperator salutatus est, epistolam dedit ad Ambrosium.  Sed nec responso sanctus Episcopus illum dignatus est; quia scilicet fore preuidebat, ut hic tyrannus ethnicorum non reiiceret petitiones. In primordiis, inquit , imperii tui scribenti non rescripsi, quia istud preuidebam futurum. Continuoque subdit: Tamen ubi causa emersit officii mei pro his, qui sollicitudinem sui gerebant, et scripsi, et rogaui; ut ostenderem in causis Dei timorem mihi iustum inesse. Has epistolas, quas anno proxime elapso datas fuisse manifestum est, inuidia antiquitatis noluit ad posteriorem etatem peruenire.

127. Eugenius sub initium presentis anni Alpes transiuit, quem ut audiuit sanctus Ambrosius uenturum quoque Mediolanum, e uestigio inde recessit; quia nimirum ferre non poterat presentiam tyranni, qui petentibus, ut Paulinus memorat, Flauiano tunc  prefecto, et Arbogaste comite, aram uictorie et sumptus ceremoniarum . . . oblitus fidei sue, concessit . Sed Eugenium cum gentilium preces bis reiecisset, tertio tandem eadem de re interpellatum manus dedisse intelligimus ex ea epistola, qua sanctus episcopus recessus sui eidem Eugenio rationem reddidit . Ambrosius porro, ut Paulinus docet, Mediolano ad Bononiensem ciuitatem, atque inde Fauentiam usque perrexit . Addit ille scriptor Ambrosium nostrum dum Florentie esset, Pansophio puero uitam restituisse: Ad quem infantulum, inquit, libellum conscripsit, ut quod per etatis infantiam scire non poterat, legendo cognosceret .

 128. Non rediit sanctus Antistes Mediolanum, nisi kal. mensis Augusti anni sequentis, egresso inde memorato tyranno . Qua uero in urbe per hoc spatium potissimum commoratus sit, nobis ignotum est: compertum autem illud habemus cum esset Bononie, ab eo corpora uitalis atque Agricole martyrum Christi de tumulo suo leuata esse; que quidem prius in mediis ipsis Iudeorum sepulcris iacebant incognita, nisi se, ait Paulinus, sancti Martyres sacerdoti ipsi reuelassent , aut quemadmodum plures codices legunt, sacerdoti ipsius Ecclesie reuelassent, Bononiensi nimirum episcopo.

129. Sub idem tempus rogatus a Florentinis sanctus Ambrosius, ut dedicatum nouam basilicam  Florentiam accederet, non potuit instantissimis illorum postulatis non annuere, etiamsi alio se conferre ipse decreuerat . Per ieiunia igitur quadragesime in eamdem ueniens ciuitatem, de reliquiis sanctorum Martyrum qui Bononie exhumati fuerant, fragmenta, uel ut ipse uocat , apophoreta secum detulit que in basilica dicanda reconderet. Inter sacras huius consecrationis ceremonias sermonem habuit, in quo Iulianam uiduam, que idem illud templum edificarat sumptibus suis, summe predicat; et relata eiusdem exhortatione ad liberos, qui omnes simul ea permoti Deo se deuouerant, eosdem suis ipse uerbis tandem alloquitur, atque ad uirtutes eorum instituto congruas impellit et incitat. Hanc ipsam concionem  habemus etiam nunc in libello qui inscribitur Exhortatio uirginitatis.

130. Difficillimis Eugeniane dominationis temporibus, id est, hoc anno uel proxime sequenti, Ambrosius epistolam Seuero Neapolitane sedis episcopo scripsit, qua Iacobum quemdam ordine presbyterum ex ultimo Persidis sinu  in Campanie solitudines se recipientem illi commendat. Non tamen desunt qui hanc epistolam ad Maximiani belli tempora censeant referendam. Quod loco suo satis expenditur .

131. Scripsit uir sanctus  etiam Paterno amplissimum honorem consecuto, qui cum filio neptem ex filia connubiali uinculo iungere statuisset, episcopi sui hac in re sententiam fuerat sciscitatus,  et ab eo remissus ad Ambrosium. Paternus igitur destinatis ad hunc litteris, rationes omnes quibus ad copulandum nepti auunculum impelleretur, ipsi aperuit. Huic epistole ita respondit sanctus Ambrosius, ut simul episcopo Paterni honorem deferret legitimum, et rationes quibus illud matrimonium licitum esse in mentem induxerat idem Paternus, nullas demonstraret.

132. Successu non caruit Ambrosiana illa epistola; namque aliam  eius habemus ad Cynegium, in qua legimus: Auo neptem, ut opinor, refudi; quam nescio plane qua opinione nurum sibi fieri desiderabat, ut auum socero mutaret. Hunc enim Cynegium non dubitamus eum Paterni filium esse, de  quo Paternus Ambrosium nostrum consuluerat, et quem etiam super eadem re scripsisse ad sanctum Antistitem ex hac epistola cognoscere est.

133.  Huius quoque anni partem aliquam Florentie exegit Ambrosius; quandoquidem communis fert opinio, dum in ea urbe commoraretur, illac transiisse sanctum Paulinum, ut comitante Therasia coniuge Nolam ad Felicis martyris templum se reciperet. Audierat iam sanctus episcopus quanto caducarum rerum contemptu ipse ac Therasia pretium possessionum suarum, que quidem fuerant amplissime, in pauperes erogauerant: quam utriusque generositatem contra secularium hominum oblatrationes, scripta Sabino epistola, ipse defenderat . Inde coniectura licet assequi quanta cum  letitia et uoluptate illum exceperit. Certe non repentinam neque nuperam fuisse Ambrosii cum eodem Paulino necessitudinem aperte Paulinus ipse profitetur, loquens in hec uerba: Ambrosii semper dilectione ad fidem innutritus sum, et nunc in sacerdotii ordine confoueor. Denique suo me clero uindicare uoluit, ut etsi diuersis locis degam, ipsius presbyter censear . Neque hoc tantum loco Ambrosii meminit; sed cum alibi, tum ubi magnis illis ac sanctis uiris qui sacro cinerum suorum deposito uarias prouincias illustrarunt, ipsum annumerans, sic de illo canit:

Nec minor occiduis effulsit gratia terris:
Ambrosius Latio, uincentius exstat Iberis;
Gallia Martinum, Delphinum Aquitania sumpsit.
.

 134. Ambrosius Mediolano, ut supra dictum est, ideo secesserat, ne Eugenii scelerati hominis conspectum ferret, et ueri admodum nobis simile est clericis suis eum districte prohibuisse, ne se communione eiusdem tyranni contaminarent. Munera enim imperatoris qui se sacrilegio commiscuerat, inquit Paulinus, ab Ecclesia respuebantur, nec orandi illi cum Ecclesia societas tribuebatur . Arbogastes uero et Flauianus, qui ob concessam suis precibus profani cultus restitutionem hac ignominia Eugenium affici non ignorabant, eo furoris exarsere, ut minarentur egredientes Mediolano, cum uictores reuersi essent, stabulum se esse facturos in basilica Ecclesie Mediolanensis, atque clericos sub  armis probaturos . Hanc autem amentium hominum impietatem haud impunitam illis fuisse subdit Paulinus, et Ambrosius quoque idem testatur , sed nominibus comitis utriusque silentio transmissis.

135. Ubi primum Mediolano excessit Eugenius, ut copias in Theodosium duceret, in eam ciuitatem circiter kal. Augustas rediit Ambrosius , quippe qui non reuocaret in dubium quin huic eidem Theodosio iustitie ac pietatis partes defendenti adfuturum esset celeste presidium. Et reuera magnus ille princeps tam admirabilem retulit uictoriam, ut miracula quibus eadem illustrata est, non modo Presul noster ,  uerum etiam Augustinus , Orosius , Claudianus , innumerique alii celebrarint.

136. Post magnam illam uictoriam, atque tyrannum uIII idus Septembres de medio sublatum, Theodosius per litteras mandauit Ambrosio, ut pro successu tam auspicato publicas gratias Deo redderet. Satisfecit Cesaris imperatis incredibili alacritate sanctus episcopus: idque Theodosio significauit datis litteris, in quibus sic loquitur: Epistolam pietatis tue altari imposui, ipsam gestaui manu, cum offerrem sacrificium; ut fides tua in mea uoce loqueretur, ut apices Augusti sacerdotalis oblationis munere fungerentur . Deinde ipsum enixe obtestatur, ut iis qui Eugenianas partes secuti erant, ignosceret;  maxime uero si non alterius criminis admisso tenerentur. Huic epistole adiecta est secunda , et mox tertia: sed illam iniquitas temporum intercepit; hec uero qua uenia illis postulatur, qui ad Ecclesiarum asylum confugerant, ad nostram etatem conseruata est. Quin etiam pius Antistes his non contentus, Aquileiam, ut asserit Paulinus , ipsemet adiuit imperatorem, a quo quidquid petiit, consecutus est. Huius principis clementiam in hostes uictos certatim laudant Paulinus, Augustinus, Orosius, Claudianus, atque alii: sed adiunctum quoddam memorat Ambrosius, neutiquam indignum quod referatur: Quid quod preclaram, inquit, adeptus uictoriam, tamen quia hostes prostrati sunt, abstinuit a consortio sacramentorum, donec Domini  circa se gratiam filiorum experiretur aduentu . Nobis porro non difficulter quis persuaserit eumdem Ambrosium qui Theodosio tam feruens hortator fuerat ad Clementiam, auctorem insuper ob effusum sanguinem ei fuisse ad hanc celestis sacramenti abstinentiam.

137. Redux Mediolani sanctus episcopus, Enarrationes suas  in psalmos XXXu, XXXuI, XXXuII, XXXuIII, XXXIX et XL, de suggestu pronuntiauit. In illis enim cum Theodosiane ex Eugenio uictorie fiat mentio, ipsas aut sub finem presentis anni, aut sub initium subsecuturi habitas esse non ambigimus.

138.  Hoc anno ineunte Ambrosius noster acerbissimo dolore confectus est, cum Theodosius,  quem non modo tanquam Ecclesie imperiique columen semper aspexerat, sed etiam quem sui amantissimum numquam non senserat, uita decessit. De illius obitu sic Paulinus loquitur: Nec diu, inquit , susceptis filiis in Ecclesia, et traditis Sacerdoti, in hac luce fuit. Ambrosius uero illum principem ad mortem usque amoris in se testimonia exhibuisse aperte significat his paucis uerbis: Dilexi uirum, inquit, qui me in supremis suis ultimo spiritu requirebat . Obiit autem, ut uulgo uolunt, XuIII kalendas Februarias. Elapsis autem ab illa morte diebus quadraginta, Honorius Cesar, qui ex Oriente ad patrem extremo suo morbo laborantem uenerat, priusquam eius corpus  Constantinopolim ad sepulcra decessorum imperatorum transferret, illud funebri pompa in Ecclesia Mediolanensi curauit honorari. Presens fuit idem ille princeps his ceremoniis ; et ipso audiente, cum regium corpus ante altare esset collocatum, nobili simul et christiana oratione Theodosii uirtutes laudauit Ambrosius. Quo in epicedio cum uictorias ab eo principe salutifere crucis beneficio partas celebraret, in eiusdem inuentionem late digressus est . Ad postremum uero mentem Honorii merore non leui propterea deiectam, quod sibi funus patrium Constantinopolim usque prosequi per imperii necessitates minime liceret, solatio demulcere in ipsa peroratione conatus est .

 13. Theodosii mortem apud Paulinum continuo excipit sacrorum lipsanorum Nazarii ac Celsi Martyrum reuelatio beato Antistiti diuinitus afflata , et eorumdem in basilicam apostolorum ab ipso celebrata translatio. Idem scriptor memorat energumenum ab eodem sancto inter concionandum a demone liberatum fuisse; et mox subiungit quonam indicio sanctas reliquias pio Presuli reuelatas esse intelligeretur, his uerbis loquens: Sed hoc erat signum et releuati martyris, si sanctus Sacerdos ad locum ad quem numquam antea fuerat, oratum isset . Sanctorum autem istorum corporum partem non modicam Ambrosium dono misisse ad sanctum Paulinum Nole tunc presbyterum ex huius ipsius carmine cognoscimus,  ubi dicitur:

Hic et Nazarius Martyr, quem munere fido
Nobilis Ambrosii substrata mente recepi, etc.
 Sed et his reliquiis alias quoque SS. Protasii ac Geruasii additas fuisse idem Paulinus indicat , ad Seuerum scribens, cuius locus consuli potest.

140. Huic etiam tempori, aut saltem non remoto attribui debent sermones ii, quos redactos in libri formam sub titulo libri de Nabuthe Iesrelita hodieque uoluere licet . Illos sermones dedita opera habendos sibi proposuit, tum ut crudelem diuitum sui temporis castigaret auaritiam, tum ut pauperes in tolerandis suis miseriis subleuaret ac solaretur. Quantum inopum afficeretur incommodis  et calamitatibus, abunde ex Paulino  cognoscitur: neque ullus profecto dubitandi locus est, quin locupletum hominum inhumanitas, que post decessum Theodosii creuit in immensum, eas querelas ex ipsius ore cegerit erumpere, quas intra pectus iam continere non potis erat.

141.  Hoc anno sub consulatu nouorum imperatorum Arcadii atque Honorii exemplum Paulinus narrat  editum esse, quo Deus ipse manifestauit, quam inuiolatum Ecclesiarum asylum esse oporteat. Nam Cresconio quodam a militibus ex Ecclesia per uim erepto, cum iniuriam locorum sacrorum prostratus ad altare lugeret Ambrosius, reuersos in Circum illos milites leopardi laniauerunt.  Eo ipso loco idem Paulinus , post amicam illam correptionem, qua Theodulum Mutinensis Ecclesie postea episcopum proximi lapsus commonefecit sanctus hic noster; subnectit regine Marcomannorum ad Ambrosium legationem. Illa regina, sicut perhibet citatus auctor, uocabatur Fritigil, que famam Ambrosii cum audiuisset, missis Mediolanum muneribus ad Ecclesiam, per legatos postulauit, ut scriptis ipsius qualiter credere deberet, informaretur. Ad quam ille epistolam fecit preclaram in modum catechismi . Dolemus interiisse hanc epistolam; quippe qua lecta, tanto desiderio uidendi Ambrosii Fritigil exarserit, ut eam ob causam et ipsamet uenerit Mediolanum: sed cum non nisi post obitum sancti Presulis illuc peruenisset,  tantum laboris incassum cessit.

142. Limenius uercellensium episcopus, et successor sancti Eusebii, circiter hoc tempus mortem oppetiit. In sufficiendo illi successore clerus ac populus illius urbis abiere in uarias partes atque studia, et diutissime conuenire inter se non ualuerunt. Ambrosius ubi hoc resciuit, moleste tulit: cumque ad ipsum, utpote Metropolitanum, huius dissidii correctio pertineret, eidem Ecclesie amplam iuxta ac elegantem scripsit epistolam . In ea uercellenses ad pacem ac mentium unitatem grauiter hortatur, tum ad explicandas cas dotes atque uirtutes, que in candidato eiusdem episcopatus debebant inesse, stylum conuertens, ita loquitur: Duo pariter, inquit, exigi uidentur, monasterii continentia, et disciplina  Ecclesie ; eo quod nempe hoc utrumque institutum a beato Eusebio in illa Ecclesia simul iunctum erat. Postremo in Sarmationem et Barbatianum inuehitur , monachos apostatas, de quibus iam dictum est: qui uercellas uenerant non tantum heresis disseminande causa, uerum etiam fouende dissensionis.

143. Quid effecerit illa epistola, compertum non habemus: uerum si fides tribuenda sit Actis Gaudentii Nouariensis, ipsimet Ambrosio proficiscendum fuit in illam urbem, ut dissidentes animos ad concordiam reuocaret.

144.  Hic annus felicem uite Ambrosiane coronidem imposuit; quandoquidem intra illius cursum sanctus Episcopus tam egregiarum uirtutum  quibus in Ecclesia numquam non preluxerat, totque laborum, periculorumque grauissimorum, que pro Ecclesia sustinuerat, a Deo, optimo, maximo, uberem mercedem assecutus est. Paulinus qui ultimorum actuum eiusdem sancti spectator fuit, satis singulatim illos recenset. In eisdem uero illud ostensum singulare est, quod Ambrosius cum Paulino ipsi psalmi XLIII enarrationem dictaret, ab eo uisus est igneum orbem qui prius Antistitis uertici superpositus apparuerat, sensim intra pectus per os hausisse: quod eum uehementiori diuine caritatis ardere incendio significabat. Et sane in extremo illo uite spatio eruperunt maiora quedam uirtutum eius testimonia; insignis nimirum modestie argumentum est,  quod sacris litteris interpretandis imparem se esse profitebatur: nec minus diuini zeli indicium, quod contra hereticos et Arianos imprimis ad ultimum spiritum pugnare numquam intermisit: denique in hoc effulsit ipsius caritas in gregem suum, quod preparando ad eiusdem usum spiritali pabulo immortuus est.

145. Ambrosii uita meditatio mortis continua fuerat, et ipsum ante corporum Geruasii ac Protasii martyrum translationem de tumulo suo iam cogitasse illique locum designauisse , exploratum est. Atque adeo nullus mirabitur quod suprema instante ipsius hora candide suis ista dixerit: Non ita inter uos uixi, ut pudeat me uiuere: nec timeo mori, quia Dominum bonum habemus . Quod quidem dictum magnorum  uirorum admirationem semper excitauit, et Augustini pre ceteris; de hoc enim Possidius sic testatus est: Et in his, inquit, noster Augustinus senex elimata ac librata admirabatur et laudabat uerba . Cause autem huius admirationis apud eumdem Possidium uideri possunt. Nec tamen alia que a Paulino quoque referuntur, de hoc postremo Ambrosii agone, minus admiranda sunt, que breuitatis ergo pretermittimus. Quare ut ueniamus ad beatam mortem sancti Presulis, in ipso articulo sanctus Honoratus episcopus uercellensium, Limenii successor, diuina uoce ter admonitus, diuinam eucaristiam ei ministrauit: quam simul atque pie suscepit, ipsius anima in celestem patriam uinculis corporeis libera euolauit.

 146. Prosequitur autem idem Paulinus in eum modum: Inde ad Ecclesiam maiorem antelucana hora qua defunctus est, corpus ipsius portatum est: ibique eadem fuit nocte, qua uigilauimus in pascha . Quibus uerbis aperte ostenditur illum obitum sub extremam ferie sexte noctem euenisse, ac sanctum corpus toto sabbato et usque ad matutinas horas paschatis mansisse in eadem maiore basilica: unde colligitur, cum illo anno memoratum festum in nonas aprilis mensis inciderit, pridie nonas diem obiisse sanctum episcopum, quod martyrologiorum omnium consensu etiam confirmatur.

147. Non ignoramus Ambrosianam mortem nonnisi subsequenti anno in Marcellini chronico renuntiari.  Sed non ita exactum est illud chronicon, ut non multa eidem anno sepe ascribat, que sunt diuersorum: et e contrario multa diuersis, que sunt eiusdem. Qui uero hanc sequuntur chronologiam, cum eumdem obitum in Xu kal. Maias referendum cogantur defendere, neque idoneis rationibus ad hoc nitantur; martyrologiorum et Ecclesiarum Mediolanensis atque Romane magis deferendum auctoritati existimamus.

148. Pretiosum igitur sancti uiri decessum die et anno, quos iam eidem assignauimus, constanter ponimus; et hoc aptissime conuenit cum Paulini testimonio, diserte asserentis, beatum Antistitem Theodosio fere triennium superstitem fuisse , id est, non totum triennium. Si enim anno tantum 398, Xu kal. Maias, uita functus est, ultra dictum spatium Theodosio superuixisse dicendus erit; cum idem imperator, ut ostendimus, mense ianuario anni 395 abierit ad plures. Accedit eo concilium Carthaginense hoc ipso anno mense Septembri habitum , a quo successor Ambrosii Simplicianus, quasi eius throno iam impositus, per epistolam consultus fuit; qui enim putant Simplicianum tamquam uirum in argumento quod agebatur, pereruditum, uiuente Ambrosio, consultum esse, nec satis honorifice de Ambrosio illi sentiunt, et disciplinam eorum temporum sibi esse probant minus cognitam.

149. Hic omittemus illa miracula, que sancti obitum  consecuta sunt; quippe que legere liceat apud Paulinum .  Tametsi autem precipue nobis consilium fuerit Ambrosii commentationum ordinem ac seriem breuiter contexere, ut inde lectores ad earum studium adiuuarentur; ita tamen ipsius scriptis facta quoque ac uirtutes eiusdem connexe sunt, ut illa iunctim ubique proponere necessum habuerimus. Passim namque tibi occurrunt aut celsitudo illa animi terroribus ac periculis pro Christi et Ecclesie causa cedere nescii, aut rursus modestia hominis nichil sibi usquam attribuentis: modo indefessa pascendi gregis sollicitudo, modo uigiles contra dolos hereticorum excubie ac labores: alibi summa benignitas erga pauperes atque captiuos, ubique demum aduersus Deum resque diuinas singularis plane pietas; quas quidem uirtutes christianis omnibus, maxime uero  sacerdotibus imitationi esse conuenit, et nos optamus.





SELECTA uETERUM TESTIMONIA DE SANCTO AMBROSIO.


Basilii ex epistola 55, que ad Ambrosium ipsum scripta est.

Quod interioris hominis tui pulchritudinem ueluti ex uariegata sermonum pictura cognouimus . . . glorificamus Deum nostrum qui in singulis generationibus eos qui sibi placuerint, deligit. Qui olim quidem ex pastoribus ouium populo suo principem excitauit, et Amos de grege caprarum sumptum spiritu suo instruxit, nunc uirum ex urbe regia, cui totius gentis principatus concreditus erat, sapientia sublimem, generis claritate, uite splendore, orandi facultate, et rebus secularibus illustrem ad gregum Christi pasturam  traxit: qui proiectis huius uite opibus uniuersis, proque damno habitis ut Christum lucrifaceret, commissa sibi magni ac preclari nauigii, Ecclesie uidelicet Dei, in fide Christi gubernacula accepit. Age igitur, o homo Dei, quando quidem non ab hominibus accepisti aut doctus es Euangelium Christi, sed ipse te Dominus e medio iudicum terre desumptum ad cathedram apostolicam transtulit, etc.


Gaudentii Brixiani episcopi tractatu habito in die sue ordinationis.

Obsecro communem patrem Ambrosium ut post exiguum rorem sermonis mei, ipse irriget corda uestra diuinarum mysteriis litterarum. Loquetur enim Spiritu sancto quo plenus est, et flumina de uentre eius fluent aque uiue, et tanquam Petri apostoli successor, ipse erit os uniuersorum circumstantium Sacerdotum. uide etiam tract. seq. ubi inuentionis SS. martyrum Geruasii ac Protasii meminit.


Hieronymi ex epistola 22, ad Eustochium, cap. 10.

Legas Ambrosii nostri que nuper scripsit ad sororem  opuscula, in quibus tanto se effudit eloquio, ut quidquid ad laudes uirginum pertinet, exquisierit, expresserit, ordinarit.


Eiusdem ex libro de Scriptoribus Ecclesiasticis.

Ambrosius Mediolanensis episcopus, usque in presentem diem scribit: de quo, quia super est, meum iudicium subtraham; ne in alterutram partem aut adulatio in me reprehendatur, aut ueritas.


Eiusdem ex Apologia aduersus Iouinianum.

Quod si cui asperum et reprehensione dignum uidetur, tantam nos inter uirginitatem et nuptias fecisse distantiam, quanta inter frumentum et hordeum est, legat sancti Ambrosii de uiduis librum, et inueniet illum inter cetera que de uirginitate et nuptiis disputauit, etiam hoc dixisse.


Eiusdem ex epistola 57, ad Damasum.

Quisquis tria hec, hoc est, tres hypostases, id est,  usias dicit . . . iungatur cum Beatitudine tua Ursicinus, cum Ambrosio societur Auxentius. Absit hoc a Romana fide, etc.


Eiusdem ex epistola 65, ad Pammachium.

Nuper Ambrosius sic Hexemerum Origenis compilauit, ut magis Hippolyti sententias Basiliique sequeretur.


Eiusdem ex epistola 90, ad Augustinum.

Quorum et priorem  noster Ambrosius in quibusdam secutus est.


Eiusdem ex epistola 151, ad Algas., Quest. 6.

Ambrosius Mediolanensis episcopus quid de hoc  loco senserit, in Commentariis eius legere poteris.


Eiusdem ex Apologia 1, aduersus Rufinum, cap. 1.

Si auctoritatem operi suo prestruebat, uolens quos sequeretur, ostendere; habuit in promptu Hilarium . . . Ambrosium . . . et martyrem uictorinum . . . de his omnibus tacet, et quasi columnis Ecclesie pretermissis, me solum pulicem et nichili hominem per angulos consectatur.


Item ex Apologia 3, cap. 3.

Ego non accusaui quare Origenem pro uoluntate transtuleris; hoc enim et ipse feci, et ante me uictorinus, Hilarius, Ambrosiusque fecerunt. Eadem etiam dixerat in Apologia 2. cap. 4.


Eiusdem ex Chronico, Grat. III et Equit. coss.

Post Auxentii seram mortem, Mediolani Ambrosio constituto, omnis ad rectam fidem Italia conuertitur.


Rufini Aquileiensis presbyteri ex Inuectiua 2 in Hieronymum.

uirum  omni admiratione dignum Ambrosium  episcopum, qui non solum Mediolanensis Ecclesie, uerum etiam omnium Ecclesiarum columna quedem et turris inexpugnabilis fuit . . . qui ad Ecclesiarum Dei gloriam electus a Deo est: qui in conspectu Domini locutus est, in conspectu persecutorum regum, et non est confusus. Ambrosius sanctus de Spiritu Sancto non solum uerbis, sed et sanguine suo scripsit; obtulit enim persecutoribus sanguinem suum, quem in se fudit: sed a Deo ad alios adhuc reseruabatur labores . . . sanctum uirum Ambrosium, cuius adhuc preclare uite memoria in animis omnium uiget.


Augustini ex lib. u Confess. cap. 13.

ueni Mediolanum ad Ambrosium episcopum in optimis notum orbi terre, pium cultorem tuum, cuius tunc eloquia strenue ministrabant adipem frumenti tui, et letitiam olei, et sobriam uini ebrietatem  populo tuo. Ad eum autem ducebar abs te nesciens, ut per eum ad te sciens ducerer. Suscepit me paterne ille homo Dei, et peregrinationem meam satis episcopaliter dilexit . . . Et delectabar suauitate sermonis, quamquam eruditioris, minus tamen hilarescentis atque mulcentis quam Fausti erat, quod attinet ad dicendi modum: ceterum rerum ipsarum nulla comparatio; nam ille per Manicheas fallacias aberrabat, iste autem saluberrime docebat salutem.


Ex lib. uI, cap. 1, ubi de Monica matre ita scribit:

Studiosius ad Ecclesiam currere, et in Ambrosii ora suspendi ad fontem salientis aque ad uitam eterternam. Diligebat autem illum uirum sicut angelum Dei, quod per illum cognouerat me interim ad illam ancipitem fluctuationem iam esse perductum . . . Itaque cum ad memorias sanctorum, sicut in Africa solebat, pultes et panem et merum attulisset, atque ab ostiario prohiberetur . . . ubi comperit a preclaro predicatore atque antistite pietatis preceptum esse ita non fieri . . . abstinuit lubentissime.


Ex eodem lib. cap. 3.


Ipsum Ambrosium felicem quemdam hominem secundum seculum opinabar, quem sic tante potestates honorarent: celibatus autem eius mihi laboriosus uidebatur. Quid autem ille spei gereret, et aduersus ipsius excellentie tentamenta quid luctaminis haberet, quidue solaminis in aduersis, et occultum os eius quod erat in corde eius quam sapida gaudia de pane tuo ruminaret, nec coniicere noueram, nec expertus eram. Et infra hoc eodem capite. Sed certe nulla dabatur copia sciscitandi que cupiebam de tam sancto oraculo tuo, pectore illius . . . Et eum quidem in populo uerbum ueritatis recte tractantem omni die dominico audiebam; et magis magisque mihi confirmabatur omnes uersutarum calumniarum nodos, quos illi deceptores nostri aduersus diuinos libros innectebant, posse dissolui.


Ex eodem lib. cap. 8.

Et erat monasterium Mediolani plenum bonis fratribus  extra urbis menia sub Ambrosio nutritore.


Ex lib. IX, cap. 6.

Cum Iustina ualentiniani regis pueri mater hominem tuum Ambrosium persequeretur heresis sue causa, qua fuerat seducta ab Arianis: excubabat pia plebs in Ecclesia, mori parata cum episcopo suo seruo tuo . . . . Tunc hymni et psalmi ut canerentur secundum morem Orientalium partium, ne populus meroris tedio tabesceret, institutum est, et ex illo in hodiernum retentum, multis iam ac pene omnibus gregibus tuis et per cetera orbis imitantibus.


Eiusdem ex epistola 31, alias 14.

Libros beatissimi pape Ambrosii credo habere sanctitatem tuam, eos autem multum desidero quos aduersus nonnullos imperitissimos et superbissimos, qui de Platonis libris Dominum profecisse contendunt, diligentissime et copiosissime scripsit.


Ex epistola 54, alias 118.

Subsecutus est  et ait mihi: Cum Romam uenio, ieiuno sabbato: cum hic sum, non ieiuno.  Sic etiam tu ad quam forte Ecclesiam ueneris, eius morem serua; si cuiquam non uis esse scandalo, nec quemquam tibi. Hoc cum matri renuntiassem, libenter amplexa est. Ego uero de hac sententia etiam atque etiam cogitans, ita semper habui, tamquam eam celesti oraculo acceperim. Eamdem Ambrosii responsionem epistola quoque 38, alias 163, idem memorat Augustinus.


Ex epistola 44, alias 163.

Quesiui ab eo  utrum iustum et religiosum putaret episcopum Mediolanensis Ecclesie Ambrosium? Cogebatur utique negare quod ille uir Christianus esset et iustus; quia si fateretur, statim obiiceremus quod eum rebaptizandum esse censeret. Cum ergo ea loqui cogeretur quibus ille non esset habendus Christianus et iustus, commemoraui quantam persecutionem pertulerit, circumdata etiam militibus armatis Ecclesia.


Ex epistola 147, alias 112, num. 55.


Que si approbas tene mecum sancti Ambrosii sententiam, iam non eius auctoritate, sed ipsa ueritate firmatam. Neque enim mihi propterea placet, quia per illius os potissimum me Dominus ab errore liberauit, et per illius ministerium gratiam mihi baptismi indulsit, tamquam plantatori et rigatori meo nimium faueam: sed quia de hac re et ipse hoc dixit, quod pie cogitanti et recte intelligenti loquitur etiam ille, qui incrementum dat, Deus.


Eiusdem ex lib. de Gratia Christi contra Celest. et Pelag. cap. 42.

Iste ipse Pelagius in illo ipso recenti opusculo suo cuius se commemoratione defendit, id est, in tertio libro de libero arbitrio, sanctum Ambrosium quemadmodum laudet accipite: Beatus, inquit, Ambrosius episcopus, in cuius precipue libris Romana elucet fides, qui scriptores inter latinos flos quidam speciosus enituit, cuius fidem et purissimum in Scripturis sensum ne inimicus quidem ausus est reprehendere. . . .  Audiat ergo illum uenerabilem Antistitem dicentem et docentem. . . Audiat iste tantum uirum docentem, imitetur credentem, etc. Eadem ferme commemorat lib. de Peccato orig. cap. 22, lib. de Nupt. et Concup. cap. 35, et lib. Iu contra duas Epist. Pelag. cap. 11 et 12.


Eiusdem ex lib. I contra Iul. Pelag. cap. 3.

Sed audi adhuc alium excellentem Dei dispensatorem, quem ueneror ut patrem; in Christo enim Iesu per Euangelium ipse me genuit, et eo Christi ministro lauacrum regenerationis accepi: beatum loquor Ambrosium, cuius pro catholica fide gratiam, constantiam, labores, pericula siue operibus siue sermonibus, et ipse sum expertus, et mecum non dubitat predicare orbis Romanus. Similia quoque sequentibus eiusdem libri capitibus uideas licet.


Item ex lib. II, cap. 5.

Hic apertissime atque satiatissime ille tam excellenter tui doctoris ore laudatus doctor Ambrosius  declarauit et quid esset, et unde esset originale peccatum, et unde contigerit prima illa confusio . . . . . Ecce fundit eloquentie lucidum ac perspicuum flumen Ambrosius. Non est hic ubi hereat lector, ubi caliget auditor. Et cap. 9: Ecquis hec dicit: Homo Dei catholicus et catholice ueritatis aduersus hereticos usque ad periculum sanguinis defensor acerrimus . . . . . Ille strenuus Christi miles, et Ecclesie fidelis Doctor, etc.


Eiusdem ex lib. de Cura pro Mortuis ger. cap. 17.

Mediolani apud sanctos Protasium et Geruasium martyres expresso nomine sicut defunctorum quos eodem modo commemorabant, adhuc uiuum demones episcopum confitebantur Ambrosium, atque ut sibi parceret obsecrabant, illo aliud agente, atque hoc cum ageretur, omnino nesciente. uidesis etiam lib. IX, c. 7, lib. XXII de Ciuit. Dei cap. 17 et lib. 1 Retract. cap. 13.


Paulini ex epist. ad Alypium, que est apud Aug. 24, alias 25.

 Quod indicasti iam de humilitatis nostre nomine apud Mediolanum te didicisse, cum illic initiareris, fateor curiosius me uelle condiscere, ut omni parte te nouerim, quo magis gratuler, si a suspiciendo mihi patre nostro Ambrosio, uel ad fidem inuitatus es, uel ad sacedotium consecratus, ut eumdem ambo uideamur habere auctorem. Nam ego etsi a Delphino Burdigale baptizatus, a Lampio apud Barcilonem in Hispania per uim inflammate subito plebis sacratus sim; tamen Ambrosii semper et dilectione ad fidem innutritus sum, et nunc in sacerdotii ordine confoueor. Denique suo me clero uindicare uoluit, ut etsi diuersis locis degam, ipsius presbyter censear.


Incerti ex Appendice operum sancti Hieronymi ep. 7, cuius tamen auctorem quidam Celestium aut Pelagium, quidam Maximum Taurinensem putant.

Cum martyres iam pridem apparendi haberent tempus, hominem cui se proderent, inquirebant,  illum certe cui sub ea fide reuelarentur, qua martyria fecissent. Sic donatum est Ambrosio, quod Auxentio denegatum est; quoniam que Auxentius blasphemabat, Ambrosius predicabat.


Incerti ex eadem Appendice in Catalogo Script. Ecclesiast. ad Desiderium.

Ambrosius frater profundorum penna raptus, et eris uolucer, quamdiu in profundum ingreditur fructum de alto carpere uidetur: et omnes eius sententie fidei Ecclesie, et omnium uirtutum firme sunt columne. Ibidem in Dialogo ignoti cuiusdam ex Augustini et Hieronymi uerbis consarcinato, Ambrosius inter uiros apostolicos commemoratur.


Ex libelli Synodici uerbis Conc. Niceno insertis tom. II edit. Labbei, pag. 98.

Arianis autem seditionem mouentibus Ambrosius qui urbi prefectus esset, sedandi tumultus causa superuenit. Quem cum eorum qui aliter sentiunt, turba aspexisset, et fidelium clamorem repulisset, episcopum eum renuntiauit. Quin et diuina conueniens  synodus, ipso inspectante imperatore, eum comprehendens sacro baptismate initiauit. Electo autem iam eo huiusmodi hymnum Deo imperator coram omnibus cecinit: Gratia tibi, Domine omnipotens et Seruator noster, quod cui ego uiro corpora, tu animas commiseris; meumque de eo iudicium iustum esse declaraueris.


Ex eodem lib. Syn. in Collect. Baluz. pag. 788.

Beati Ambrosii Mediol. episcopi dignissima scripta testantur, uiri apud Ecclesiam Dei ultra ceteros episcopos famosi, et quem pro meritis suis non solum catholici, sed ceteri principes eius temporis ultra omnes sunt ueriti sacerdotes, cuius etiam testimoniis Ephesina synodus usa est.


Ex eodem in eadem Collectione, pag. 893.

Hi qui ante nos fuerunt Deo amicissimi episcopi in Occidente quidem Damasus, Innocentius, Ambrosius, etc.


Eiusdem ex eadem Collect. pag. 947.

 Rursum et apud beatissimum Ambrosium, qui omnes partes hesperias illustrauit.


Cassiani ex lib. uII de Incarnat. Domini.

Ambrosius eximius Dei sacerdos, qui a manu Domini non recedens in Dei semper digito quasi gemma rutilauit.


Prosperi Aqui. ex Chron. Grat. u et Theod. I coss.

Pro catholica fide multa sublimiter Ambrosius episcopus scripsit.


Theodoreti ex Polymorpho Dial. I.

Audio Ambrosium qui Mediolani sedem episcopalem ornauit, et contra omnes hereses preclare decertasse, et pulcherrima apostolorumque doctrine congruentia scripsisse.


Idacii ex Chron. Grat. III et Equit. coss.

Ambrosius in Italia Mediolani episcopus, Martinus in Galliis Turonis episcopus, et uite meritis, et patratis miraculis uirtutum habentur insignes.


uigilii Thaps. ex lib. III aduersus Eutychen.

 Et omnes latini sermonis apostolici uiri, id est, Hilarius, Eusebius, Ambrosius, Augustinus et Hieronymus, celestibus imbuti doctrinis, simul pariter consentiunt.


Gelasii pape I, ex epist. 13 ad Dardanos, tom. Iu Conc. edit. Labbei, pag. . . . . .

Beate memorie Ambrosius Mediolanensis sacerdos Ecclesie maiori Theodosio imperatori communionem publice palamque suspendit, atque ad penitentiam redegit regiam potestatem.


Ennodii Ticin. episc. ex lib. I Carm., hymn. 6.


   Celo ferunt Ambrosium
Nomen, honor, uel actio.
Nil debet hic facundie,
Dos omnis est a moribus.
Fortis iuuantem non cupit,
Umbone munitus suo.
In carne carnis nichil agit
Regina mens in corpore.
Confregit omne lubricum.
Sic uixit ille non sibi,
Sed totus auctori Deo.
Adiectus hinc Apostolis,
Reduxit expulsam fidem;
Dixit triumphos Martyrum
Lingue uirentis laureis.
Hic ore predam sustulit
 De fauce serpentis feri.
Qui bella Christi militat,
Nudus timetur ensibus.
uiuit sepultus et iuuat,
Clauum tenens Ecclesie.
Iustina uires perdidit,
Dat pena uati premium, etc.


uidesis eiusdem epigramma 77 et 142, quod utrumque in Ambrosium scriptum est. Marcellini Comitis ex Chron. coss. Arcad. Iu et Honor. III.

Ambrosius Mediolanensis uirtutum episcopus sanctus, arx fidei, orator catholicus. Cassiod. Senatoris ex lib. de diuin. Lection. cap. 20.

Sanctus quoque Ambrosius lactei sermonis emanator, cum grauitate acutus, peruiolenta persuasione dulcissimus, cui fuit equalis doctrina cum uita, quando ei non paruis miraculis gratia diuinitatis arrisit.


Gregorii Magni ex prefat. Comment. super Ezechielem.

Tua itaque dilectio has sibi ad legendum mitti poposcerat; sed ualde incongruum credidi ut aquam  despicabilem hauriret, quem constat de beatorum Patrum Ambrosii et Augustini torrentibus profunda et perspicua fluenta assidue bibere.


Isidori ex lib. II de Offic. Eccles. cap. 25.

Ambrosius Mediolanensis episcopus, uir magne glorie in Christo, et clarissimus doctor in Ecclesia.


Adhelmi Schireb. apud Occid. Saxones episcopi ex Carm. de Laud. uirginum.


   Iam fuit Hesperie famosus laude sacerdos
Ambrosius, Christi complens precepta benigni,
Spiritus et caste seruauit federa carnis,
Qui nomen gerit Ambrosie de nectare ductum.
Hic tener in cunis quondam dum paruulus esset,
Magna futurarum gessit spectacula rerum,
Namque examen apum numerosis forte cateruis,
Contendit faciem pueri; mirabile fatu.
. . . . . . . . . . . . . . . . .
Hoc  examen apum, quo sancti labra redundant,
Dulcia mulsorum portendit uerba fauorum,
E quibus affatim dulcescunt pectora plebis.
Lucida digessit uenerandus opuscula Doctor,
 Cum ratione pia pandens ab origine prima,
Qualiter hunc mundum summa prudentia Patris
Tempore presentem tunc per bis terna dierum
Fecerit, eterno disponens secula nutu.
Hec, inquam, docuit crebro sermone Sacerdos
Plures perducens ad celi regna phalanges.


Bede uenerabilis ex lib. de Temporum ratione ad an. M. 4337.

Qui  tamen iustissimam cum matre eius Iustina penam luit exsilii; quia et ipsum ariana polluit heresis, et eminentissimam catholice fidei arcem Ambrosium perfida obsidione uexauit: nec priusquam prolatis beatorum Geruasii et Protasii martyrum, Deo reuelante, reliquiis incorruptis, nefanda cepta deseruit.


Nicolai pape I ex epist. ad Photinum, tom. uIII Conc. edit. Phil. Labbei, pag. 1304.

Sed et beatissimum Ambrosium ex catechumeno, diuino oraculo ad episcopatum promotum, nichil est  quod exempli causa proferas , cuius adhuc infantis in cunis iacentis examen apum repente aduolans uultum obsedit, atque os, ingredientibus aliis, aliis egredientibus, impleuit. Quod pater cum uideret: Si uixerit, presagus inquit, infans, magnus erit. Qui postea adultus Mediolanum perrexit tunc episcopo destitutum. Cum autem populus ad electionem pastoris conuenisset, ecce tibi infans quispiam Ambrosium episcopum proclamauit. Populus uocem non sine numine missam arripuit; simulque ut uirum raperet, irruit. Subducebat ille se, et omni ratione latebras querebat; tametsi latere non potuit, populo illum toto cum clero simul deligente. Ergo ex catechumeno per singulos gradus ecclesiasticos progressus, octauo demum die, tota catholica consentiente Ecclesia, diuino iam oraculo designatus, episcopus est consecratus. Leguntur plane similia in eiusdem  Pontificis epist. u, ad Michelem imp., pag. 280, ubi subditur: Ecclesiasticarum regularum normam toto uite sue tempore custodiuit, omnes hereses debellans, uerbi Dei zelo succinctus. Adi etiam epist. uI, ad Photium, pag. 284, ubi hec ipsa fusius adhuc per tractat idem Nicolaus, Ambrosiumque nostrum clarissimam et splendidissimam lucernam Ecclesie uocat.


Hincmari archiep. Rem. in Quatern. ad Carol. regem, tom. uIII Conc., pag. 1752.

Mementote facti memorandi Theodosii et memorabilis uiri Ambrosii, et quia excessit ut homo Theodosius, corripuit eum ut uerus sacerdos Ambrosius, et recepit patienter atque humiliter per illum diuinam correctionem Theodosius . . . . Felix ille imperator qui suo tempore talem habuit sacerdotem . . . . Et felix sacerdos Dei Ambrosius, qui in tempore fuit talis imperatoris; scriptum est enim: Beatus qui enarrat iustitiam auri audienti . Felices quoque ambo et sacerdos et imperator, quia ne ira Dei pro excessu descenderet super imperatorem, habuit  suo tempore sacerdotem de quo non questus est Dominus quod de nobis modo queritur dicens: Quesiui unum qui interponeret sepem, et staret oppositus contra me, ne dissiparem eam, et non inueni .


Eiusdem ex lib. II de Predest. cap. 25.

Sanctus Ambrosius cuius sententie fidei et Ecclesie et omnium uirtutum firmissime sunt columne, qui sanctum Augustinum per Dei gratiam fide illuminauit, baptismate consecrauit, atque doctrina pietatis instruxit, ita in libro, etc.


Photii ex ipsius Biblioth. cap. 231, pag. 890.

Ille in diuinitus afflata libertate ac pietate immobilis animus, Mediolanensis nimirum Ambrosius.


Odilonis abbatis ex Chron. Cluniac. pag. 402.

Beatus Ambrosius, uir per cuncta laudabilis, et uerus assertor fidei catholice . . . doctissimus doctor.


Guitmundi Auersani episc. ex lib. III de Sacram. Corp. et Sang. Domini.

 Sed tu, doctor egregie, beatissime Ambrosi, spiritualis pater beati Augustini, quem idem uir sanctissimus in libris suis sanctum et beatum nominat; cuius auctoritatem, teste Augustino, martyrum reuelator Paulus Apostolus commendat: quem beatus Gregorius, uir plane apostolicus, pre se gerit: cuius doctrinam recipiendam beatissimus Benedictus, teste sancto Gregorio, sanctorum prophetarum Spiritu plenus iudicauit: cui totius Ecclesie Mediolanensis gloria specialiter attestatur: quem merito fidei totus orbis ueneranter amplectitur : quid tu, inquam, de sacramentis altaris sentias, explanato.


Durandi abbatis ex tract. de Corpore et Sanguine Christi, parte Iu.

 Aliqua deflorare libet de sancto Ambrosio, cuius  in Ecclesia catholica post Apostolos auctoritas habetur precipua, cuius eloquentie affluens facundia Latine lingue decus est et forma.


Gregorii pape uII ex epist. 2 lib. Iu, tom. X Conc. Labbei, pag. 149.

Nec pretermittant quod beatus Ambrosius, non solum regem, sed etiam reuera imperatorem Theodosium moribus et potestate, non tantum excommunicauit, sed etiam ne presumeret in loco sacerdotum in Ecclesia manere, interdixit.


Bernardi abbatis Ciareu. ex epist. 77.

Ab his ergo duabus columnis , crede mihi, difficile auellor: cum his, inquam, me aut errare aut sapere fateor.


Petrarche ex lib. I, epist. 1.

Unum emulo ac reprehensore carentem, unum plena et indecerpta laude decoratum Ambrosium, cuius ne iuuenis quidem famam mordax liuor attigerit,  apud quosdam inuenio, quod forte ad puram eius ac simplicem doctrinam, omnis ambigui expertem, referendum est. Consule eiusdem quoque librum II de uita solitaria, sectione III, cap. 2 et 4, ubi scitu dignissima tradit de Ambrosio, que nos causa breuitatis hic omittimus, non secus ac alia multa, que in historicis bibliothecariis legendariisque sponte occurrunt.


Andree de Petra Coloss. archiep. ex Orat. habita in Conc. Basil. t. XII Conc. edit. Labbei, pag. 877.

Quod uero sanctorum Patrum doctrina errores omnes depulerit, testes sunt . . . . Ambrosius, Augustinus, Hieronymus, Christiane religionis clarissima lumina, qui aduersus omnis heresis genus inuictissime scripserunt.


Bessarionis Card. ex Orat. dogmat. Conc. tom. XIII, pag. 403.

Habemus item eos qui ab occidente exstinxerunt  errorum flammas sana clarissimaque doctrina, Hilarium, Ambrosium . . . . qui rugitu suo hereticos omnes deterruerunt.


Incerti ex mss. Colbert. ann. circ. 600.


Audeo quos humili uersus subscribere stylo,
   Mi lector, noli ducere pro nichilo.
Dicere cogit amor me, que loquor, Ambrosianus,
   Cui seruire cupit mens mea, lingua, manus.
O quicumque sitis paradisi gaudia uera,
   Ambrosii monitis subdere te propera.
Ambrosius normam tibi monstrat iuris et equi;
   Felix si poteris discere, scire, sequi.
Ambrosii scriptis perducitur ad meliora,
   Qui sua scripta legit, et facit absque mora.
Ambrosium legito, si uite pascua queris:
   Que legis, hec facito; sicque beatus eris.
Finis adest: munus prestet qui trinus et unus
    Se mihi, sicque pius postulet Ambrosius.



[HEXAEMERON.]





IN SEX LIBROS HEXAEMERON ADMONITIO.


Obseruatum iam multis, quod et res ipsa clamat, Ambrosianum hunc fetum sermonibus constare, quibus sanctus Doctor populo Mediolanensi rerum creationem exposuit. Hos notarium aliquem ex ore dicentis excepisse arbitrantur nonnulli, ex primis sermonis octaui uerbis coniecturam capientes: at certe Ambrosius iam pronuntiatos stylo astrinxit, ac in eam, qua circumferuntur, tractatus formam concinnauit. Ipsemet enim Orontiano diacono , ad quem sicut et ad Sabinum episcopum hoc idem opus misit, scribens, Hexemeron suum sese exarasse significat. Eamdem rem in aliis quoque libris ipse factitabit. Neque dubium, illi hoc ideo usu uenire, et amicorum ut obsequeretur uoluntati, ceterorumque Christianorum utilitati consuleret, et sibi ne imponi posset a notariis.

Operi suo Auctor ipse titulum Hexemeron indidit , illudque, si fides habenda mss. in quibus omnibus legere est, Explicit dies primus. Incipit dies secundus, et ita de ceteris, in sex dies diuisit.  Congruit quidem titulo suo, uniuersoque operi diuisio: sed cum iam inde a Cassiodori senatoris temporibus sex in libros distributum fuisse appareat, tam antique diuisioni et ab ipso Ambrosio forsan profecte quidquam immutare uisum non est.

Doctori nostro Origenem, Hippolytum ac Basilium in hoc argumento preiuisse docet Hieronymus . Quid autem a prioribus duobus mutuatus sit, cum laudati eorum libri ad etatem nostram, ut in Prefatione dictum est, minime peruenerint, scire non possumus: a Basilio uero ut eum quam plurima sumpsisse haudquaquam inficiamur; ita seruiliter illius opera imitatum esse, aut quasi tralatoris officio functum pernegamus. Enimuero etsi frequenter illius insistit uestigiis, ab eis tamen sepe sepius recedit: quippe qui addat, adimat, transponat; imo nec religioni ducat contraria sentire Basilio , quem etiam interdum, tacito licet nomine, non leuiter perstringit. Multa quoque ex profanis auctoribus Plinio et aliis petita operi suo inseruit, que nullo negotio quiuis poterit adnotare: sed hic non uidetur pretermittendum, ita lusisse hunc ipsum exprimendo uirgilio, ut de apibus agens , solutis uersuum numeris, Pete uerba sepius retineret.

Porro sicubi Basilium imitatus est, id uel maxime factum in argumenti totius distributione atque economia. Unde minime dubitauerimus, quin hic sermones nouem, quot uidelicet apud beatum Basilium exstant, assignandi sint. Certe quidem eum numerum adstruere operosum non erit. Duo enim in libro tertio manifestissime distinguuntur, quorum alter primis quinque capitibus inclusus, mane habitus est; alter, qui per reliqua huius libri capita extenditur, uespere. Neque uero minus perspicuum quinto libro binos similiter contineri, cum multum discrepet is, quem undecim prioribus capitibus putamus circumscriptum, ab eo qui inde ad finem usque libri perducitur. Illum matutinis horis pronuntiatum esse planissime declarant ultima capitis undecimi uerba, quibus e solis iam nimium procedentis ardore tota concluditur oratio: hunc autem uespertinis habitum, ea que de nocturnis auibus dicit, probant euidenter; et preterea concionis confirmat epilogus, quo pius Presul uergente arctioris ieiunii die auditores ad serotinam refectionem dimittit. Quamquam uero non ita procliue sit euincere primum quoque librum in duos sermones fuisse diuisum, in eam tamen opinionem hinc adducimur, quod sexti capitis finis nichil aliud preferre uideatur, nisi orationis conclusionem, que cum prima Basiliana homilia pulchre consentit: reliqua autem huiusce libri capita, que et ipsa secunde Basilii homilie aptissime respondent, aliam suisque numeris absolutam orationem satis liquido pre se ferant. Ceteri tandem libri ut apud Basilium, ita etiam hic suum quisque sermonem complectuntur.

Queras fortasse cui potissimum anno tribuendi sint? Quamuis id certo definire non audeamus, tamen si quid coniecturis liceat indulgere, illos anno 389 haud multo antiquiores arbitrabimur. Cum enim ibi  mentio ecclesiastici cantus, quem Mediolani uir sanctus anno 385 aut 386, instituerat, non semel fiat, ante illud tempus Hexemeron suum composuisse dicendus non est. Deinde se tunc prouectioris fuisse etatis non dissimulat: Que pueri, inquiens , risimus, ea senes commemorare qui possumus? Ex communiori autem chronologia non ita senex anno 397 diem obiit Ambrosius: quapropter suam eum senectutem uix ante annum 389 predicasse iudicaueris. Accedit his quod ipse que id temporis in Ecclesia sua agebantur, describens docet iam non multas esse congregationes, ad quas separatim pagani, hereticique cogebantur: Sed factus est, inquit , unus populus, ex hereticis, et gentibus repleta est Ecclesia. Que sane quantum cum assignatis temporibus conueniant, facile quiuis intelligat. Hec namque aperte significant felices illos dies, cum exstincta Iustina imperatrice Arianorum partibus tam pertinaciter addicta, confutato repulsoque Symmacho ethnicorum rituum tam forti propugnatore, uictor tandem de Maximo tyranno Theodosius Magnus tot hoc anno leges , tantaque prudentia aduersus paganos atque hereticos tulit; ut eorum plurimos in Ecclesie catholice sinum conuolasse eiusdem eui scriptores notauerint .

Ad anni porro tempestatem quod attinet, planum quidem est obseruatum istis diebus ieiunium: uerisimile autem non aliud fuisse illud quam exeuntis Quadragesime. Etenim eosdem illos dies singularis exstitisse religionis eo constare potest, quod summo mane populus ad Ecclesiam frequens conflueret, unde non nisi post solis occasum discederet. Itaque haud immerito dixeris tales fuisse eos, quales in ipsa Iustine seuientis persecutione ab Ambrosio describuntur, quando per sacram hebdomadam plebs omnis ad agendam matutinam uespertinamque synaxim conueniebat. Addamus insuper eadem in utrisque cetibus peracta esse. Nam de his scribit sanctus Antistes , dies esse quibus in Ecclesia penitentia relaxatur; de illis , tempus esse quo celebratur indulgentia peccatorum: in his lectam Ione prophetiam asserit , in illis idem prestitum non obscure designat . In istis igitur conuentibus cum eodem die bis aliquando, Basilii more, uerba faceret, sex omnino diebus susceptum argumentum absoluit, hoc est, intra hebdomade unius angustias. Probat id quidem a nobis instituta sermonum diuisio; at illud idem euincit ipsemet Ambrosius in hec uerba : Qui  etsi per quinque iam dies non mediocri labore nobis processerit; tamen hodierno die, etc.





SANCTI AMBROSII MEDIOLANENSIS EPISCOPI HEXAEMERON LIBRI SEX. [a 1Kb] 



LIBER PRIMUS. DE OPERE PRIMI DIEI.



1 CAPUT PRIMUM. 

De mundi principio, duratione et unitate. Philosophorum errores referuntur ac perstringuntur.


1. Tantumne opinionis assumpsisse homines, ut aliqui eorum tria principia constituerent omnium, Deum, et exemplar, et materiam, sicut Plato discipulique eius; et ea incorrupta, et increata, ac sine initio esse asseuerarent: Deumque non tamquam creatorem materie, sed tamquam artificem ad exemplar, hoc est, ideam intendentem, fecisse mundum de materia, quam uocant hylen, que gignendi causas rebus omnibus dedisse asseratur: ipsum quoque 2 mundum incorruptum, nec creatum, aut factum  existimarent: alii quoque, ut Aristoteles cum suis [b 1Kb] disputandum putauit, duo principia ponerent, materiam et speciem, et tertium cum iis, quod operatorium dicitur, cui suppeteret competenter efficere, quod adoriundum putasset.

2. Quid igitur tam inconueniens, quam ut eternitatem operis cum Dei omnipotentis eternitate coniungerent, uel ipsum opus Deum esse dicerent; ut celum, et terram, et mare diuinis prosequerentur honoribus? Ex quo factum est, ut partes mundi deos esse crederent, quamuis de ipso mundo non mediocris inter eos questio sit.

3. Nam Pythagoras unum mundum asserit: alii  innumerabiles dicunt esse mundos, ut scripsit Democritus, cui plurimum de Physicis uetustas auctoritatis detulit. Ipsumque mundum semper fuisse et fore Aristoteles usurpat dicere: contra autem Plato non semper fuisse, sed semper fore presumit astruere: plurimi uero 3 nec fuisse semper, nec semper fore scriptis suis testificantur.

4. Inter has eorum dissensiones que potest esse ueri estimatio? cum alii mundum ipsum Deum esse  dicant, quod ei mens diuina, ut putant, inesse uideatur; alii partes eius, alii utrumque; in quo nec que figura sit deorum, nec qui numerus, nec qui locus, aut uita possit, aut cura comprehendi. Siquidem [c 1Kb] mundi estimatione uolubilem, rotundum, ardentem, quibusdam incitatum motibus, sine sensu Deum conueniat intelligi, qui alieno, non suo motu feratur.



CAPUT II.

Moysis opinio de initio rerum, auctore mundi, et creatione materie. Idem multis nominibus commendatur: cui uni, explosis atomis ideisque, credendum ostenditur.

 5. Unde diuino spiritu preuidens sanctus Moyses hos hominum errores fore, et forte iam cepisse, in exordio sermonis sui sic ait, In principio fecit Deus celum et terram ; initium rerum, auctorem mundi, creationem materie comprehendens; ut Deum cognosceres ante initium mundi esse, uel ipsum esse initium uniuersorum; sicut in Euangelio Dei Filius dicentibus sibi, Tu quis es? respondit: [d 21Kb] Initium quod et loquor uobis : et ipsum dedisse gignendis rebus initium, et ipsum esse creatorem mundi, non idea quadam duce imitatorem materie, ex qua non ad arbitrium suum, sed ad speciem propositam sua opera formaret. Pulchre  quoque ait, In principio fecit; ut incomprehensibilem celeritatem operis exprimeret, cum [e 1Kb] effectum prius operationis implete, quam indicium cepte explicuisset.

6. Quis hoc dicat aduertere debemus. Moyses utique ille eruditus in omni sapientia Aegyptiorum, quem de flumine collectum filia Pharao ut filium dilexit, et subsidiis regalibus fultum, omnibus secularis prudentie disciplinis informari atque instrui  desiderauit. Qui cum de aqua nomen acceperit, non putauit tamen dicendum, quod ex aqua constarent omnia, ut Thales dixit. Et cum esset in aula educatus regia, maluit tamen pro amore iustitie subire exsilium uoluntarium, quam in tyrannidis fastigio peccati perfunctionem deliciis acquirere. Denique priusquam ad populi liberandi munus uocaretur, naturali equitatis studio prouocatus, accipientem iniuriam de popularibus suis ultus, inuidie sese dedit, uoluptatique eripuit, atque omnes regie domus declinans tumultus, in secretum Aethiopie se contulit; ibidem a ceteris negotiis remotus, totum diuine cognitioni animum intendit, ut gloriam Dei 4 uideret facie ad faciem. Cui testificatur Scriptura, quia nemo surrexit amplius Propheta in Isrel, sicut Moyses,  [a 1Kb] quem sciuit Dominus facie ad faciem . Non in uisione, [b 1Kb] neque in somniis sed os ad os cum Deo summo locutus; neque in specie, neque per enigmata, sed clara atque perspicua presentie diuine [c 1Kb] dignatione donatus.

7. Is itaque Moyses aperuit os suum, et effudit que in eo Dominus loquebatur, secundum quod ei dixerat, cum eum ad Pharao regem dirigeret: uade ergo, et ego aperiam os tuum, et instruam te quid debeas loqui . Etenim si quod de populo dimittendo diceret, a Deo acceperat, quanto magis quod de celo loqueretur? Denique non in persuasione humane sapientie, nec in philosophie simulatoriis disputationibus, sed in ostensione spiritus et uirtutis, tamquam testis diuini operis ausus est dicere:  In principio fecit Deus celum et terram. Non ille, ut atomorum concursione mundus coiret, serum atque otiosum exspectauit negotium; [d 1Kb] neque disciplinam quamdam materie, quam contemplando, mundum posset effingere, sed auctorem Deum exprimendum putauit. Aduertit enim uir plenus prudentie, quod uisibilium atque [e 1Kb] inuisibilium substantias, origines, et causas rerum mens sola diuina contineat, non ut philosophi disputant, ualidiorem atomorum complexionem perseuerantie iugis prestare causam: sed iudicauit quod telam aranee texerent qui sic minuta et insubstantiua principia celo ac terris darent, que ut fortuito coniungerentur, ita fortuito ac temere dissoluerentur, nisi in sui gubernatoris diuina uirtute constarent. Nec immerito gubernatorem nesciunt,  qui non nouerunt Deum, per quem omnia reguntur et gubernantur. Sequamur ergo eum, qui et auctorem nouit, et gubernatorem, nec uanis abducamur opinionibus.



CAPUT III.

Principium suum a Deo mundum habere: ac proinde eum, licet spherica figura sit, eternum non esse.


8. In principio, inquit. Quam bonus ordo, ut illud primum assereret, quod negare consueuerunt, et cognoscerent principium esse mundi, ne sine principio mundum esse homines arbitrarentur. Unde et Dauid cum de celo, et terra, et mari loqueretur, ait, Omnia in sapientia fecisti . Dedit ergo principium mundo, dedit etiam creature [f 1Kb] infirmitatem, ne anarchon, ne increatum, et diuine consortem substantie crederemus. Et pulchre addidit, [g 1Kb] Fecit, ne mora in faciendo fuisse existimaretur;  ut uel sic intelligerent homines quam incomparabilis operator esset, qui tantum opus breui 5 exiguoque [h 1Kb] momento sue operationis absolueret, ut uoluntatis effectus [i 1Kb] sensum temporis preueniret. Nemo operantem uidit, sed agnouit operatum. Ubi igitur mora, cum legas: Quia ipse dixit, et facta sunt; ipse mandauit, et creata sunt ? Nec artis igitur usum, nec uirtutis expendit, qui momento sue uoluntatis maiestatem tante operationis impleuit; ut ea que non erant, esse faceret tam uelociter, ut neque uoluntas operationi precurreret, neque operatio uoluntati.

9. Miraris opus, queris operatorem, quis principium tanto operi dederit, quis tam cito id fecerit? Subiecit statim, dicens quia Deus fecit celum et  terram. Audisti auctorem, dubitare non debes. Hic est in quo benedixit Melchisedech Abraham patrem multarum gentium, dicens: Benedictus Abraham a Deo summo, qui fecit celum et terram . Et credidit Abraham Deo, et ait: Extendam manum meam ad Deum summum, qui fecit celum et terram. uides quia hoc non homo inuenit, sed Deus annuntiauit. Deus est enim Melchisedech, qui est rex pacis et iustitie, nec initium dierum neque finem habens. Non mirum ergo si Deus qui est sine initio, initium omnibus dedit; ut que non erant, esse inciperent. Non mirum si Deus qui omnia uirtute sua continet, et incomprehensibili maiestate uniuersa complectitur, fecit hec que uidentur, cum etiam illa fecerit que non uidentur. Inuisibilia autem  iis que uidentur, potiora esse quis neget; cum ea que uidentur, temporalia sint, eterna autem que non uidentur? Quis dubitet quod Deus hec fecerit, qui per Prophetam locutus ait: Quis mensus  est manu aquam, et celum palmo, et uniuersam terram clausa manu? Quis statuit montes in libra et rupes in statera, et nemora in iugo? Quis cognouit sensum Domini, aut quis eius consiliarius fuit, uel quis instruxit eum . De quo etiam alibi legimus: Quia tenet circuitum terre, et terram uelut nichilum fecit. Et Hieremias ait: Dii qui non fecerunt celum et terram, peribunt a terra, et de sub celo isto. Dominus qui fecit terram in uirtute sua, et correxit in sapientia sua orbem, et in sua prudentia extendit celum, et multitudinem aque in celo . Et addidit: Infatuatus est homo a scientia sua . Qui enim corruptibilia mundi sequitur, et ex his putat quod diuine possit nature comprehendere ueritatem, quomodo non infatuatur uersute disputationis  astutia?

10. Cum ergo tot oracula audias, quibus testificatur Deus quod fecerit mundum, noli eum sine principio esse credere; quia quasi sphera mundus esse dicatur, ut principium eius nullum uideatur exstare; et cum intonat, quasi in circuitu omnia commouentur, ut unde incipiant, ubi desinant non facile comprehendas; quia circuitus principium sensu colligere impossibile habetur. Neque enim sphere potes initium reperire, uel unde ceperit globus lune, uel ubi desinat menstrua lune defectio. Neque uero si ipse non comprehendas, idcirco non cepit, aut 6 nequaquam desinet. Si ipse circuitum uel atramento, uel graphio ducas, uel [a 9Kb] centro exprimas, unde ceperis, aut ubi desieris, interuallo  interposito non facile uel oculis colligis, uel mente repetis; et tamen et cepisse et desiuisse ipse tibi testis es. Nam etsi sensum subterfugit, ueritatem non subruit. Que autem initium habent, et finem habent: et quibus finis datur, initium datum constat. Finem autem mundi futurum ipse Saluator docet in Euangelio suo, dicens: Celum et terra preteribunt . Et infra: Ecce ego uobiscum sum usque ad consummationem mundi . Et Apostolus: Preterit enim figura huius mundi .

11. Quomodo ergo ceternum Deo mundum asserunt, et creatori omnium sociant, atque equalem esse disputant creaturam, corpusque materiale mundi inuisibili illi atque inaccessibili nature diuine  coniungendum putant, cum presertim secundum suam sententiam non possint negare, quoniam cuius partes corruptioni et mutabilitati subiacent, huius necesse est uniuersitatem iisdem passionibus, quibus proprie portiones eius sunt obnoxie, subiacere?



CAPUT Iu.

Principiorum uaria genera: et in quo Deus fecisse celum ac terram intelligendus.

12. Principium igitur esse docet qui dicit: In principio fecit Deus celum et terram. Principium autem  ad tempus refertur, aut ad numerum, aut ad fundamentum; quomodo in edificanda domo initium fundamentum est. Principium quoque conuersionis et deprauationis dici posse Scripturarum cognoscimus auctoritate. Est et principium artis ars ipsa, ex qua artificum diuersorum deinceps cepit operatio. Est etiam principium bonorum operum finis optimus, ut misericordie principium est, Deo placere quod facias. Eo enim ad conferendum hominibus subsidium maxime prouocamur. Est etiam uirtus diuina, que hac exprimitur appellatione. Ad tempus refertur, si uelis dicere in quo tempore Deus fecit celum et terram, id est, in exordio mundi, quando fieri cepit, sicut ait Sapientia: Cum pararet celum, cum illo eram . Ad numerum  autem si referas, ita conuenit, ut accipias: imprimis fecit Deus celum et terram, deinde colles, regiones, fines inhabitabiles. uel sic: ante reliquas uisibiles creaturas, diem, noctem, ligna fructifera, animantium genera diuersa, celum et terram fecit. Si uero ad fundamentum referas, principium terre fundamenta esse legisti, dicente Sapientia: Quando fortia faciebat fundamenta terre, eram [b 1Kb] penes illum cuncta componens . Est etiam bone principium discipline, sicut est illud: Initium sapientie est timor Domini ; quoniam qui timet Dominum, declinat errorem, et ad uirtutis semitam uias suas dirigit. Nisi enim quis timuerit Deum, non potest renuntiare peccato.

13. Quod eque etiam de illo possumus accipere:  Mensis hic initium mensium erit uobis ; quamuis 7 et de tempore istud accipiatur, quia de Pascha Domini loquebatur, quod ueris initio celebratur. In hoc ergo principium mensium, celum et terram fecit, quod inde mundi capi oportebat exordium, ubi erat opportuna omnibus uerna temperies. Unde et annus mundi imaginem nascentis expressit, ut post hybernas glacies atque hyemales caligines serenior solito uerni temporis splendor eluceat. Dedit ergo formam futuris annorum curriculis mundi primus exortus, ut ea lege annorum uices surgerent, atque initio cuiusque anni produceret terra noua seminum germina, quo primum Dominus Deus dixerat: Germinet terra herbam feni, seminans semen secundum genus et secundum similitudinem, et  lignum fructiferum faciens fructum . Et statim produxit terra herbam feni, et lignum fructiferum; in quo nobis et moderationis perpetue diuina prouidentia, et celeritas terre germinantis ad estimationem uerne suffragatur etatis. Nam etsi quocumque tempore et Deo iubere promptum fuit, et terrene nature obedire, ut inter hybernas glacies et hyemales pruinas celestis imperii fotu germinans terra fetum produceret; non erat tamen dispositionis eterne rigido stricta gelu in uirides subito fructus arua laxare, atque horrentibus pruinis florulenta miscere. Ergo ut ostenderet Scriptura  ueris tempora in constitutione mundi, ait: Mensis hic uobis initium mensium, primus est uobis in mensibus anni , primum mensem, uernum tempus appellans. Decebat enim principium anni principium esse generationis, et ipsam generationem mollioribus auris foueri. Neque enim possent tenera rerum exordia aut asperioris laborem tolerare frigoris, aut torrentis estus iniuriam sustinere.

14. Simul istud aduertere licet, quia iure concurrit, ut eo tempore uideatur in hanc generationem, atque in hos usus tributus ingressus, quo tempore ex hac generatione in regenerationem est legitimus transitus. Siquidem uerno tempore filii Isrel Aegyptum reliquerunt, et per mare transierunt, baptizati  in nube, et in mari, ut Apostolus dixit : et eo tempore Domini quotannis Iesu Christi Pascha celebratur, hoc est, animarum transitus a uitiis ad uirtutem, a passionibus carnis ad gratiam sobrietatemque mentis, a malitie nequitieque fermento ad ueritatem et sinceritatem. Regeneratis itaque dicitur: Mensis hic uobis initium mensium, primus est uobis in mensibus anni . Derelinquit enim et deserit, qui abluitur, intelligibilem illum Pharao principem istius mundi, dicens: Abrenuntio tibi, diabole, et [a 1Kb] angelis tuis, et operibus tuis, et imperiis tuis. Nec iam seruiet ei, uel terrenis huius corporis passionibus, uel deprauate mentis erroribus, qui demersa omni malitia, uice plumbi, bonis operibus dextra leuaque munitus  inoffenso seculi huius freta studet transire uestigio. In libro quoque, qui inscribitur de Numeris, ait Scriptura 8: Initium nationum Amalec, et semen eius peribit . Et utique non omnium nationum primus est Amalec; sed quia per interpretationem Amalec [b 1Kb] rex accipitur iniquorum; [c 1Kb] iniqui autem gentes sunt: uide ne principem mundi huius accipere debeamus, qui imperat nationibus uoluntatem suam facientibus, cuius semen peribit: semen autem eius impii et infideles sunt, quibus ait Dominus, uos ex patre diabolo estis .

15. Est etiam initium mysticum, ut illud est, Ego sum primus et nouissimus, initium et finis . Et illud in Euangelio precipue, quod interrogatus  Dominus, quis esset, respondit: Initium, quod et loquor uobis . Qui uere et secundum diuinitatem est initium omnium, quia nemo ante ipsum; et finis, quia nemo ultra ipsum: et secundum Salomonem  initium est uiarum Domini in opera eius; ut per ipsum disceret hominum genus uias Domini sequi, et operari  opera Dei. In hoc ergo principio id est, in Christo, fecit Deus celum et terram; quia per ipsum omnia facta sunt, et sine ipso factum est nichil. Quod factum est, in ipso uita erat; quia in ipso constant omnia. Et ipse est primogenitus totius creature, siue quia ante omnem creaturam; siue quia sanctus, quia primogeniti sancti sunt, ut primogenitus Isrel, non quia ante omnes, sed quia sanctior ceteris. Sanctus autem Dominus supra omnem creaturam et secundum corporis susceptionem; quia solus sine peccato, solus sine uanitate. Omnis autem creatura subiecta uanitati est.

16. Possumus etiam intelligere: In principio fecit Deus celum et terram; id est, ante tempus: sicut initium uie nondum uia, et initium domus nondum  domus. Denique alii dixerunt, quasi in capite, quo significatur in breui et in exiguo momento summa operationis impleta. Sunt ergo et qui principium non pro tempore accipiant, sed ante tempus, uel caput; ut dicamus Latine quasi summam operis; quia rerum uisibilium summa celum et terra est, que non solum ad mundi huius spectare uidentur ornatum, sed etiam ad indicium rerum inuisibilium, et quoddam argumentum eorum que non uidentur, ut est istud propheticum: Celi enarrant gloriam Dei, et opera manuum eius annuntiat firmamentum . Quod secutus Apostolus aliis uerbis in eamdem conclusit sententiam, dicens: Quia inuisibilia eius per ea que facta sunt, intelliguntur . Auctorem enim  Angelorum et Dominationum et Potestatum facile intelligimus eum, qui momento imperii sui hanc tantam pulchritudinem mundi ex nichilo fecit esse, que non erat; et non de exstantibus aut rebus, aut causis donauit habere substantiam.



CAPUT u.

Mundum diuine operationis specimen esse: a gentilibus eum Dei umbram non recte dici: Filio enim soli, ut imago Dei sit, conuenire.

17. Est ergo hic mundus diuine specimen operationis; quia dum opus uidetur, 9 prefertur operator. Namque ut istarum artium alie sunt actuose, que sunt in corporis motu, aut sono uocis; cessauit motus aut sonus, nichil superfuit, nec remansit  spectantibus uel audientibus: alie theoretice, [d 1Kb] que uigorem mentis exerceant: alie huiusmodi, ut cessante quoque operationis officio, operis munus appareat, ut edificatio atque textura, que etiam tacente artifice, peritiam eius ostendunt, ut operatori operis sui testimonium suffragetur. Similiter hic mundus diuine maiestatis insigne est,  ut per ipsum Dei sapientia manifestetur. Quem uidens Propheta, simul et ad inuisibilia oculos mentis attollens, ait: Quam magnificata sunt opera tua, Domine! omnia in sapientia fecisti .

18. Nec otiose utique factum legimus; quia gentiles plerique qui ceternum Deo mundum uolunt esse, quasi adumbrationem uirtutis diuine, asserunt etiam sua sponte subsistere; et quamuis causam eius Deum esse fateantur; [a 1Kb] causam tamen factum uolunt non ex uoluntate et dispositione sua, sed ita ut causa umbre corpus est. Adheret enim umbra corpori, et fulgor lumini naturali magis societate, quam uoluntate arbitra. Pulchre ergo ait Moyses, quia fecit Deus celum et terram. Non dixit quia subesse fecit; non dixit quia causam mundo ut esset, prebuit: sed fecit quasi bonus quod foret utile: quasi sapiens  quod optimum iudicabat: quasi omnipotens quod amplissimum preuidebat. Quomodo autem quasi umbra esse poterat, ubi corpus non erat, cum incorporei Dei corporea adumbratio esse non possit? Quomodo etiam incorporei luminis splendor possit esse corporeus?

19. Sed si queris splendorem Dei, Filius est imago Dei inuisibilis. Qualis ergo Deus est, talis imago. Inuisibilis Deus, etiam imago inuisibilis. Est enim splendor glorie paterne, atque eius imago substantie. In principio, inquit, fecit Deus celum et terram. Factus est ergo mundus, et cepit esse, qui non erat: uerbum autem Dei in principio erat, et erat semper. Sed etiam Angeli, Dominationes et Potestates, etsi  aliquando ceperunt; erant tamen iam quando hic mundus est factus. Omnia namque creata et condita sunt, uisiblia et inuisibilia, siue Sedes, siue Dominationes, siue Principatus, siue Potestates: Omnia, inquit, per ipsum facta sunt, et [b 9Kb] in ipsum creata sunt . Quid est in ipsum creata? Quia ipse est heres Patris, eo quod a Patre in ipsum transierit hereditas, sicut Pater dicit: Posce a me, et dabo tibi gentes hereditatem tuam . Que tamen hereditas a Patre transit in Filium, et in Patrem reuertitur a Filio. Egregie itaque Apostolus et hoc loco Filium dixit auctorem omnium, et maiestate sua continentem omnia. Et ad Romanos de Patre ait: Quoniam ex ipso, et per ipsum, et in [c 1Kb] ipsum sunt omnia . Ex ipso principium et origo substantie uniuersorum, 10 id est, ex uoluntate eius  et potestate. Omnia enim ex eius uoluntate ceperunt; quia unus Deus Pater, ex quo omnia. Etenim tamquam ex suo fecit; quia unde uoluit fecit. Per ipsum continuatio; finis in ipsum. Ex ipso ergo materia. Per ipsum operatio que ligauit atque constrinxit uniuersa. In ipsum, quia quamdiu uult, omnia eius uirtute manent atque consistunt, et finis eorum in  Dei uoluntatem recurrit; et eius arbitrio resoluuntur.



CAPUT uI.

In celo et terra quatuor elementa, e quibus omnia componuntur, creata esse. Qualis celi substantia; qualisue terre positio; et quam diuerse philosophi de celorum natura iudicarint: iis neglectis diuine auctoritati auscultandum.

20. In principio itaque temporis celum et terram Deus fecit. Tempus enim ab hoc mundo, non ante mundum: dies autem temporis portio est, non principium. Et quamquam lectionis serie possimus adstruere quod primo diem fecerit Dominus et noctem, que sunt uices temporum; et secundo die firmamentum fecerit, quo discreuit aquam que sub celo  est, et aquam que super celum; tamen satis est ad presentem assertionem, quod in principio celum fecerit, unde [d 1Kb] prerogatiua generationis et causa; et terram fecerit, in qua esset generationis substantia. In his enim quatuor illa elementa creata sunt, ex quibus generantur omnia ista que mundi sunt. Elementa autem quatuor, er, ignis, aqua, et terra, que in omnibus sibi mixta sunt. Siquidem et in terra ignem reperies, qui ex lapidibus et ferro frequenter excutitur; et in celo, cum sit ignitus et micans fulgentibus stellis polus, aqua esse possit intelligi, que uel supra celum est, uel de illo superiore loco in terram largo frequenter imbre demittitur. Que pluribus colligere possemus, si quid ad edificationem Ecclesie ista proficere uideremus. Sed  quia his occupari infructuosum negotium est, ad illa magis intendamus animum in quibus uite sit profectus eterne.

21. De qualitate igitur et substantia celi satis est ea promere que in Esaie scriptis reperimus, qui mediocribus et usitatis sermonibus qualitatem nature celestis expressit, dicens quod firmauerit celum sicut fumum , subtilem eius naturam nec solidam cupiens declarare. Ad speciem quoque eius abundat, quod ipse de celi firmamento locutus est, quia fecit Deus celum sicut cameram; quod intra celi ambitum uniuersa claudantur , que uel in mari geruntur uel terris. Quod similiter significatur, cum legitur: Quia celum Dominus extendit . Extenditur enim uel quasi  pellis [e 1Kb] ad tabernacula habitationesque sanctorum; uel quasi liber, ut plurimorum scribantur nomina, qui Christi 11 gratiam fide et deuotione meruerunt, quibus dicitur: Gaudete, quia nomina uestra scripta sunt in celo .

22. De terre quoque uel qualitate uel positione tractare nichil prodest ad spem futuri, cum satis sit  ad scientiam, quod Scripturarum diuinarum series comprehendit, quia suspendit terram in nichilo . Quid nobis discutere, utrum in ere pendeat, an super aquam, ut inde nascatur controuersia, quomodo eris natura tenuis et mollior molem possit sustentare terrenam? Aut quomodo, si super aquas, non demergatur in aquam grauis ruina terrarum? Aut quomodo ei maris unda non cedat, et in latera eius sese loco suo mota diffundat? Multi etiam in medio eris terram esse dixerunt, et mole sua immobilem permanere, [a 1Kb] quod equabili motu hinc atque inde propendeat. De quo satis putamus dictum a Domino ad Iob seruum suum, quando locutus per nubem ait: Ubi eras cum fundarem terram? indica mihi, si habes scientiam. Quis posuit mensuras eius, si  nosti? Aut quis est qui superinduxit mensuram super eam, aut super quid circuli eius confixi sunt ? Et infra: Conclusi mare portis, et dixi: Usque huc uenies, et non transibis, sed in te comminuentur fluctus tui . Nonne euidenter ostendit Deus omnia maiestate sua consistere in numero, pondere, atque mensura? Neque enim creatura legem tribuit, sed accepit, et seruat acceptam. Non ergo quod in medio sit terra, quasi equa lance suspenditur: sed quia maiestas Dei uoluntatis sue eam lege constringit; ut supra instabile atque inane stabilis perseueret, sicut Dauid quoque propheta testatur dicens: Fundauit terram super [b 1Kb] firmamentum eius, non inclinabitur in seculum seculi . Non utique hic quasi tantummodo artifex Deus: sed  quasi omnipotens predicatur, qui non centro quodam terram, sed precepti sui suspenderit firmamento, nec eam inclinari patiatur. Non ergo mensuram centri, sed iudicii diuini accipere debemus; quia non artis mensura est, sed potestatis: mensura iustitie, mensura cognitionis; quia omnia non tamquam immensa pretereant eius scientiam, sed cognitioni eius tamquam dimensa subiaceant. Neque enim cum legimus: Ego confirmaui columnas eius , uere columnis eam subnixam possumus estimare, sed ea uirtute que suffulciat substantiam terre atque sustineat. Denique quod in potestate Dei sit terre constitutio, etiam hinc collige, quia scriptum est: Qui aspicit terram, et facit eam tremere . Et alibi: Adhuc ego semel concutio  terram . Non ergo libramentis suis immobilis manet: sed frequenter Dei nutu et arbitrio commouetur, sicut et Iob dicit: Quia Dominus commouet eam a fundamentis: columne autem eius exagitantur . Et alibi: Nuda inferna in conspectu eius, et non est morti inuolucrum, extendens Boream pro nichilo, suspendens terram in nichilum, alligans aquam in nubibus suis . . . Columne celi auolauerunt, et expauerunt ab increpatione eius: uirtute mitigauit  mare, disciplina strauit celum: claustra autem 12 celi timent eum . uoluntate igitur Dei immobilis manet et stat in seculum terra, secundum Ecclesiastis sententiam , et uoluntate Dei mouetur, et nutat. Non ergo fundamentis suis nixa subsistit, nec fulcris suis stabilis perseuerat: sed Dominus statuit eam, et firmamento uoluntatis sue continet; quia in manu eius sunt omnes fines terre. Et hec fidei simplicitas argumentis omnibus antecellit. Laudent alii quod ideo nusquam decidat terra; quia secundum naturam in medio regionem possideat suam, eo quod necesse sit eam manere in regione sua, nec in partem alteram inclinari, quando contra naturam non mouetur, sed secundum naturam. Predicent artificis diuini et operatoris eterni  excellentiam; quis enim artificum non ab illo accepit? aut quis dedit mulieribus texture sapientiam, aut uarietatis disciplinam? Ego tamen, qui profundum maiestatis eius, et artis excellentiam non queo comprehendere, non disputationis me libramentis committo atque mensuris: sed omnia reposita in eius existimo [c 1Kb] uoluntate, quod uoluntas eius fundamentum sit uniuersorum, et propter eum adhuc mundus hic maneat. Quod Apostolice quoque licet astruere auctoritatis exemplo. Scriptum est enim: Quia uanitati creatura subiecta est non sponte, sed propter eum qui subiecit in spe . Liberabitur autem et ipsa creatura a seruitute corruptionis, [d 1Kb] cum diuine remunerationis gratia affulserit.

23. De natura autem et qualitate substantie celi  quid enumerem ea que disputationibus suis philosophi texuerunt? cum alii compositum celum ex quatuor elementis asserant: alii quintam quamdam naturam noui corporis ad constitutionem eius inducant, atque affingant ethereum esse corpus, cui neque ignis admixtus sit, neque er, neque aqua, neque terra; quod huiusmodi elementa suum quemdam cursum habeant atque usum et motum nature, ut grauiora demergant, et in pronum ferantur, uacua et leuia in superiora se subrigant; est enim proprius cuique motus, in sphere autem circuitu ista confundi, et uim sui cursus amittere, quoniam sphera in orbem suum uoluitur, et superiora inferioribus, superioribus quoque inferiora mutantur. Quorum autem secundum naturam motus mutati sunt, horum  necessario ferunt mutari solere qualitates substantiarum suarum. Quid igitur defendimus ethereum corpus esse, ne uideatur corruptioni obnoxium? Quod enim compositum ex corruptibilibus elementis est, necesse est resoluatur. Nam hoc ipso quod diuerse eadem sint elementa nature, simplicem et inuiolabilem motum habere non possunt, cum se diuersus elementorum motus impugnet. Unus enim motus omnibus aptus esse non potest, et elementis  distantibus conuenire. Nam qui leuibus accommodus est, fit incommodus grauioribus elementis. Itaque quando ad superiora motus celi est necessarius, terrenis grauatur; quando ad inferiora decursus 13 expetitur, igneus uigor ille uiolenter attrahitur. Etenim contra nature sue usum deorsum cogitur. Omne autem quod in contrarium cogitur, non nature seruiens, sed necessitati, cito soluitur, et in ea scinditur ex quibus uidetur esse compositum, in suam quamque regionem singulis recurrentibus. Hec igitur alii considerantes stabilia esse non posse, ethereum corpus celi stellarumque esse arbitrati sunt, quintam quamdam naturam corporis introducentes, quo diuturnam celi putarent mansuram esse substantiam.

24. Sed non ista opinio prophetice potuit obuiare  sententie, quam diuina quoque Domini Iesu Christi maiestas in Euangelio comprobauit. Dixit enim Dauid: Principio terram tu fundasti, Domine, et opera manuum tuarum sunt celi. Ipsi peribunt, tu autem permanes, et omnia sicut uestimentum ueterascent, et tamquam amictum mutabis ea, et mutabuntur; tu uero ipse es, et anni tui non deficient . Quod adeo probauit in Euangelio Dominus, ut diceret: Celum et terra [a 1Kb] preteribunt, mea autem uerba non preteribunt . Nihil igitur agunt, qui propter celi asserendam perpetuitatem, quintum corpus ethereum introducendum putarunt; cum eque uideant dissimilem ceteris adiunctam membri unius portionem, labem corpori magis afferre consueuisse. Simul illud aduerte, quia propheta Dauid cum  terram priori loco nominauit , et postea celum, credidit opus esse Domini declarandum; quando enim dixit et facta sunt, nichil interest quid prius exprimas, cum simul utrumque sit factum; simul ne hec saltem prerogatiua celo diuine uideatur adiudicata substantie, ut primogenite creature priuilegio potior estimetur. Itaque illos suis relinquamus contentionibus, qui mutuis disputationibus se refellunt. Nobis autem satis est ad salutem, non disputationum controuersia, sed preceptorum ueritas; nec argumentationis astutia, sed fides mentis, ut seruiamus creatori potius quam creature, qui est Deus benedictus in secula.



CAPUT uII. 

Occurritur iis qui materie eternitatem e Scripture uerbis  conantur adstruere. Terram eo inuisibilem dici, quod aquis cooperta esset. Cur ea prius facta significetur, quam ornata.

25. Terra autem erat inuisibilis et incomposita . Bonus artifex prius fundamentum ponit: postea, fundamento posito, edificationis membra distinguit, et adiungit ornatum. Posito igitur fundamento terre, et confirmata celi substantia, duo enim ista sunt uelut cardines rerum, subtexuit: Terra autem erat inuisibilis et incomposita. Quid est, Erat, nisi ne forte in infinitum et sine principio extendant opinionem  suam, et dicant: Ecce quia materia, id est, hyle, sicut philosophi dicunt, etiam secundum Scripturam diuinam non habuit initium. uerum hoc dicentibus respondebis, quia scriptum est: Erat autem Cain operarius terre . Et 14 de eo qui Iubal dictus est, habet Scriptura: Hic erat pater qui demonstrauit psalterium et citharam . Et, Homo erat in Ausitide regione, cui nomen Iob . Desinant ergo de uerbo questionem mouere, cum presertim premiserit Moyses, quia fecit Deus terram. Erat ergo, ex quo facta est. Nam si sine principio eam dicunt esse, iam non solum Deum, sed etiam hylen sine principio dicentes, definiant ubinam erat. Si in loco, ergo etiam locus sine principio fuisse adstruitur, in quo erat materia rerum, que  principium non habebat. Quod si absurdum uidetur de loco credere, uidete ne forte uolatilem terram debeamus estimare, que non habens fundamentum, alarum remigiis suspendebatur. Unde ergo ei alas sumemus, nisi forte huc deriuemus prophetici sermonis interpretationem: A pennis terre prodigia audiuimus ? Et illud: [b 1Kb] ue terre nauium penne ? Sed hoc si accipiamus, in quo ere uolabat terra? Sine ere enim uolare non poterat, sed er adhuc esse non poterat, quia non erat sine rerum materia elementorum facta distinctio, cum ipsa adhuc elementa facta non essent. Ubi ergo erat materia ista alarum suffulta remigiis? In ere non erat, quia er corpus est mundi: corpus autem esse erem docet lectio , quia emissa sagitta  in locum, quem iaculator intendit, incisus er statim in seipsum resolutus est. Ubi ergo erat hyle, nisi forte dicatur quadam dementi intentione, quia in Deo erat? Ergo Deus, qui est inuisibilis nature atque inuiolabilis, qui lucem habitat inaccessibilem, incomprehensibilis et purissimus spiritus, locus erat materie mundialis, et erat in Deo mundi portio, cum de hoc mundo non sit nec mens seruulorum eius, sicut habemus scriptum: De hoc mundo non sunt, sicut et ego non sum de mundo .

26. Quemadmodum ergo inuisibilia uisibilibus, et ei qui ordinem ac decorem donauit omnibus, incomposita copulabantur? nisi forte quia dixit, Terra autem erat inuisibilis, et inuisibilem eam per substantiam credant; et ideo quia aquis operta, uisibilis  corporeis oculis esse non poterat, quemadmodum pleraque in profundo aquarum sita, uisum oculorum, aciemque pretereant. Non enim Deo aliquid inuisibile, sed creatura mundi creature utique estimatione censetur. Inuisibilis etiam terra, quia nondum lux que illuminaret mundum, nondum sol: postea enim luminaria facta sunt celi. Quod si solis radius plerumque etiam aquis operta illuminat, et profundo mersa splendore luminis sui prodit; quis dubitet Deo ea, que in profundo sunt, inuisibilia esse non posse; nisi forte sic accipiamus inuisibilem terram, quod nondum uerbo Dei et protectione uisitabatur,  que hominem non habebat, propter quem Dominus respiceret in terram, sicut scriptum est: Dominus respexit super filios hominum, ut [a 1Kb] uideret si est intelligens, aut requirens Deum ? Et alibi ait: De celo iaculatus est iudicium: terra tremuit et quieuit . Et merito inuisibilis, quia incomposita, que figuram et speciem congruentem 15 adhuc non acceperat a proprio conditore.

27. Et fortasse dicant: Cur enim Deus, sicut dixit et facta sunt, non simul ornatus congruos assurgentibus donauit elementis, quasi non potuerit, celum insignitum stellis subito ut creatum est, refulgere, et floribus ac fructibus terra uestiri? Potuit utique, sed ideo primo facta, postea composita declarantur, ne uere increata et sine principio crederentur,  si species rerum uelut ingenerate ab initio, non postea addite uiderentur. Incomposita terra legitur, et iisdem a philosophis eternitatis, quibus Deus, priuilegiis honoratur; quid dicerent si ab initio eius pulchritudo uernasset? Demersa aquis describitur, uelut cuidam principiorum suorum addicta naufragio, et adhuc a nonnullis facta non creditur; quid si decorem primogenitum uindicaret? Accedit illud, quod imitatores nos sui Deus esse uoluit, ut primo faciamus aliqua, postea uenustemus; ne dum simul utrumque adorimur, neutrum possimus implere. Fides autem nostra quodam gradu crescit. Ideo primo fecit Deus, postea uenustauit, ut eumdem credamus ornasse qui fecit, et fecisse qui ornauit; ne alterum putemus ornasse, alterum creauisse: sed  eumdem utrumque esse operatum; ut primo faceret, postea componeret, [b 1Kb] ut alterum altero crederetur. Habes in Euangelio huius rei euidens testimonium . Nam suscitaturus Lazarum Dominus, iussit ut Iudei remouerent lapidem de sepulcro, ut mortuum uidentes, postea resuscitatum crederent. Deinde uocauit Lazarum, et resurrexit, et ligatis manibus et pedibus exiit foras. Nonne poterat remouere lapidem, qui poterat mortuum suscitare? Et qui potuit defuncto uitam reddere, non potuit nexus soluere uinculorum? Cui uinctis pedibus gressum dedit, huic non potuit ruptis uinculis incessum reddere? Sed utique aduertimus quod uoluit primo demonstrare mortuum, ut oculis suis crederent: deinde resuscitare: tertio iubere ut ipsi uincula funeris soluerent;  ut inter ista fides infunderetur infidelibus, et per gradus quosdam credulitas nasceretur.



CAPUT uIII.

Terram incompositam fuisse; tum quia in ea nichil distincti, tum quia tenebris esset uelata. Malitiam per tenebras non intelligendam Spiritus sanctus qui ferebatur super aquas, aliaque declarant: sed uel maxime quod malitia non nisi a nobis oriatur.

28. Fecit ergo Deus primo celum et terram, ea  tamen non quasi [c 1Kb] perpetua, sed quasi corruptibilis creature consummationi uoluit subiacere. Unde in Esaie libro ait: Tollite in celum oculos uestros, et aspicite terram deorsum; quia celum ut fumus solidatum est, terra autem ut uestimentum ueterascet . Hec terra est, que ante erat incomposita. Nondum enim erant 16 maria suo fine distincta, et ideo uago fluctu, et profundo gurgite terra inundabatur. Considera, quia etiam nunc palustri uligine terra inhorrere consueuit, nec patiens est uomeris, ubi infusus terris humor exundat. Erat ergo incomposita; ut pote solertis agricole inarata culturis, quia adhuc deerat cultor. Erat incomposita; quia nuda gignentium, nec thoris herbosa riparum, nec opaca nemoribus, nec leta segetibus, nec umbrosa superciliis  montium, nec odora floribus, nec grata uinetis. Merito incomposita, que ornatibus indigebat, cui deerant uitium serta gemmantium. Ostendere enim uoluit Deus, quia nec mundus ipse haberet gratiam, nisi eum uario cultu operator ornasset. Celum ipsum intextum nubibus, horrorem oculis, mestitiam animis excitare consueuit. Terra imbribus madefacta, fastidio est. Maria procellis turbata, quos non incutiunt metus? Pulcherrima est rerum species, sed quid esset sine lumine? quid sine temperie? quid sine aquarum congregatione, quibus ante demersa poli huius habebantur exordia? Tolle solem terris, tolle celis stellarum globos, omnia tenebris inhorescunt. Sic erant antequam lumen huic mundo Dominus infunderet. Et ideo Scriptura ait: quia tenebre  erant super abyssum . Tenebre erant, quia splendor deerat lucis. Tenebre erant, quia er ipse tenebrosus est. Aqua ipsa sub nube tenebrosa est, quia tenebrosa aqua in nubibus eris. Erant ergo tenebre super abyssos aquarum. Non enim malas intelligendum arbitror potestates, quod Dominus earum malitiam creauerit; cum utique non substantialis, sed accidens sit malitia, que a nature bonitate deflexit.

29. Itaque in constitutione mundi opinio malitie interim sequestretur, ne diuine operationi, et pulcherrime creature, ea que decolora sunt, admiscere uideamur, maxime cum sequatur: Et spiritus Dei superferebatur super aquas . Quem etsi aliqui pro ere accipiant, aliqui pro spiritu quem spiramus et  carpimus aure huius uitalis spiritum; nos tamen cum sanctorum et fidelium sententia congruentes, Spiritum sanctum accipimus, ut in constitutione mundi operatio Trinitatis eluceat. Premisso enim quia in principio fecit Deus celum et terram, id est in Christo fecit Deus, uel Filius Dei Deus fecit, uel per Filium Deus fecit; quia omnia per ipsum facta sunt, et sine ipso factum est nichil, supererat plenitudo operationis in Spiritu, sicut scriptum est: uerbo Domini  celis firmati sunt, et Spiritu oris eius omnis uirtus eorum . Itaque quemadmodum in Psalmo docemur operationem uerbi, quod est uerbum Dei, et uirtutem quam dedit Spiritus sanctus; ita hic propheticum resultauit oraculum, quia Deus dixit, et Deus fecit. Spiritus quoque Dei superferebatur super aquas. Ornando enim polo celi, germinaturis terris pulchre Spiritus superferebatur, quia per ipsum habebant nouorum partuum semina germinare, secundum quod dixit propheta: 17 Emitte Spiritum tuum et creabuntur, et renouabis faciem terre . Denique Syrus, qui uicinus Hebreo est, et sermone consonat in plerisque et congruit, sic habet: Et Spiritus Dei fouebat aquas, id est uiuificabat, ut in nouas cogeret creaturas, et fotu suo animaret ad  uitam. Nam etiam Spiritum sanctum legimus creatorem, dicente Iob, Spiritus diuinus qui fecit me . Siue ergo Spiritus sanctus superferebatur super aquas, tenebre contrariarum uirtutum super eas esse non poterant, ubi locum sibi tanta gratia uindicabat: siue, ut quidam uolunt, erem accipiant, respondeant qua ratione Spiritum Dei dixerit, cum satis fuerit spiritum nuncupare.

30. Hi ergo uolunt a Domino Deo nostro quatuor primum elementa generata, celum, terram, mare, erem; eo quod cause rerum, ignis et er, terra et aqua sint, ex quibus mundi species constat et forma. Ubi igitur tenebre nequitiarum spiritalium locum habere potuerunt, cum auguste huius decorem figure mundus indueret? Numquid simul malitiam Deus  creauit? Sed ea ex nobis orta, non a creatore Deo condita, morum leuitate generatur, non ullam creature habens prerogatiuam, nec auctoritatem substantie naturalis, sed mutabilitatis uitium, et errorem prolapsionis. Eradicari hanc Deus uult de animis singulorum, quomodo eam ipse generaret? Clamat propheta: Desinite a malitiis uestris . Et precipue sanctus Dauid: Desine a malo, et fac bonum ; quomodo ergo ei initium a Domino damus? Sed hec opinio feralis eorum qui perturbandam Ecclesiam putauerunt. Hinc Marciones, hinc ualentini, hinc pestes ille Manicheorum funesta sanctorum mentibus tentauerunt inferre contagia. Quid nobis in ipso lumine uite tenebras mortis inquirimus? Scriptura diuina salutem suggerit, uite  odorem fragrat, ut suauitatem legens capias, non ut precipitii discrimen incurras. Simpliciter lege, o homo, non tibi ipse foueam prauus interpres effodias; simplex sermo est, quia fecit Deus celum et terram. Fecit quod non erat, non quod erat. Et terra erat inuisibilis, ex quo facta est, erat; et erat inuisibilis, quia exundabat aqua, et operiebat eam, et erant super eam tenebre superfuse, quia nondum erat lumen diei, nondum solis radius, qui solet et sub aquis latentia declarare. Quid ergo dicunt quod Deus creauerit malum, cum ex contrariis et aduersis nequaquam sibi aduersa generentur? Nec enim uita  mortem generat, nec lux tenebras. Non enim sicut mutabilitates affectuum, ita etiam generationum progressiones sunt. Ille ex contrariis in contraria propositi deflexione uertuntur: iste non ex contrariis in aduersa deflectuntur, sed ex eiusdem generis uel auctoribus, uel causis create, in similitudinem sui referuntur auctoris.

31. Quid igitur [a 1Kb] dicemus? Si enim neque sine principio est, quasi increata, neque a Deo facta, unde habet natura malitiam? Nam mala esse in hoc mundo nullus sapiens denegauit, cum sit 18 tam frequens in hoc seculo lapsus ad mortem. Sed ex iis que iam diximus, possumus colligere quia non est uiua substantia, sed mentis atque animi deprauatio, a tramite uirtutis deuia, que incuriosorum animis  quam frequenter obrepit. Non igitur ab extraneis est nobis, quam a nobis ipsis maius periculum. Intus est aduersarius, intus auctor erroris, intus, inquam, clausus in nobismetipsis. Propositum tuum speculare, habitum tue mentis explora, excubias obtende aduersum mentis tue cogitationes, et animi cupiditates. Tu ipse tibi es causa improbitatis, tu ipse dux flagitiorum tuorum, atque incentor criminum. Quid alienam naturam arcessis ad excusationem tuorum lapsuum? Utinam te ipse non impelleres, utinam non precipitares, utinam non inuolueres aut studiis immoderatioribus, aut indignatione, aut cupiditatibus, que nos innexos uelut quibusdam retibus tenent. Et certe in nobis est moderari studia, cohibere iracundiam, cercere cupiditates: in nobis est etiam  indulgere luxurie, [b 1Kb] adolere libidines, inflammare iracundiam, uel inflammanti aurem accommodare, eleuari magis superbia, effundi in seuitiam, quam reprimi humilitate, diligere mansuetudinem. Quid naturam accusas, o homo? Habet illa uelut impedimenta quedam, senectutem et infirmitatem. Sed senectus ipsa in bonis moribus dulcior, in consiliis utilior, ad constantiam subeunde mortis paratior, ad reprimendas libidines fortior. Infirmitas quoque corporis, sobrietas mentis est. Unde ait Apostolus: Cum infirmor, tunc potens sum . Itaque non in uirtutibus, sed infirmitatibus gloriabatur. Responsum quoque diuinum refulsit oraculo salutari; quia uirtus in infirmitate consummatur. Illa cauenda , que ex nostra uoluntate  prodeunt, delicta iuuentutis, et irrationabiles passiones corporis. Quorum igitur nos sumus domini, horum principia extrinsecus non requiramus; nec deriuemus in alios, sed agnoscamus ea que proprie nostra sunt. Quod enim possumus non facere si nolumus, huius electionem mali nobis potius debemus, quam aliis ascribere. Ideo etiam in iudiciis istius mundi uoluntarios reos, non ex necessitate compulsos, culpa constringit, pena condemnat. Neque enim si per furorem aliquis innocentem peremerit, obnoxius morti est. Quin etiam ipsius diuine legis oraculo , si quis per impruden  intulerit necem, accipit impunitatis spem, refugii facultatem, ut possit euadere. Hoc igitur de eo quod proprie malum uidetur, dictum sit. Mala enim non sunt nisi que crimine mentem implicant et conscientiam ligant. Ceterum pauperiem, ignobilitatem, egritudinem, mortem nemo sapiens mala dixerit, nec in malorum sorte numerauerit; quia nec contraria istis in bonis habentur maximis, quorum alia nobis ex natura, alia ex commoditate accidere uidentur.

32. Non otiose nobis excursus iste processit; ut probaremus tenebras et abyssum simpliciter accipienda. Erant enim tenebre de obumbratione 19 celi; quia omne corpus umbram facit, qua obumbrat uel finitima uel inferiora, et ea maxime, que operire atque includere uidetur. Includit autem celi  polus, quia celum sicut camera extenditur, quemadmodum supra demonstrauimus. Non ergo principalis erat tenebrosa substantia: sed quasi umbra secuta est mundi corpus caligo tenebrarum. Itaque momento diuine preceptionis mundus assurgens, intra se inclusit umbram; ut si quis in campi medio, quem sol meridianus illuminat, locum aliquem repente obsepiat, et densis ramorum frondibus tegat, nonne quo splendidior foris species loci eius effulgeat, hoc horrenti desuper [a 1Kb] scena gurgustium eius intus obscurius fit? Aut unde antrum, clausum undique huius modi locum uocarunt, nisi quod atro inhorrescat situ atque offusione tenebrarum? Iste ergo tenebre super aquarum abyssos erant. Nam abyssum  multitudinem et profundum aquarum dici, lectio Euangelii docet , ubi rogabant Saluatorem demonia, ne iuberet illis ut in abyssum irent. Sed qui docebat uoluntates demoniorum non esse faciendas, precepit illis ut irent in porcos. Porci autem se in stagnum aquarum precipitarunt, ut quod recusabant demonia, non euaderent, sed digno precipitio demergerentur. Erat ergo hec mundi incomposita species et forma.



CAPUT IX.

Creatur lux: eadem a tenebris discernitur atque approbatur: et qua causa lux dies, ac tenebre nox, appellate.

33. Et Spiritus, inquit, Dei superferebatur super aquas, et dixit Deus: Fiat lux . Merito  premissus est Spiritus Dei, ubi diuina incipere habebat operatio. Fiat, inquit, lux. Unde uox Dei in Scriptura diuina debuit inchoare, nisi a lumine? unde mundi ornatus, nisi a luce exordium sumere? Frustra enim esset, si non uideretur. Erat quidem Deus ipse in lumine, quia lucem habitat inaccessibilem, et erat lumen uerum, quod illuminat omnem  hominem uenientem in hunc mundum: sed eam lucem fieri uoluit, que oculis corporalibus comprehenderetur. Qui edificium aliquod dignum habitaculo patrisfamilias struere desiderat, antequam fundamenta ponat, unde lucem ei infundat explorat, et ea prima est gratia, que si desit, tota domus deformi horret incultu. Lux est que reliquos domus commendat ornatus. Fiat, inquit, lux. Plena uox luminis non dispositionis apparatum significat, sed operationis resplendet effectu. Nature opifex lucem locutus est, et creauit. Sermo Dei uoluntas est, opus Dei natura est: lucem creauit, tenebras illuminauit. Et dixit Deus, Fiat lux, et facta est lux. Non ideo dixit, ut sequeretur operatio, sed dicto absoluit negotium. Unde pulchre Dauidicum illud: Dixit et facta  sunt , quia dictum 20 impleuit effectus. Auctor ergo lucis Deus: locus autem et causa tenebrarum mundus est. Sed bonus auctor ita lucem [b 1Kb] dixit, ut mundum ipsum infuso aperiret lumine, atque eius speciem uenustaret. Resplenduit igitur subito er, et expauerunt tenebre noui luminis claritate. Repressit eas, et quasi in abyssos demersit repente per uniuersa mundi fulgor lucis infusus. Pulchre itaque et proprie dixit: Facta est lux. Sicut enim cito lux celum, terras, maria illuminat, et momento temporis sine ulla comprehensione retectis surgentis diei splendore regionibus, nostro se circumfundit aspectui; ita ortus eius cito debuit explicari. Quid miramur si Deus locutus est lucem, et caliganti mundo lumen emicuit, quando si quis inter aquas mersus, oleum ore emiserit, clariora faciat  ea que profundi tegebantur occultis? Dixit Deus; non ut per uocis organa quidam sonus sermonis exiret, nec ut lingue motus celeste formaret alloquium, atque erem istum quidam uerborum strepitus uerberaret: sed ut uoluntatis sue [c 1Kb] cognitionem proderet operationis effectu.

34. Et discreuit inter lucem et tenebras; et uidit Deus lucem quia bona est . Dixit et sonum uocis nullus audiuit: discreuit, et operationis molimina nemo deprehendit: uidit et oculorum eius intentionem nullus aspexit. Et uidit, inquit, Deus lucem quia bona est. Nec quod ignorabat, uidit; nec id quod nesciebat ante, aut non uiderat, comprobauit: sed bonorum operum proprium est, ut externo commendatore  non egeant, sed gratiam suam, cum uidentur, ipsa testentur. Plus est quod probatur aspectu, quam quod sermone laudatur. Suo enim utitur testimonio, non alieno suffragio. Quod si apud nos oculis iudicium emittitur, quibus simul et gratia uenustatis, et rerum mensura comprehenditur: quanto magis Deus omnia que probat, uidet, et que uidet, probat, secundum quod scriptum est, quia Oculi  Domini super iustos ? Lucis natura huiusmodi est, ut non in numero, non in mensura, non in pondere, ut alia, sed omnis eius in aspectu gratia sit. Propriis itaque sermonibus naturam lucis expressit, que uidendo complacet, quoniam ipsa uidendi officium subministrat. Nec immerito tantum sibi predicatorem potuit inuenire, a quo iure prima laudatur; quoniam ipsa fecit, ut etiam cetera mundi membra digna sint laudibus. uidit ergo Deus lucem, et uultu suo illuminauit, et uidit quia bona est. Non ex parte Dei, sed generale iudicium est. Itaque non in splendore tantummodo, sed in omni utilitate gratia lucis probatur. Unde et discretio fit inter lucem et tenebras; [a 1Kb] ut separata lucis natura atque tenebrarum, nichil uideatur intra se habere confusum.

 35. Et uocauit Deus lucem diem, et tenebras noctem uocauit ; ut et nomine ipso diem noctemque distingueret. Aduertimus itaque quod lucis ortus antequam sol diem, uideatur aperire; 21 principia enim diei noctis exitum claudunt, finisque temporis et status limes nocti et diei uideatur esse prescriptus. Diem sol clarificat, lux facit. Frequenter celum nubibus texitur, ut sol tegatur, nec ullus radius eius appareat; lux tamen diem demonstrat, tenebras abscondit.



CAPUT X.

Diem nocti contra quam nonnullis uideatur, hic anteponi. Cur dies unus potius dicatur quam primus; ac matutino fine concludatur.

 36. Et factum est uespere, et factum est mane dies unus . Querunt aliqui, cur prius uesperum, postea mane Scriptura memorauerit, ne forte noctem priusquam diem significare uideatur. Nec aduertunt primo quod premiserit diem, dicendo: Et uocauit Deus lucem diem, et tenebras uocauit noctem: deinde quod uesper finis diei sit, et mane finis noctis. Ergo ut prerogatiuam et primatus natiuitatis diei daret, prius finem diei significauit, postquam secutura nox esset, deinde postea finem noctis adiunxit. Eo usque autem noctem diei Scriptura anteferre non potuit, ut et diei et noctis tempora, diei appellatione concluserit, tamquam principalis auctoritate nominis uindicauerit. Et hanc Scripture esse consuetudinem, ut potiori appellationem deputet, frequentibus  exemplis probamus. Siquidem et Iacob dixit: Dies uite mee, pusilli et mali . Et iterum: Omnes dies uite mee. Et Dauid posuit: Dies annorum nostrorum ; non dixit et noctes. Unde aduertimus ea que nunc in specie historie  traduntur, uim statuisse legis in posterum. Principium ergo diei, uox Dei est: fiat lux; et facta est lux. Finis diei uesper est. Iam sequens dies ex noctis fine succedit. Sententia autem Dei euidens, quia diem primo uocauit lucem, et secundo uocauit tenebras noctem.

37. Preclare etiam unum non primum diem dixit; nam secuturo secundo, et tertio die, et deinceps reliquis primum potuit dicere: et hoc ordinis uidebatur, sed legem statuit, ut uiginti 22 quatuor hore diurne atque nocturne diei tantum nomine definiantur, ut si diceret: uiginti quatuor horarum mensura unius diei tempus est. Sicut enim uirorum generatio computatur, et intelligitur etiam feminarum, quia nectuntur [b 1Kb] secunda potioribus; ita etiam dies numerantur,  et noctes estimantur adiuncte. Sicut igitur circuitus unus, ita dies unus. Nam plerique etiam hebdomadam unam unum diem dicunt; quod in se quasi in unum redeat diem, et quasi septies in se recurrat. Est autem circuitus figura hec a se incipere, et in se reuerti. Unde et seculum unum interdum Scriptura dicit. Nam etsi aliis locis secula appellat, uidetur magis diuersitates statuum publicorum uel negotiorum significare, quam seculorum successiones aliquas definire: Quia dies Domini magnus et preclarus . Et alibi, Ut quid uobis querere diem Domini ? Et hic tenebre et non lux. Manifestum est enim quod male consciis et indignis dies ille tenebrosus sit, quo fulgebit innocentia, et mens noxia cruciabitur. Ceterum quod  sine interpolatione noctium, et successione tenebrarum dies perpetuus ille remunerationis eterne futurus sit, Scriptura nos docet 

38. Pulchre autem uicem utramque unum dicturus diem, matutino cum fine conclusit, ut et a luce inchoare diem doceret, et in lucem desinere. Non enim est integrum diei tempus, nisi et noctis fuerit expletum. Unde et nos semper quasi in die honeste ambulemus, et abiiciamus opera tenebrarum. Noctem enim ad quietem corporis datam esse cognoscimus, non ad muneris alicuius uel operis functionem, que somno et obliuione transcurritur. Non sit nobis commessatio, ebrietas, cubile, impudicitia. Non dicamus: Tenebre et parietes operiunt nos, et quis scit si uidebit Altissimus? Sed sit in nobis amor lucis,  et cura honestatis, ut tamquam in die ambulantes, opera nostra coram Deo lucere cupiamus, cui est honor, laus, gloria, potestas, cum Domino nostro Iesu Christo, et cum Spiritu sancto a seculis, et nunc et semper, et in omnia secula seculorum, Amen.



LIBER SECUNDUS. DE OPERE SECUNDI DIEI.



21 CAPUT I. 

Operibus primi diei strictim recensitis, reiectisque iis qui mundo materiam eternam affingebant, transit ad secundum diem: et in rerum creatione non nature  possibilitatem, sed potentiam Dei spectandam docet.


1. Diem primum, uel potius unum, maneat enim  ei prophetici prerogatiua sermonis, ut potuimus, absoluimus; in quo conditum celum, terram creatam, [a 1Kb] aquarum exundantiam, circumfusum erem, discretionem factam lucis atque 22 tenebrarum Dei omnipotentis, et Domini Iesu Christi, Spiritus quoque sancti operatione cognouimus. Quis ergo non miretur dissimilibus membris disparem mundum in corpus unum assurgere, et insolubili concordie caritatisque lege in societatem et connexionem sui tam distantia conuenire, ut que discreta natura sunt, in unitatis et pacis uinculum uelut indiuidua compactione nectantur? Aut quis hec uidens, possibilitatem rationis infirmo ingenio rimetur? Que omnia uis diuina, incomprehensibilis humanis mentibus, et ineffabilis sermonibus nostris, uoluntatis sue auctoritate connexuit.

 2. 23 Fecit igitur Deus celum et terram, et ea quasi auctor esse precepit, non tamquam figure inuentor, sed tamquam operator nature. Nam quomodo sibi conueniunt operatoria impassibilis Dei uirtus et passibilis materie natura, tamquam altera ab altera, quo indiguerint, mutuantes? Nam si increata materia, uidetur ergo Deo creande potestas materie defuisse, et ab ea operationi subiacentia mutuata. Si uero incomposita, mirum admodum ceternam Deo materiam decorem sibi non potuisse conferre, que substantiam non a creatore acceperit, sed sine tempore ipsa possederit. Plus ergo inuenit operator omnium, quam contulit. Inuenit materiam, in qua posset operari: contulit autem figuram, que decorem inuentis  rebus afferret. Unde excipiendus a ceteris tamquam dies unus, non conferendus cum ceteris tamquam dies primus est, quo fundamenta rerum omnium posita, et cause esse ceperunt, quibus mundi huius atque uniuerse uisibilis creature fulta substantia est. Quare ad secundi diei admiranda opera sermo nobis prodeat, quorum eminentia non secundum tractatus nostri possibilitatem: sed secundum scriptoris ueritatem, ad laudem referenda est Creatoris.

3. uos igitur queso, ut naturaliter estimare, que dicimus probabiliter, ac simplici mente et sedulo ingenio pensare dignemini, non secundum philosophie traditiones, et inanem seductionem [b 1Kb] suasoria uerisimilia colligentes; sed secundum regulam ueritatis, que oraculis diuini sermonis exprimitur,  et contemplatione tante maiestatis fidelium pectoribus infunditur, quia scriptum est: Confirma me in uerbis tuis. Narrauerunt mihi iniusti exercitationes, sed non sicut lex tua, Domine: omnia precepta tua ueritas . Non ergo secundum elementorum naturas, sed secundum Christum, qui omnia que uoluit fecit, abundans plenitudine diuinitatis sue, consideremus que facta sunt, et nature possibilitatem interrogemus. Neque enim cum in Euangelio  leprosos curaret, cecis uisum refunderet, populus qui aderat et spectabat illa, medicine ordinem recognouit: sed potestatem Domini miratus, dedit, ut scriptum est, Deo laudem . Neque secundum numeros Aegyptiorum et concursus siderum, mensuras elementorum extendit manum suam Moyses, ut diuideretur mare Rubrum, sed diuine imperio potestatis obtemperans. Unde et ipse ait: Dextera manus tua, Domine, glorificata est in uirtute: dextera manus tua, Domine, confregit inimicos . Illo igitur sancta plebs eleua mentem tuam, et totum animum tuum eo confer. Non sic Deus uidet, quemadmodum homo; Deus in corde, homo in facie. Nec sic igitur homo uidet, quemadmodum Deus. Audis quia Deus uidit, et laudauit. Noli igitur tuis oculis estimare que facta sunt, opinionibusque colligere:  sed que Deus uidit et probauit, ea tu retractanda non putes.



24 CAPUT II.

Firmamentum, ut aquas ab aquis disterminet, creatur. Celi probantur plures esse, ac celestium orbium concentus refellitur.

4. Et dixit Deus: fiat firmamentum inter mediam aquam, et sit discernens inter aquam et aquam; et factum est sic . Audi uerba Dei, Fiat dicit. Iubentis est, non estimantis. Imperat nature, non possibilitati obtemperat, non mensuras colligit, non pondus examinat. uoluntas eius mensura rerum est. Sermo eius finis est operis: Fiat, inquit, firmamentum inter mediam aquam. Firmum  est omne quod statuit Deus. Et satis pulchre premisit: Fiat firmamentum, antequam subiiceret inter mediam aquam; ut tu prius crederes firmamentum ex precepto Dei factum, quam de aquarum proflua qualitate dubitares. Si naturam elementorum consideres, quomodo inter aquas solidatum est firmamentum? Ille profluunt, illud constringitur: ille currunt, hoc manet. Et sit, inquit, discernens inter aquam. Sed aqua confundere, non discernere solet. Quomodo iubet quod scit secundum elementorum rationem esse contrarium? Sed cum sermo eius ortus nature sit, iure usurpat dare legem nature, qui originem dedit.

5. Sed prius consideremus quid sit firmamentum, utrum ipsum sit quod in superioribus celum appellauit,  an aliud, et sint duo celi, an plures. Nam sunt qui unum celum esse dicant, nec alterius celi faciendi, cum esset una hyle, ut ipsi aiunt, potuisse suppetere substantiam; quoniam cum omnis superiori celo esset expensa, nichil reliqui fuit, quod ad edificationem secundi celi tertiiue proficeret. Alii uero innumeros celos et mundos esse asserunt, quos irrident sui. Non enim nobiscum illis maior, quam cum suis pugna est, qui geometricis numeris et necessitatibus  bus contendunt probare quod aliud celum esse non possit, nec pati naturam uti secundum aut tertium sit, nec operatoris uirtutem idoneam, ut multos celos faceret. Et quis non hanc eorum artificem facundiam irrideat, qui cum ex una atque eadem causa plura eiusdem generis ab hominibus fieri posse non abnuant, de creatore omnium dubitent, utrum plures celos facere potuerit, de quo scriptum est: Dominus autem celos fecit . Et alibi: Omnia quecumque uoluit fecit . Quid enim difficile ei, cui uelle fecisse est? Fluitat igitur illis impossibilitatis ratio, cum de Deo disputant, cui uere dicitur: Quia impossibile tibi nichil est.

6. Itaque nos non solum secundum, sed etiam tertium celum esse negare non possumus, cum Apostolus  raptum se ad tertium celum scriptorum suorum testificatione confirmet . Dauid etiam celos celorum in illo laudantium Dominum constituit choro . Quem imitantes philosophi quinque stellarum et solis et lune, globorum consonum motum introduxerunt, quorum orbibus uel potius globis connexa memorant 25 omnia, quos sibi innexos et uelut insertos uersari retro et contrario ceteris motu ferri arbitrantur, eoque impulsu et motu ipsorum orbium dulcem quemdam et plenum suauitatis atque artis et gratissimi modulaminis sonum reddi, quoniam scissus er tam artifici motu, et acuta cum grauibus temperante, ita uarios equabiliter concentus efficiat, ut omnem supergrediatur musici carminis suauitatem.

 7. Huius rei fidem si requiras atque exspectes sensu nobis et auditu probari, hesitant. Nam si uera forent, quomodo tanto motu orbium concrepante, cum ille celestis orbis, cui affixos ferunt stellarum cursus, qui sine intermissione uoluuntur, concitatiorem habeat conuersionem atque acutum sonum excitet, hic autem lunaris grauissimum, non audiretur a nobis, cum leuiora audire soleamus? Fidem ergo eius disputationis si testimonio nostro et auditus munere exigamus probari, referunt obsurduisse aures nostras, et hebetiorem nobis sensum audiendi factum, propter illam a principio nostre generationis concepti sonitus consuetudinem. Et exemplum afferunt, eo quod Nilus fluuiorum maximus, eo uidelicet loco ubi se ex altissimis  montibus [a 1Kb] in catadupa illa precipitat, magnitudine fragoris sui aures accolarum obstruat, ut audiendi munere carere dicantur. Sed facile his ipsa respondet ueritas. Nam qui tonitrua audimus nubium collisione generata, tantorum orbium conuersiones, qui maiori utique sicut motu ferri estimantur, ita uehementiores sonitus excitarent, non audiremus? Addunt preterea, ideo sonum hunc non peruenire ad terras, ne capti homines per suauitatem eius atque dulcedinem, quam celerrimus ille celorum effecit motus, ab orientalibus partibus usque in  occasum, propria negotia atque opera derelinquerent, et omnia hic otiosa remanerent, quodam humane ad celestes sonos mentis excessu. Sed ea que sunt aliena a studio nostro, et a diuine lectionis serie, iis qui foris sunt, relinquamus: nos inhereamus Scripturarum celestium magisterio.



CAPUT III.

Firmamentum non idem esse ac celum: ueras aquas super ipso residere perperam negari, idque ostendi Scriptura, exemplis, ac multiplici ratione: ubi qui calidam soli naturam inesse nolunt, reuincuntur.

8. Propositum igitur nobis est, quia dixit Deus: Fiat firmamentum inter medium aque, et sit discernens inter aquam et aquam. Et hinc tractatur, utrum  hoc firmamentum appellet quod ante iam fecit, de quo scriptum est: In principio fecit Deus celum et terram. Nec fallit quod aliqui ante nos ita acceperint, eo quod supra creatum auctore Deo et conditum celum Scriptura expresserit, hic expositionem operis, creationisque diffuderit; ut ibi quasi summa operis breuiter comprehensa sit, hic operationis qualitas per ipsas concurrentium rerum digesta sit species. Sed mouet nos, quia 26 et nomen aliud significatur, et species solidior, et causa discernitur, et persona cooperatoris adiungitur. Sic enim scriptum est: Et discreuit Deus inter medium aque que erat sub firmamento, et inter medium aque que erat super firmamentum .

9. Et primo uolunt id destruere quod frequenti  Scripturarum lectione inolitum nostris et impressum est mentibus, quia aque super celos esse non possint, dicentes rotundum esse orbem illum celi, cuius in medio terra sit, et in illo circuitu aquam stare non posse, quod necesse est defluat et labatur, cum de superioribus ad inferiora decursus est. Quomodo enim aqua super orbem, ut aiunt, stare potest, cum orbis ipse uoluatur? Hec est illa uersutia dialectice. Da mihi unde tibi respondeam. Quod si non detur, nullum uerbum refertur. Petunt sibi concedi axem celi torqueri motu concito, orbem autem terre esse immobilem; ut astruant aquas super celos esse non posse, quod omnes eas uoluendo se axis effunderet: quasi uero ut concedam illis quod postulant, et secundum eorum opiniones illis respondeam,  negare possint in illa altitudine et profundo et longitudinem esse et latitudinem, quam nemo potest comprehendere, nisi is qui impletur in omnem plenitudinem Dei, ut Apostolus ait . Quis enim potest facile esse diuini operis estimator? Est ergo latitudo in ipsa celi altitudine. Sunt etiam, ut de his dicamus que scire possumus, pleraque edificia foris rotunda, intus quadrata, et foris quadrata, intus rotunda, quibus superiora sunt plana, in quibus aqua herere soleat. Que tamen ideo dicimus, ut aduertant opiniones suas  opinionibus uerisimilioribus reuinci posse, et desinant tantum opus Dei, humane operationis et nostre possibilitatis contemplatione metiri.

10. Nos autem Scripturarum seriem atque ordinem sequimur, et opus contemplatione estimamus auctoris, et quid dictum sit querimus, et quis dixerit, et cui dixerit: Fiat, inquit, firmamentum in medio aque, et sit discernens inter aquas. Audio firmamentum fieri per preceptum quo diuideretur aqua, et ab inferiore superior discerneretur. Quid hoc manifestius? Qui iussit discerni aquam interiecto et medio firmamento, prouidit quemadmodum diuisa atque discreta manere possit. Sermo Dei uirtus nature est, [a 1Kb] et diuturnitatis substantia quoadusque uelit eam manere qui statuit, sicut scriptum  est: Statuit ea in seculum seculi, preceptum posuit et non preteribit . Et ut scias, quia de istis aquis hoc dixit, quas tu negas posse in superioribus celi esse, audi superiora: Laudate eum, celi celorum, et aque, que super celos sunt, laudent nomen Domini . Nonne quasi aduersanti tibi dixit: Quoniam ipse dixit et facta sunt; ipse mandauit et creata sunt: statuit ea in seculum seculi, preceptum posuit, et non preteribit . An non uidetur tibi auctor idoneus, qui legem suo operi daret? Deus est qui dicit, uenerabilis natura, in estimabilis magnitudine, immensus in remunerationibus, incomprehensibilis 27 in operibus, cuius altitudinem sapientie quis inuestigare facilis? Iste dicit Filio, id est, dicit brachio suo, dicit uirtuti sue, dicit sapientie sue, dicit iustitie sue. Et facit Filius  quasi potens, facit quasi uirtus Dei, facit quasi sapientia Dei, facit quasi iustitia diuina. Cum hec audis, quid miraris si supra firmamentum celi potuit tante maiestatis operatione unda suspendi?

11. De aliis hec collige, de iis que uiderunt oculi hominum, quomodo ad Iudeorum transitum, si rationem queris, se unda diuiserit. Non solet hoc esse nature, ut aqua se discernat ab aqua, et in profundo interfusiones [b 1Kb] aquarum terre medio separentur. Gelauerunt enim fluctus, et firmamenti specie cursum suum insolito fine frenarunt. Nonne potuit etiam aliter Hebreum populum liberare. Sed tibi uoluit ostendere, ut eo spectaculo etiam illa que non uidisti, estimares esse credenda. Iordanis quoque,  reflexo amne, in suum fontem reuertitur. [c 1Kb] Herere aquam, cum labitur inusitatum; rursum redire in superiora sine ullo repagulo impossibile habetur. Sed quid impossibile ei qui dedit posse infirmis [d 1Kb] ut infirmus dicat: Omnia possum [e 1Kb] in eo qui  me confortat . Dicant certe quemadmodum er cogatur in nubem, utrum pluuia nubibus generetur, an sinu nubium colligatur. uidemus plerumque exire nubes de montibus. Quero utrum de terris ascendat aqua, an ea que super celos est, largo imbre descendat. Si ascendit, utique contra naturam est, ut ascendat in superiora que grauior est, et portetur ere, cum er subtilior sit. Aut si conciti orbis totius motu rapitur aqua, sicut imo orbe rapitur, ita summo orbe diffunditur. Si fundi, ut uolunt, non desinit, utique non desinit rapi: [f 1Kb] quia si axis celi semper mouetur, et aqua semper hauritur. Si descendit; manet ergo iugiter supra celos que habet unde descendat. Deinde quid obstat si confiteantur quia aqua supra celos suspensa  sit? Nam quo uerbo dicunt terram in medio esse suspensam, et immobilem manere, cum utique grauior sit quam aqua; ea ratione possunt dicere non precipitari aquam orbis illius celestis conuersione, que super celos est. Sicut enim terra inani suspenditur, uel pondere librato undique immobilis perseuerat; ita et aqua aut grauioribus aut equis cum terra ponderibus examinatur. Ideoque non facile superfunditur mare terris, nisi cum iubetur exire.

12. Deinde cum ipsi dicant uolui orbem celi stellis ardentibus refulgentem, nonne diuina prouidentia necessario prospexit, ut intra orbem celi, et supra orbem redundaret aqua, que illa feruentis axis incendia temperaret? Propterea quia exundat ignis et feruet, etiam aqua exundauit in terris, ne eas surgentis  solis et stellarum micantium ardor exureret, et tenera rerum exordia insolitus uapor lederet. Quanti fontes, fluuii, lacus irrigant terras; 28 quia eas internus quidam ignis uaporat? Unde enim aut arbores germinarent, aut frumenta uel sata prorumperent, uel orta coquerentur; nisi ea interior quoque ignis animaret? Qui etiam de saxis frequenter excutitur, et de ipso sepe, dum ceditur, ligno exsilit. Ergo sicut necessaria ignis creatura, ut ordinata et disposita permaneat, celique clementia temperet aquarum rigorem; ita etiam aquarum redundantia non superflua, ne alterum altero consumeretur, quia nisi conueniens utriusque mensura sit, sicut ignis aquam exsiccat, ita et aqua restinguit ignem. Ideoque pondere et mensura examinauit  uniuersa; numerata enim sunt ei et stillicidia pluuiarum, sicut in libro Iob legimus . Sciens uel rerum facilem defectum fore, uel solutionem uniuersitatis, si alterum exsuperaretur ab altero, ita utriusque temperauit dispendia; ut neque  plus ignis excoqueret, neque exuberaret aqua: sed imminutio fieret utriusque moderata, que et superfluum detraheret, et necessarium reseruaret. Itaque cum tanta de terris erumpant maximorum fluenta amnium, Nilus effuso Aegyptum stagnans flumine, Danubius de occidentalibus partibus, Barbarorum atque Romanorum intersecans populos, donec Ponto ipse condatur, Rhenus de iugo Alpium usque in Oceani profunda cursus suos dirigens, Romani memorandus aduersus feras gentes murus imperii, Padus maritimorum commeatuum Italicis subsidiis fidus inuector, Rhodanus rapido concitus cursu Thyrrheni equoris freta scindens, in quo non mediocre fertur nauigantium periculum, dum inter se maris fluctus et amnis fluenta decertant, itemque de  Septentrionali parte [a 1Kb] Phasis Caucaseis montibus fusus cum pluribus aliis in Euxinum se precipitans mare, prolixum est singulorum prosequi fluuiorum nomina qui uel in nostrum mare deriuantur, uel exinaniuntur Oceano; cum tanta igitur ubertas aquarum sit, tamen plerumque terra meridiane plage torret ur ardoribus, atque estu soluta fatiscit in puluerem, miserandi agricole labore consumpto; ut frequenter ad potum, siccatis puteis, arido gurgite subsidium uitale deficiat. Et erit quidem quando dicat abysso: deserta eris, et omnes fluuios siccabo, , sicut per Esaiam futurum annuntiauit. Sed etiam antequam ille dies adueniat, [b 1Kb] diuino prestitutus arbitrio, non minimum inter se ipsa elementorum natura decernit. Crebro itaque aut inundationibus  mundus hic quatitur, aut nimio estu et ariditate uexatur.

13. Noli igitur incredibilem opinari aquarum multitudinem, sed respice ad uim caloris, et incredulus non eris. Multum est quod ignis absorbet: quod uel ex illo nobis debet esse manifestum, cum medici uasa quedam angusta ore, planiora desuper, intus concaua, leui lucerne concepto lumine affigunt corpori quemadmodum 29 calor ille omnem in se rapiat humorem? Quis igitur dubitet quod ignitus ether, et magno feruens uapore inflammaret atque exureret omnia, nisi lege quadam sui cohiberetur auctoris, ut nec flumina, nec lacus, nec ipsa maria uim eius possent restinguere? Et ideo desuper aqua impetu quodam descendens, in tantos plerumque imbres  rumpitur, ut flumina et lacus repente repleantur, ipsa maria exundent. Unde frequenter et solem uidemus madidum atque rorantem. In quo euidens dat indicium, quod alimentum sibi aquarum ad temperiem sui sumpserit.

14. Tantum autem inest illis impugnande ueritatis studium, ut solem ipsum negent calide nature esse; eo quod albus sit, non rubicundus, aut rutilus in speciem ignis. Et ideo aiunt quod nec ignitus natura sit, et si quid habet caloris, ferunt ex nimio motu conuersionis accidere. Quod ideo dicendum  putant, ut nichil uideatur humoris consumere: quia calorem quo humor uel minuitur, uel plerumque exhauritur, non habet naturalem. Sed nichil agunt, cum ista componunt; quia nichil interest, utrum ex natura calorem quis habeat, an ex passione, aut aliqua ex causa; quia ignis omnis consumptor humoris est, uel huius modi materie, quam flamma consueuit exurere. Nam siue ex lignis haud quaquam semiustulatis, sed inter se collisis, ignis excussus excipiatur foliis, etiam flamma adolet, ac si de igne accendas facem: siue de flamme lumine lumen accendas, eadem species et natura est luminis, ac si illud non naturalis ignis adoleuerit, sed accidens causa generauerit. uel hinc saltem contemplentur solis calorem, quo diuersa ei Deus constituit cursus  sui loca et tempora; ne si semper in iisdem moraretur locis, quotidiano ea uapore exureret. Mare ipsum ideo ferunt ipsi salsam atque amaram aquam habere, quod ea que fluuiis in freta influat, calore absumatur, tantumque uapore diurno consumi, quantum quotidie ex diuersis fluuiorum cursibus inuehatur. Quod ex solis quadam diiudicatione fieri perhibetur, qui quod purum ac leue est, sibi rapit, quod graue atque terrenum, relinquit: ex quo remanet salsum illud atque aridum, quod sine usu ac suauitate potandi sit.



CAPUT Iu.

Celum, nomen commune; speciale uero, firmamentum: et unde uox utraque desumpta. Hinc celi acceptiones nonnulle; et ad extremum cum celorum ac firmamenti, tum aquarum moralis interpretatio.


15. Sed reuertamur ad propositum. Fiat firmamentum inter medium aque. Non moueat, 30 sicuti iam dixi, quia supra celum ait, hic dicit firmamentum; quoniam et Dauid dicit: Celi enarrant gloriam Dei, et opera manuum eius annuntiat firmamentum , hoc est, mundi opus cum uidetur, suum laudat auctorem. Inuisibilis enim maiestas eius per ea que uidentur, agnoscitur. Et uidetur mihi nomen celorum commune esse, quia plurimos celos Scriptura testificatur, nomen autem esse speciale, firmamentum. Siquidem et hic ita habetur: Et uocauit Deus firmamentum celum , ut uideatur  supra generaliter dixisse, in principio celum factum, ut omnem celestis creature fabricam comprehenderet: hic autem specialem firmamenti huius exterioris soliditatem, quod dicitur celi firmamentum, sicut legimus in hymno prophetico: Benedictus es in firmamento celi . Nam celum, quod Grece dicitur, Latine, quia impressa stellarum lumina uelut signa habeat, tamquam celatum appellatur: sicut argentum quod signis eminentibus refulget, celatum dicimus, autem [c 51Kb] dicitur, quod uideatur . . . . . . Igitur  terre, que obscurior est, nuncupatur, quia lucidus est, tamquam uisibilis. Unde puto et illud dictum: [a 31Kb] uolatilia celi semper uident faciem Patris mei, qui in celis est . Et: uolatilia circa firmamentum celi; eo quod potestates, que sunt in illo uisibili loco, spectent hec omnia, et subiecta suis habeant conspectibus.

16. Denique clausum celum dictum est temporibus Elie quando in Achab et Iezabel perfidia regnabat, cum populus regali sacrilegio deseruiret, eo quod nemo ad celum oculos erigebat, nemo eius auctorem uenerabatur, sed ligna et lapides adorabant. Unde hoc colligimus? Quia et in maledictionibus populi Isrel dixit Deus: Erit tibi celum super caput tuum eneum, et terra tua ferrea , quando  pretium perfidie luens populus Iudeorum, intemperie celi, et terre infecunditate mulctatur; de celo enim causa fertilitatis. Denique et Moyses benedictiones tribui Ioseph a finibus celi et rore abyssi fontium deorsum, [b 44Kb] et secundum horam a solis cursu, et a conuenientibus mensibus, et a uertice montium et collium eternorum dedit, eo quod moderatione celesti terrarum fecunditas nutriatur. Ferreum ergo celum, quod nullum exsudat humorem, quando [c 1Kb] nullis nubibus imber rumpitur. Est etiam ferreum celum subobscurus er, pressus atque nebulosus colore ferrugineo, quando rigore frigoris stringitur terra, tunc ueluti super caput nostrum humor suspensus uidetur, et per momenta imminere. Plerumque etiam glacialibus uentorum flatibus  rigentes aque consolidantur in niuem, et rupto ere nix funditur. Neque enim firmamentum hoc potest sine aliquo [d 1Kb] rumpi fragore. Ideo et firmamentum 31 dicitur, quod non sit inualidum, nec remissum. Unde et de tonitrubus, que concepto intra sinum nubium spiritu cum se uehementer [e 1Kb] erupturus eliserit, magno concrepant sonitu, ait Scriptura: Firmans tonitrua . A firmitate ergo firmamentum est nuncupatum, uel quod diuina uirtute firmatum sit, sicut Scriptura nos docet, dicens: Laudate eum in firmamento uirtutis eius .

17. Nec preterit retulisse aliquos celos celorum ad intelligibiles uirtutes, firmamentum ad operatorias. Et ideo laudare celos, uel enarrare gloriam Dei, annuntiare firmamentum: sed non quasi spiritalia,  sed quasi opera mundi enarrant, quemadmodum supra diximus. Alii quoque purificatorias uirtutes interpretati sunt aquas, que super celos sunt. Accipimus hec quasi ad tractatus decorem: nobis  tamen non alienum uidetur atque absurdum, si aquas ueras propter illam causam, quam diximus, intelligamus. Nam et ros et gelu et frigus et estus, secundum hymnum propheticum benedicunt Dominum, benedicit et terra : et illa non ad intelligibiles naturas referimus, sed ad ueritatem. Laudant etiam dracones Dominum ; quia natura eorum et species cum uidetur, non minimum uel decoris offundit, uel inesse rationis ostendit.



CAPUT u.

Quam perfecta Patris ac Filii in operibus suis coniunctio. uidere in Deo idem atque approbare. Opus laudare partibus nondum absolutis Deo proprium.

 18. Et uidit Deus quia bonum . Facit Filius, quod uult Pater: laudat Pater, quod facit Filius. Nihil in illo nature degeneris inuenitur, cuius opus a paterna non degenerat uoluntate. uidit utique, non oculis corporalibus intendit: sed definiuit plenitudini gratie conuenire, ut mihi eius iudicium cognosceretur; nos enim solemus etiam de iis, que diuina sunt, disputare. Et quid mirum si de opere retractare possint, qui de ipsius operatoris generatione faciunt questiones? Ipsum in iudicium uocant, ipsum inequalem atque degenerem asserere conantur. Ideo legis: Et dixit Deus, et fecit Deus. Eodem Pater et Filius maiestatis honorantur nomine. Et uidit Deus quia bonum. Dixit tamquam omnia que Pater uellet scienti, et uidit tamquam  omnia que Filius faceret scientia tenens, et efficiens operatione consorti.

19. uidit quia bonum. Non utique cognouit quod nesciebat, sed probauit quod placebat. Non quasi incognitum placuit opus; quia nec quasi incognitus Pater qui complacuit in Filio, sicut scriptum est: Hic est Filius meus dilectus, in 32 quo mihi complacui . Scit autem semper Filius uoluntatem Patris, et Pater Filii, et audit Patrem Filius semper, et Pater Filium per unitatem nature, uoluntatis atque substantie. Denique testatur hoc in Euangelio suo Filius, dicens ad Patrem: Sciebam quia semper me audis . Imago est enim inuisibilis Dei Filius. Omnia Patris quasi imago exprimit, omnia eius quasi splendor glorie  illuminat, atque nobis manifestat. uidet et Filius Patris opus, sicut et Pater Filii; sicut et ipse Dominus declarauit: Non potest Filius facere a se quidquam, nisi quod uiderit facientem Patrem . uidet ergo facientem Patrem, et uidet per secretum inuisibilis nature, et audit similiter. Denique ait: Sicut audio, iudico, et iudicium meum uerum est; quia non sum solus, sed ego, et qui misit me Pater .

20. Hoc mysticum est, illud morale. uidit mihi, probauit mihi. Quod Deus probauit, tu reprehensibile ne dixeris; quoniam quod Deus mundauit, tu commune ne dixeris , scriptum tibi esse meministi; ergo [a 1Kb] bonum Dei nemo blasphemet. Si firmamentum bonum, quanto magis bonus eius creator; etiamsi Ariani nolint, Eunomiani reclament, radicis degeneris fructus deterior.

21. uidit, inquit, Deus quia bonum. Solent artifices singula prius facere, et postea habili commissione  connectere: ut qui uultus hominum uel corpora excudunt de marmore, uel ere fingunt, uel ceris exprimunt, non tamen sciunt quemadmodum sibi possint membra singula conuenire, et quid gratie afferat futura connexio; et ideo aut laudare non audent, aut pro parte laudant. Deus uero tamquam  estimator uniuersitatis, preuidens que futura sunt, quasi perfecta iam laudat, que adhuc in primi operis exordio sunt, finem operis cognitione preueniens. Nec mirum si apud quem rerum perfectio, non in consummatione operis, sed in sue predestinatione est uoluntatis, laudat singula, quasi conuenientia futuris: laudat plenitudinem singulorum uenustate compositam. Illa est enim uera pulchritudo, et in singulis membris esse quod deceat, et in toto; ut in singulis gratia, in omnibus forme conuenientis plenitudo laudetur.

22. Sed iam etiam secundus nobis claudatur dies, ne dum opus astruimus firmamenti, infirmiores eos, qui audiunt, dicendi prolixitate faciamus; dum in noctem sermo producitur, que adhuc carens lune,  stellarumque lumine, nondum enim luminaria creata sunt [b 1Kb] celi, obscuritatem possit afferre remeantibus: simul ut cibo, potuque curentur corpora, ne animis epulantibus, fragilitas carnis de nocturno quoque ieiunio conqueratur.



LIBER TERTIUS. DE OPERE TERTII DIEI.



33 CAPUT I. 

Cum aque diuino obediant imperio, homines eidem non parere flagitiosum. In aquarum congregatione Ecclesie figuram exprimi. Quam preclarum spectaculum exhibeat eadem Ecclesia; et quomodo super flumina fandata sit.


1. Dies tertius nobis hodie in sermone nascatur, qui ortus est in lectione. Preclarus dies, qui terram a naufragio liberauit, dicente Deo: Congregetur aqua que est sub celo in congregatione una . De quo prefationem adoriri placet. Congregetur aqua dictum est, et congregata est; et frequenter dicitur, Congregetur populus, et non congregatur. Non mediocris pudor est imperio Dei insensibilia elementa parere, et homines non obedire, quibus sensus ab ipso tributus est auctore. Et fortasse hic  pudor fecerit, ut hodie plures conueniretis; ne quo die congregata est aqua in congregationem unam, eo die populus nequaquam congregatus in Ecclesiam Domini uideretur.

2. Nec hoc solum obedientis aque exemplum habemus; nam et alibi scriptum est: uiderunt te aque, Deus, uiderunt te aque, et timuerunt . Neque enim uerisimile non uidetur de aquis dictum, quando alibi quoque idem propheta ait: Mare uidit et fugit, Iordanis conuersus est retrorsum . Hoc enim uere factum quis ignorat, quod ad Hebreorum transitum mare fugerit, quando se unda diuisit; transiuit populus puluerulento uestigio, perisse mare credens, fugisse fluctus? Denique  credidit hoc Aegyptius, et ingressus est: sed illi rediit unda, que fugerat. Nouit ergo aqua et congregari,  et timere, et fugere, quando Deus precipit. Hanc imitemur aquam et unam congregationem Domini, unam Ecclesiam nouerimus.

3. Congregata est hic quondam aqua ex omni ualle, ex omni palude, ex omni lacu. uallis est heresis, uallis est gentilitas; quia Deus montium est, non uallium. Denique in Ecclesia exsultatio est, in heresi et gentilitate fletus et meror. Unde ait: Disposuit in conualle fletus . Ex omni igitur ualle congregatus est populus catholicus. Iam non multe congregationes sunt, sed una est congregatio, una Ecclesia. Dictum est et hic: congregetur aqua ex omni ualle, et facta est congregatio spiritalis, et factus est unus populus; ex hereticis et gentibus repleta Ecclesia est. uallis est scena, uallis est circus,  ubi currit mendax equus ad salutem, ubi uilis 34 et abiecta contentio, ubi litium feda deformitas. Ex his igitur qui circo inherere consueuerant, fides creuit Ecclesie, quotidianus cetus augetur.

4. Palus est luxuria, palus est intemperantia, palus est incontinentia: in qua uolutabra libidinum sunt, bestiarum murmura, latibula passionum: ubi mersantur quicumque inciderint, et non emergunt: ubi labuntur pedum uestigia, fluitant singulorum incessus: ubi fulice se dum lauant, polluunt: ubi flebiles desuper gemitus columbarum: ubi pigra testudo cenoso heret in gurgite; denique aper in palude, ceruus ad fontes. Ex omni igitur palude, ubi quasi rane ueterem querelam canebant, congregata  est fides, congregata est puritas animi, mentisque simplicitas.

5. Congregata est aqua ex omni lacu, et ex omni fouea, ut nemo fodiat foueam fratri suo, in quam ipse incidat: sed omnes se inuicem diligant, omnes se inuicem foueant, et quasi unum corpus diuersa se membra sustentent: quos non mortiferi cantus [a 26Kb] , et acroamata scenicorum que mentem emolliant ad amores, sed concentus Ecclesie, et consona circa Dei laudes populi uox et pia [b 1Kb] uita delectet: quibus non purpurea peripetasmata, non aulea pretiosa spectare uoluptati sit, sed hanc pulcherrimam mundi fabricam, hanc distantium inter se elementorum copulam, celum sicut cameram extensum, ut inhabitantes in hoc mundo tegat, terram ad operandum  datam, diffusum erem, clausa maria, populum hunc diuine operationis organum, in quo diuini modulamen resultet oraculi, et Dei spiritus intus operetur, templum istud sacrarium Trinitatis, sanctitatis domicilium, Ecclesiam sanctam, in qua refulgent aulea celestia, de quibus dictum est: Dilata locum tabernaculorum tuorum, et auleorum tuorum: fige, ne parcas: longiores fac funiculos tuos, et palos tuos confirma: adhuc in dexteram et sinistram extende, et semen tuum gentes hereditate possidebit, et ciuitates desertas inhabitabis . Habet ergo aulea, quibus attollit uitam bonam, peccata tegit, culpam obumbrat.

6. Hec est Ecclesia que super maria fundata est, et super flumina preparata. Supra uos enim confirmata  est et preparata, qui sicut flumina puro in eam [c 1Kb] mundi fonte decurritis, de quibus dictum est: Eleuauerunt flumina, Domine, eleuauerunt flumina uocem suam a uoce aquarum multarum . Et addidit: Mirabiles elationes maris, mirabilis in excelsis Dominus  Bona flumina; hausistis enim ex illo perenni et pleno fonte [d 1Kb] , quo 35 fluistis qui ait uobis: Qui credit in me, sicut dicit Scriptura, flumina de uentre eius fluent aque uiue . Hoc autem dicebat de spiritu, quem incipiebant accipere, qui credituri erant in eum. Sed iam quasi boni Iordanis fluenta reuertimini mecum in originem.



CAPUT II.

Terram superfusis aquis prius inuisibilem, iisdem unum in locum confluentibus apparuisse. Stabilitatem ac postea fluiditatem aquis inditam diuina potestate, que uariis exemplis astruitur. Quam mirum aquas omnes uno loco contineri, illisque suos limites a Deo prefigi potuisse.


 7. Congregetur, inquit, aqua que sub celo est in congregationem unam, et appareat arida. Et factum est sic. Fortasse parum crediderit aliquis superioribus sermonibus nostris, quibus tractauimus inuisibilem ideo fuisse terram, quod aquis operta tegeretur, ut corporeis oculis uideri non posset. Ad se enim propheta retulit, hoc est, ad nostram conditionem, non ad diuine maiestatem nature, que utique omnia uidet. Sed ut aduertatis quia non quasi nostri ingenii probandi gratia, sed uestre causa instructionis suscepimus hunc tractandi laborem [e 1Kb] adstipulantem  nobis lectionis seriem testificamur, que aperte probat post congregationem aque que erat super terram, et post deriuationem eius in maria, apparuisse aridam. [f 1Kb] Desinant ergo nobis dialecticis disputationibus mouere negotia dicentes: Quomodo terra inuisibilis, cum omni corpori naturaliter et species et color insit, omnis autem color sit subiectus aspectui? Clamat Dei uox: Congregetur aqua et appareat arida. Et iterum Scriptura dicit: Congregata est aqua in congregationem unam, et apparuit arida. Quid opus fuit iterare, nisi occurrendum questionibus iudicasset propheta? Nonne uidetur dicere: Non dixi inuisibilem secundum naturam, sed secundum superfusionem aquarum? Denique addidit sublato uelamine apparuisse aridam, que ante non uidebatur.

 8. Iterum quoque [g 1Kb] questiones alias serunt dicentes: Si in congregationibus diuersis aqua erat, quomodo si ille congregationes in superioribus erant, non defluebat aqua in eum locum, [h 1Kb] ad quem post Domini imperium deriuata est? Natura enim aquarum sponte in inferiora prolabitur. Sin uero in inferioribus erant ille congregationes, quomodo contra naturam suam aqua ad superiora conscendit? Itaque [i 1Kb] aut naturalis cursus imperio non eguit: aut contra naturam imperio proficere non potuit. Cui questioni facile respondebo, si mihi ipsi ante respondeant ante preceptum Domini hanc aquarum fuisse naturam ut laberetur, ut flueret. Non enim ex usu hoc habet ceterorum elementorum, sed speciale et proprium: non ex quodam ordine, sed magis ex uoluntate et  operatione Dei summi. Quid iusserit Deus audiunt.  36 uox autem Dei, efficiens nature [a 17Kb] est. Eam uocem effectus operationis impleuit. Cepit labi aqua, et in unam confluere congregationem, que ante erat diffusa per terras, et plurimis receptaculis inherebat. Cursum eius ante non legi, motum eius ante non didici, nec oculus meus uidit, nec auris audiuit. Stabat aqua diuersis locis, ad uocem Dei mota est. Nonne uidetur quia naturam ei huiusmodi uox Dei fecit? Secuta est creatura preceptum, et usum fecit ex lege. Prime enim constitutionis lex formam in posterum dereliquit. Denique semel diem fecit et noctem: ex illo manet utriusque diuturna successio, et diuturna reparatio. Iussa est etiam aqua currere in congregationem: ex illo currit, fontes labuntur in fluuios, in freta currunt flumina, lacus deriuantur in maria,  ipsa se aqua precedit, urget, et sequitur. Unus est ductus, unum corpus. Et cum sit altitudo diuersa; indiscreta tamen dorsi eius equalitas. Unde et equor appellatum arbitror, [b 1Kb] quod superficies eius equalis sit.

9. Respondi secundum illorum propositum; illi nunc respondeant mihi, si numquam uiderint fontes ex inferioribus scaturire, de pauimento aquam surgere. Quis eam cogit? Unde prorumpit? Quemadmodum non deficit? Quomodo fit [c 1Kb] ut ima soli ora undam uomant? Hec secundum occulte secreta nature. Ceterum quis ignorat quod rapido plerumque impetu in ima descendens, in superiora se subrigat, atque in supercilium montis attollat: plerumque etiam canalibus manu artificis deriuata, quantum descenderit, tantum rursus ascendat? Itaque si uel  impetu suo fertur, uel artificis ingenio contra naturam suam ducitur et eleuatur, miramini si diuini operatione precepti aliquid ad usum nature eius accessit, quod in usu ante non fuerit? Dicant nunc mihi quomodo tamquam in utrem congregauerit aquas maris , ut scriptum est, quomodo eduxerit de petra aquam? Qui potuit de petra educere aquam que non erat, non potuit aquam educere que erat? Percussit petram, et fluxerunt aque , clamat Dauid, et torrentes inundauerunt. Et alibi: Super montes stabunt aque . Habes in Euangelio , quod cum grauis esset procella, et magnus in mari motus, ita ut trepidarent apostoli naufragii periculum, excitauerunt dormientem in puppi Dominum  Iesum, et surgens imperauit uento et mari, sedata est tempestas, refusa tranquillitas. Qui potuit imperio mare totum sedare, non potuit aquas imperio mouere? Atqui in diluuio sic accepimus, quod eruperint abyssi fontes , et quod induxerit postea spiritum, et siccauerit aquam :  si nolunt obedisse naturam, usumque elementi imperio Dei esse conuersum; uel hoc concedant potuisse immisso uento aquas currere, quod quotidie uidemus in mari, ut inde aque currant, unde flauerit uentus. Si tempore Moysi excitato Austro ualido siccatum est mare, eodem modo siccari non potuit congregatio aquarum, et 37 in mare profluere aqua, que postea diuisa est [d 1Kb] a profundo ? Sed discant naturam posse conuerti, quando petra aquas fluxit, et ferrum aque supernatauit, quod utique Eliseus orando facere meruit, non imperando. Si igitur Eliseus ferrum leuauit contra naturam, Christus aquas mouere non potuit? Sed mouit, qui potuit dicere: Lazare, ueni foras , et mortuum sucitauit; Deus enim quod iubet, facit.  Itaque pari exemplo dictum accipe: Congregetur aqua, et congregata est. Dicendo autem congregetur, non solum mouit eam de loco: sed etiam statuit in loco, ut non preterflueret, sed maneret.

10. Hoc itaque maioris miraculi est, quomodo omnes congregationes in unam congregationem defluxerint, et una congregatio non adimpleta sit. Nam et Scriptura hoc inter mirabilia constituit, dicendo: Omnes torrentes eunt in mare, et mare non adimpletur . Utrumque igitur ex precepto Dei, ut fluat aqua, et non superfluat. Circumscripta igitur imposito fine maria clauduntur, ne superfusa terris inundent omnia, et destituto aruorum cultu, munus terrene fecunditatis impediant; cognoscant igitur diuini esse precepti, operationisque celestis. Ait  enim Dominus per nubem ad Iob inter alia etiam de maris claustro: Posui ei fines, apponens claustra et portas. Dixi autem ei: Usque huc uenies, nec transgredieris, sed in te ipso conterentur fluctus tui . Nonne ipsi uidemus mare frequenter undosum, ita ut in altum fluctus eius tamquam mons aque preruptus insurgat, ubi impetum suum ad littus illiserit, in spumas resolui, repagulis quibusdam arene humilis repercussum, secundum quod scriptum est: Aut non timebitis me, dicit Dominus, qui posui arenam fines mari ? Infirmissimo itaque omnium [e 1Kb] uilis sabulonis puluere uis maris intempesta cohibetur, et uelut habenis quibusdam celestis impeiri prescripto sibi fine reuocatur, uiolentique equoris motus in sese frangitur, [f 1Kb] atque  in reductos sinus suos scinditur.

11. Ceterum nisi uis statuti celestis inhiberet, quid obstaret quin per plana Aegypti, que maxime humilioribus iacens uallibus campestris asseritur, mare Rubrum Aegyptio pelago misceretur? Denique docent hoc qui uoluerunt hec duo sibi maria connectere,  atque in se transfundere. Sesostris Aegyptius, qui antiquior fuit, et Darius Medus, qui maioris contuitu potentie in effectum uoluit adducere, quod ab indigena fuerat ante tentatum. Que res indicio est, quod superius est mare Indicum, in quo mare Rubrum, quam equor Aegyptium quod inferius alluit. Et fortasse ne latius se mare effunderet, de superioribus ad inferiora precipitans, ideo molimina sua rex uterque reuocauit.



38 CAPUT III.

Collectionem aquarum unam et continuam esse, nomina uero pro diuersitate regionum diuersa. Quomodo locum aquis, toto orbe diffusis, Deus parauerit. Item de lacubus et stagnis sub una congregatione comprehensis.

 12. Quero nunc, cum dixerit: [a 1Kb] Colligatur aqua in collectionem unam; quomodo diffusas per lacus, paludes, stagna, aquas, et superfusas uallibus et campis omnibusque planioribus locis, currentes fontibus atque fluminibus, una potuerit recipere collectio: aut quomodo una collectio, cum hodieque diuersa sint maria? Nam et Oceanum mare dicimus, et Tyrrhenum, et Adriaticum, et Indicum, et Aegyptium, et Ponticum, et Propontidem, et Hellespontum, et Euxinum, Aegeum Ionium, Atlanticum. [b 1Kb] Plerique etiam Creticum, et Septentrionale Caspium appellant mare. Unde consideremus Scripture uerba, que librato sunt trutinata examine.

13. Colligatur, inquit, aqua in collectionem unam.  Una aquarum, iugisque et continua congregatio est, sed diuersi sinus maris, ut quidam de Scriptoribus forensibus ait . Namque pontus [c 1Kb] maris nostri sinus amplissimus, meritoque in diuersis locis diuersa sunt nomina, quia uocabula aquis, ex regionum uocabulis adheserunt. Una autem congregatio aquarum, eo quod iugis unda atque [d 1Kb] continua ab Indico mari usque ad Gaditani oram littoris, et inde in mare Rubrum [e 1Kb] extremo circumfusa orbem terrarum includit Oceano: interius quoque Tyrrheno Adrias, Adrie cetera maria miscentur, nominibus distincta non fluctibus. Unde pulchre habes, quia Deus congregationes aquarum uocauit maria . Ita et una est generalis collectio, que dicitur mare, et multe collectiones que maria pro regionibus nuncupantur.  Sicut enim multe terre, ut Africa, Hispania, Thracia, Macedonia, Syria, Aegyptus, Gallia,  atque Italia pro regionum appellantur uocabulis, et una est terra: ita multa dicuntur pro locorum appellationibus maria, et unum est mare, sicut ait propheta, dicens: Tui sunt celi, et tua est terra, orbem terrarum et plenitudinem eius tu fundasti, Aquilonem et mare tu creasti . Et ad Iob ipse Dominus ait: Conclusi autem mare portis .

14. Nunc quia de una collectione diximus, illud occurrit; utrum cum per omnem fere terram et super terram [f 1Kb] fuerint diffuse aque per uallestria agrorum, concaua montium, planitiemque camporum, modo equoris fusa congregatio una potuerit omnes illas aquas recipere atque exinanire terras, que ante fuso per uniuersum flumine stagnabantur.  Nam si ita operta erant omnia; non enim diceret, uisa est terra, 39 nisi retectam uellet locis omnibus demonstrare. Si diluuium Ne tempore abscondit et montes, quando aquarum iam et super celos et infra firmamentum fuerat facta discretio; quanto magis dubitari non potest etiam montium uertices illa superfusione latuisse? Quo igitur illa omnis aquarum redundantia deriuata est? Que receptacula eam tam continua atque connexa absorbere potuerunt? De quo multus nobis potest sermo suppetere.

15. Primum quia potuit creator omnium et ipsarum terrarum spatia diffundere; quod aliqui ante nos confirmantes, [g 1Kb] propria posuerunt sententia. Ego quid facere potuerit, non pretermitto: quid fecerit quod aperte Scripturarum auctoritate non  didici, quasi secretum pretereo, ne forte etiam hinc alias sibi questiones requirant. Assero tamen secundum Scripturas, quia potuit locorum humilia, et camporum aperta diffundere, sicut ipse ait: Ego ante te ambulabo, et montes planos faciam . Potuit etiam ipsa aquarum uis profundiora ea facere, que insederat: tanto fluctuum motu, tantoque estu concitatioris elementi, qui quotidie ima pelagi torquere, et arenas, uertere soleat de profundo. [h 1Kb] Quis deinde sciat, in quantum se illud magnum et inausum nauigantibus atque intentatum nautis fundat mare, quod Britannias frementi includit equore, atque in ulteriora et ipsis fabulis inaccessa secreta se porrigit? Quis deinde non colligat quantum Lucrino et Auerno in Italia, Tiberiadi quoque in Palestina,  et ei lacui qui inter Palestinam et Aegyptum Arabie deserta protendit, portubusque diuersis Augusti  atque Traiani, ceterisque per uniuersum orbem infusum addiderit mare?

16. Sed sunt etiam non confusi lacus, et stagna que non miscentur fluctibus, ut Larius et Benacus, Albanus quoque aliique plures, quomodo una congregatio aquarum? Sed quemadmodum dicitur, quia fecit Deus duo luminaria, id est, solem et lunam, cum sint utique et stellarum lumina: ita et una congregatio dicitur, cum sint plurime. Neque enim annumerantur, que non conferuntur.



CAPUT Iu.

Terre precipuam qualitatem, cum arida uocatur, significari. Que sint elementorum, quibus inuicem connectuntur, proprietates; idque speciatim de terra disquiritur.

 17. Sed, ut uidetur, quoniam de mari loquebamur, aliquantulum exundauimus; ad propositum reuertamur, et consideremus quid sit, quod ait Dominus: Congregetur aqua in unam congregationem, et appareat arida, et non dixerit, terra. Quod preclare positum quis non aduertat? Terra enim potest et luto esse permixta, aquis madida, cuius species superfusis aquis non appareat. Arida autem non solum ad genus, sed etiam ad speciem terrarum 40 refertur, [a 1Kb] ut sit utilis, sicca, habilis et apta culturis. Simul prospectum est, ne uideatur sole magis quam Dei precepto esse siccata, quia arida facta est antequam sol crearetur. Unde et Dauid discernens mare et terram, ait de Domino Deo: Quoniam ipsius  est mare, et ipse fecit illud, et aridam manus eius fundauerunt . Arida enim expressio nature est, terra appellatio quedam simplex negotii, que in se habeat proprietatem. Sicut enim animal generis significatio est, cui inest proprium aliquid et excellens; rationabile autem proprium est hominis: ita et terra potest communiter dici uel scatens aquis, uel deserta et inuia, et sine aqua. Ergo et illi que scatet aquis, inest ut habeat ariditatem. Remota enim aqua, incipit esse arida, sicut habes scriptum: Posuit flumina in desertum, et exitus aquarum in sitim , hoc est, de terra aquosa aridam fecit.

18. Habet ergo terra propriam qualitatem suam, sicut et singula elementa habent, nam et er humidam qualitatem, et aqua frigidam, et ignis calidam.  Et hoc est principale proprium elementis singulis, quod ratione colligimus. Comprehendere autem sensibiliter et corporaliter si uelimus, [b 1Kb] uelut connexa et composita reperimus; ut si terra arida et frigida, aqua frigida et humida, er calidus et humidus, ignis calidus et siccus; et sic sibi per has iugales qualitates singula miscentur elementa. Nam terra cum sit aride et frigide qualitatis, connectitur aque per cognationem qualitatis frigide, [c 1Kb] et per aquam  eri, quia humidus est er. Ergo aqua tamquam brachiis quibusdam duobus frigoris et humoris, altero terram, altero erem uidetur amplecti, frigido terram, erem humido. Aer quoque medius inter duo compugnantia per naturam, hoc est, inter aquam et ignem, utrumque illud elementum conciliat sibi; quia et aquis humore, et igni calore coniungitur. Ignis quoque cum sit calidus et siccus natura, calore eri annectitur, siccitate autem in communionem terre ac societatem refunditur; atque ita sibi per [d 1Kb] hunc circuitum et chorum quemdam concordie societatisque conueniunt. Unde et grece dicuntur, que latine elementa dicimus, quod sibi conueniant et concinant.

19. Huc autem progressi sumus, quia Scriptura  ait, quod Deus uocauerit aridam terram, hoc est, quia quod principale est eius, nuncupauit proprietate nature. Naturalis enim proprietas siccitas est terre: hec ei prerogatiua seruata est. Principalis ergo siccitas. Subest etiam ut sit frigida: sed non preferuntur secunda primis. Ut autem humida sit, aquarum id affinitate sortitur. Ergo illud suum, istud alienum: suum, quod arida; alienum, quod humida. Auctor itaque nature quod primo donauit, hoc tenuit; quia istud ex natura, illud ex causa. Ex principalibus igitur, non ex accidentibus terre debuit proprietas definiri; ut secundum prerogatiuam qualitatis eius informaretur nostra cognitio.



41 CAPUT u.

Quedam hoc Scripture loco addita esse nonnullos arbitrari. Maris commendatio a pulchritudine ac multiplici utilitate, sed precipue quod insulanos anachoretas undis amplectatur, et cetus ecclesiastici figuram referat: que claudit pia auctoris precatiuncula.


20. Et uidit Deus quia bonum . Non preterimus quia aliqui nec in Hebreo putant esse, nec in ceteris interpretationibus: quia congregata est aqua in collectiones suas, et apparuit arida, et uocauit Deus aridam terram, et collectiones aquarum uocauit maria. Cum enim dixerit Deus quia factum est sic, satis esse putant uocem operatoris ad celebrate operationis indicium. Sed quia in aliis quoque creaturis habet et definitionem preceptionis, et repetitum  operationis uel indicium, uel effectum, ideo nos non putamus absurdum id quod perhibetur additum, etiamsi ceteris Interpretibus uel ueritas doceatur suppetere, uel auctoritas. Multa enim non otiose a Septuaginta uiris Hebraice lectioni addita et adiuncta comperimus.

21. uidit ergo Deus quia bonum mare. Etsi pulchra sit species huius elementi, uel cum surgentibus albescit cumulis ac uerticibus undarum, et cautes  niuea rorant aspergine, uel cum equore crispanti, clementioribus auris, et blando serene tranquillitatis purpurascentem prefert colorem, qui eminus spectantibus frequenter offunditur, quando non uiolentis fluctibus uicina tundit littora, sed uelut pacificis ambit et salutat amplexibus, quam dulcis sonus, quam iucundus fragor, quam grata et consona resultatio, ego tamen non oculis estimatum creature decorem arbitror; sed secundum rationem operationis iudicio operatoris conuenire, et congruere definitum.

22. Bonum igitur mare, primum quia terras necessario suffulcit humore, quibus per uenas quasdam occulte succum quemdam haud inutilem subministrat. Bonum mare, tamquam hospitium fluuiorum,  fons imbrium, deriuatio alluuionum, inuectio commeatuum, quo sibi distantes populi copulantur, quo preliorum remouentur pericula, quo barbaricus furor clauditur, subsidium in necessitatibus, refugium in periculis, gratia in uoluptatibus, salubritas ualetudinis, separatorum coniunctio, itineris compendium, transfugium laborantium, subsidium uectigalium, sterilitatis alimentum. Ex hoc pluuia in terras transfunditur; siquidem de mari aqua radiis solis hauritur, et quod subtile eius est, rapitur: deinde quanto altius eleuatur, tanto magis etiam nubium obumbratione frigescit, et imber fit qui non solum terrenam temperat siccitatem, sed etiam ieiuna arua fecundat.

23. Quid enumerem insulas, quas uelut monilia  plerumque pretexit, in quibus ii qui se abdicant intemperantie secularis illecebris, fido 42 continentie proposito eligunt mundo latere, et uite huius declinare dubios anfractus? Mare est ergo secretum temperantie, exercitium continentie, grauitatis secessus, portus securitatis, tranquillitas seculi, mundi huius sobrietas, tum fidelibus uiris atque deuotis incentiuum deuotionis, ut cum undarum leniter alluentium sono certent cantus psallentium, plaudant insule [a 1Kb] tranquillo fluctuum sanctorum choro, hymnis sanctorum personent. Unde mihi ut omnem pelagi pulchritudinem comprehendam quam uidit operator? Et quid plura? Quid aliud ille concentus undarum, nisi quidam concentus est plebis? Unde bene mari plerumque comparatur Ecclesia, que primo  ingredientis populi agmine totis uestibulis undas uomit: deinde in oratione totius plebis tamquam undis refluentibus stridet, cum responsoriis psalmorum, cantus uirorum, mulierum, uirginum, paruulorum, consonus undarum fragor resultat. Nam illud quid dicam, quod unda peccatum abluit, et sancti Spiritus aura salutaris aspirat?

24. Det nobis Dominus illa successuum flumina prospero ligno currere, tuto portu consistere, nequitie  spiritalis grauiora quam ferre possumus, tentamenta nescire, fidei ignorare naufragia, habere pacem profundam: et si quando aliquid sit, quod graues nobis seculi huius excitet fluctus, euigilantem pro nobis habere gubernatorem Dominum Iesum, qui uerbo imperet, tempestatem mitiget, tranquillitatem maris refundat, cui est honor et gloria, laus, perpetuitas a seculis et nunc et semper, in omnia secula seculorum. Amen.



CAPUT uI. 

Terre suam speciem, que in germinatione ac uiriditate posita est, percommode additam esse; uocem Dei fecunditatis causam prebere: quod quidam solis calori perperam acceptum ferunt.

 25. Discedente aqua, conueniebat ut species terre daretur et gratia, ut inuisibilis et incomposita desineret esse. Nam plerique etiam hoc dicunt esse inuisibile, quod speciem non habet; et ideo accipiunt terram inuisibilem fuisse, non quia uideri non posset a summo Deo uel angelis eius, nam adhuc homines creati non erant, uel etiam pecudes, sed quia sine sua specie erat. Species autem terre est germinatio et uiriditas agri. Unde ut et uisibilem eam et compositam faceret Deus, ait: Germinet terra herbam feni, seminans semen [b 1Kb] secundum genus, et lignum fructiferum faciens fructum secundum genus, cuius semen suum in ipso .

26. Audiamus uerba ueritatis, quorum series salus est audientium. Prima enim illa uox Dei singulis  creaturis impertita gignendis, lex nature est, que terris in omne euum remansit, future successionis datura prescriptum, quemadmodum uel generandi uel fructificandi in reliquum usus adolesceret. Prima itaque germinatio 43 est, quando nascentia uidentur erumpere: deinde cum eruperit et profecerit germen, fit herba: herba quoque ubi paululum processerit, fit fenum. Quam utilis, quam uehemens uox. Germinet terra herbam feni, hoc est, ipsa per se germinet terra, nullum alterius querat auxilium, non cuiusquam indigeat ministerio.

27. Solent enim plerique dicere: Nisi clementior solis calor tepefecerit terras, et quodam modo radiis suis fouerit, non poterit germinare terra: et propterea gentes diuinum honorem deputant soli; quod  uirtute caloris sui terrarum penetret sinus, sparsaque foueat semina, uel rigentes gelu uenas arborum relaxet. Audi ergo Deum uelut hanc uocem emittentem: Conticescat ineptus sermo hominum qui futurus est, facessat uana opinio. Antequam solis fiat luminare, herba nascatur: antiquior eius sit prerogatiua, quam solis. Ne error hominum conualescat, germinet prius terra, quam fotus solis accipiat. Sciant omnes solem auctorem non esse nascentium. Dei  clementia terram relaxat, Dei indulgentia prorumpere facit fructus. Quomodo sol uiuendi usum ministrat oriundis, quando illa prius diuine operationis uiuificatione sunt edita, quam sol in hos uiuendi usus ueniret? Iunior est herbis, iunior feno.



CAPUT uII.

Cur pabulum pecori prius creatum, quam cibus homini. Herbam uirentem humane imaginem esse conditionis, cuius fragilitas eleganti descriptione exponitur. Eiusdem herbe imitatores in fructu ferendo nos esse oportere; ubi Manichei Eunomianique perstringuntur.

28. Et forte miretur aliquis quod prius pecori pabulum, quam cibus homini sit creatus. In quo primum  [a 1Kb] profundum Dei debemus aduertere, quod etiam minima queque non negligat, sicut in Euangelio Sapientia Dei dicit: Respicite uolatilia celi, quoniam non serunt, neque metunt, neque congregant in horrea, et Pater uester celestis pascit illa: nonne uos pluris estis illis ? Cum enim illa pascuntur Dei gratia, nemo sibi debet de sua industria et uirtute blandiri. Deinde quia simplicem uictum et naturalem cibum reliquis cibis debuit anteferre. Hic enim sobrietatis est cibus, reliqui deliciarum atque luxurie: hic communis omnibus animantibus cibus, ille paucorum. Exemplum itaque frugalitatis, magisterium parcimonie est, herbe simplicis uictu olerisque uilis aut pomi contentos esse omnes oportere quem natura obtulit, quem liberalitas Dei prima  donauit. Ille salubris, ille utilis cibus, qui morbos repellat, qui resecet cruditates, nullo hominum partus labore, sed diuino effusus munere, sine satione fruges, fructus sine semine, tam dulcis, tam gratus, ut etiam repletis uoluptati atque usui sit. Denique ad primas datus mensas, ad secundas remansit.

29. Quid autem creature huius attexam miraculum 44, et sapientie operatricis argumentum exprimam? In hac enim germinum specie, et illo uirentis herbe munere imago est uite humane, et nature conditionisque nostre insigne quoddam spectatur, et speculum elucet. Illa herba et flos feni figura est carnis humane, sicut bonus diuinitatis Interpres organo sue uocis expressit, dicens: Clama. . Quid clamabo? Omnis caro fenum, et omnis gloria hominis ut  flos feni. Aruit fenum, et flos decidit: uerbum autem Domini manet in eternum . Dei sententia uox humana est. Dicit Deus, Clama: sed in ipso Esaia loquitur. Ille respondit: Quid clamabo? Et tamquam quid loqueretur audisset, adiunxit: Omnis caro fenum. Et uere; uiret enim gloria hominis in carne quasi fenum: et que putatur esse sublimis, exigua quasi herba est, prematura ut flos,  caduca quasi fenum germinat uite uiriditatem in specie, non in fructu soliditatem, hilarioris uite quasi flos pretendens iuncunditatem, breuiori spatio occasura, sicut herba feni, quod priusquam euellatur, arescit. Que enim firmitudo in carne, que salubritas potest esse diuturna.

30. Hodie uideas adolescentem ualidum, pubescentem, etatis uiriditate florentem, grata specie, suaui colore; crastina die tibi facie et ore mutatus occurrit: et qui [b 1Kb] pridie tibi lautissimus decore forme uisus est gratia, alio die miserandus apparet egritudinis alicuius infirmitate resolutus. Plerosque aut labor frangit, aut inopia macerat, aut cruditas uexat, aut uina corrumpunt, aut senectus debilitat, aut euiratos delicie reddunt, luxuria decolorat.  Nonne uerum est, quia aruit fenum, et flos decidit? Alius auis atauisque nobilis, et maiorum honestatus infulis, prosapie ueteris clarus insignibus, amicis abundans, stipatus clientibus et utrumque latus tectus, producens maximam ac reducens familiam, repente aliqua accidentis periculi mole turbatus, destituitur ab omnibus, a sodalibus derelinquitur, impugnatur a proximis. Ecce uerum est, quia sicut fenum uita hominis, priusquam euellatur, arescit. Est etiam qui dudum ubertate affluens copiarum, liberalitatis fama per ora uolitans singulorum, clarus honoribus, preeminens potestatibus, tribunalibus celsus, solio sublimis, beatus, populis estimatus, dum preconum clamore deducitur, subita rerum conuersione in eum carcerem rapitur, quo alios ipse  detruserat, et inter reos suos imminentis pene deflet erumnam. Quantos pridie caterua plaudentium, et inuidiosa [c 1Kb] frequentis populi domum pompa deduxit, et nox una gloriose illum splendorem deductionis aboleuit, ac repentinus lateris dolor, effusis gaudiis, luctuosam grauis successionem meroris admiscuit! Huiusmodi igitur est gloria hominis sicut flos feni: que etiam cum defertur [d 1Kb] nichil operibus adiungit, in qua nullus fructus acquiritur; et cum amittitur, euanescit, omnem scenam hominis, et quam desuper obumbrabat repente destituens, et quam intus animabat.

45 31. Atque utinam imitaremur hanc herbam, de qua ait Dominus: Germinet terra herbam feni, seminans semen secundum genus, et secundum similitudinem.  Seminemus igitur semen secundum genus. Quod sit genus, audi dicentem oportere nos querere illud diuinum, si quomodo illud tractare possimus aut inuenire: Quamuis non longe sit ab unoquoque nostrum. In ipso enim uiuimus, et sumus, et mouemur; sicut quidam uestrum, inquit, dixerunt, cuius et genus sumus . Secundum hoc genus seminemus semen non in carne, sed in spiritu. Non  enim carnalia, sed spiritualia seminare debemus, qui ad uitam peruenire uolumus eternam. Que sit autem similitudo, non ignoras, qui ad imaginem et similitudinem Dei factus es. Herba generi respondet suo, tu non respondes tuo generi. Tritici granum sparsum terre generis sui gratiam reddit, et tu degeneras. Fruges non adulterant sui sinceritatem seminis, tu adulteras puritatem anime, uigorem mentis, corporis castitatem.

32. Non agnoscis opus esse te Christi. Manibus suis, ut legimus, te ille formauit, [a 1Kb] et tu, Manichee, alterum tibi adsciscis auctorem. Pater Deus dicit ad Filium: Faciamus hominem ad imaginem et similitudinem nostram ; et tu, Photiniane, dicis quia in constitutione mundi adhuc non  erat Christus; et tu, Eunomiane, dicis quia dissimilis est Patri Filius. Nam si imago, non dissimilis utique: [b 1Kb] sed totum ex toto exprimens Patrem, quem Pater substantie sue unitate signauit. Pater dicit: Faciamus; et tu cooperatorem negas? Quod dixit Pater, Filius fecit; et tu equalem negas, in quo complacuit Pater.



CAPUT uIII.

De uirtute seminaria; deque germinandi ac fructificandi modo plane mirabili: item de terre feracitate, agri pleni pulchritudine, herbarum salubritate ac remediis.

33. Germinet, inquit, terra herbam feni secundum genus. In omnibus que dicuntur nascentia terre,  primum germen est; ubi se paululum sustulerit, fit herba, postea fenum, inde fit fructus. Sunt nascentia que de radice germinant, ut arbores que non sunt sate, ex aliarum arborum radice nascuntur. In arundine uidemus quomodo in extremo eius uelut quidam fit nodus e latere, et inde alia arundo germinat. Est ergo in radice uis quedam seminarii. Insitiua quoque in superioribus germinant. [c 1Kb] Aliis ergo a radice, aliis diuerso munere series successionis acquiritur. Inest enim nascentibus singulis aut semen, aut uirtus aliqua seminaria, et ea secundum genus; ut quod nascitur ex ea, simile eorum que sata sunt, uel quorum de radice sit, germinet. De tritico triticum, de milio milium, de pyro pyrus albo flore prorumpit: castanea quoque surgit de radice  castanee.

54. Germinet, inquit, terra herbam feni secundum genus. Et continuo parturiens terra nouos se fudit in partus, et induit se amictum uiriditatis, 46 gratiam fecunditatis assumpsit, diuersisque compta germinibus, proprios suscepit ornatus. Miramur quod tam cito germinauerit; quanto maiora miracula sunt, si spectes singula, quemadmodum uel iacta in terram  semina resoluantur, ac nisi mortua fuerint, nullum fructum afferant: si uero fuerint quadam sui morte resoluta, in uberiores fructus resurgant. Suscipit igitur granum tritici [d 1Kb] putris gleba, et sparsum cohibet [e 1Kb] occatio, ac uelut materno terra gremio fouet et comprimit. Inde cum se granum illud resoluerit, herbam germinat, grata ipsa iam species herbescentis uiriditatis, que statim genus satiui similitudine sui prodit; ut in ipso sue stirpis exordio cuius generis herba sit recognoscas, atque in herbis fructus appareat; paulatimque adolescit ut fenum, culmoque pubescens erigitur et assurgit. Ast ubi se geniculata iam spica sustulerit, uagine quedam future frugi parantur, in quibus granum formatur interius; ne tenera eius primordia aut frigus ledat, aut solis estus  exurat, aut uentorum inclementia, uel imbrium uis seua decutiat. Succedunt quidam ordines spice, mirabili arte formati, uel ad speciem grati, uel ad tutamen nexu quodam inter se naturalis colligationis adstricti, quos prouidentia diuina formauit. Et ne frugis numerosioris pondere uelut quedam cedat fultura culmorum, uaginis quibusdam ipse culmus includitur, ut geminatis uiribus frugem possit multiplicem sustinere, ne impar oneri curuetur in terram. Tum supra ipsam spicam uallum struitur aristarum, ut quasi quadam in arce pretendat, ne auium minorum morsibus spica ledatur, aut suis exuatur fructibus, aut uestigiis proteratur.

35. Quid dicam quemadmodum clementia Dei humane prospexerit utilitati? Feneratum terra restituit  quod accepit, et usurarum cumulo multiplicatum. Homines sepe decipiunt, et ipsa feneratorem suum sorte defraudant: terra fidelis manet. Et si quando non soluerit, si forte aduersata fuerit frigoris inclementia, aut nimia siccitas, aut immensa uis imbrium, alio anno superioris anni damna compensat; ita et quando prouentus spem destituit agricole, nichil terra delinquit: et quando arridet, ubertas fecunde matris se in partus effundit, ut numquam ullum dispendium suo inferat creditori.

36. Que uero species pleni agri! Qui odor! Que suauitas! Que uoluptas agricolarum! Quid digne explicare possumus, si nostro utamur alloquio? Sed habemus Scripture testimonia, quibus agri suauitatem benedictioni et gratie sanctorum aduertimus  comparatam, dicente sancto Isaac: Odor filii mei sicut odor agri pleni . Quid igitur describam purpurascentes uiolas, candida lilia, rutilantes rosas, depicta rura nunc aureis, nunc uariis, nunc luteis floribus, in quibus nescias, utrum species amplius florum, an uis odora delectet? Pascuntur oculi grato spectaculo, longe lateque odor spargitur, cuius suauitate complemur. Unde diuine  Dominus ait: Et species 47 agri mecum est ; cum ipso est enim quam ipse formauit. Quis enim alius artifex possit tantam rerum singularum exprimere uenustatem? Considerate lilia agri , quantus sit candor in foliis, quemadmodum stipata ipsa folia ab imo ad summum uideantur assurgere, ut scyphi exprimant formam, ut auri quedam species intus effulgeat, que tamen uallo in circuitu floris obsepta nulli pateat iniurie. Si quis hunc florem decerpat, et sua soluat in folia, que tanti est artificis manus que possit lilii speciem reformare? Quis tantus imitator nature, ut florem hunc redintegrare presumat, cui Dominus tantum testimonium tulit, ut diceret: Nec Salomon in omni gloria sua sic uestiebatur, sicut unum ex istis ? Rex  epulentissimus et sapientissimus inferior iudicatur, quam huius floris pulchritudo.

37. Quid enumerem succos herbarum salubres? quid uirgultorum ac foliorum remedia? Ceruus eger ramusculos olee mandit, et sanus fit. Locustas quoque [a 1Kb] folia olee arrosa liberant ab egritudine. Rubi folia superiacta serpenti, interimunt eum. Culices non tangent te, si absinthii herbam cum oleo coquas, et eo te perunxeris.



CAPUT IX.

Noxia cum utilibus non sine ratione generari; cum quod uni noxium, alteri sit utile; atque ad noxia euitanda instinctum brutis, hominibus rationem Deus indiderit. Quam decens ordo in terre fructificatione seruatus.


38. Sed forte dicant aliqui: Quid quod cum utilibus etiam lethalia et perniciosa generantur? Cum tritico [b 20Kb] conium quod inter alimenta uite noxium reperitur, et nisi preuisum fuerit, consueuit saluti nocere. Inter alia quoque nutrimenta uite helleborum deprehenditur. Aconita quoque fallunt frequenter, et decipiunt colligentem. Sed hoc ita est, ac si reprehendas terram, quia non omnes homines boni. Sed quod plus est accipe, quia non omnes boni Angeli in celo. Sol ipse pre nimio calore spicas torret, adurit autem gignentium prima exordia. Luna quoque uiantibus iter demonstrat, latronum prodit insidias. Num igitur dignum est ut in his que utilia sunt, posthabentes conditoris gratiam confiteri,  propter aliqua alimentorum noxia creatoris prospicientie derogemus, quasi uero omnia gule causa debuerint procreari, aut exigua sint que uentri nostro diuina indulgentia ministrauerit? Definite nobis esce sunt, et note omnibus, que et uoluptatem generent, corporis salubritatem.

39. Singula autem eorum que generantur e terris, specialem quamdam rationem habent, que pro  uirili portione complent uniuerse plenitudinem creature. Alia ergo esui, [c 1Kb] alia alii nascuntur usui. Nihil uacat, nichil inane germinat terra. Quod tibi putas inutile, aliis utile 48 est; immo ipsi tibi frequenter alio est usu utile. Quod escam non adiuuat, medicinam suggerit: et sepe eadem que tibi noxia sunt, auibus aut feris innoxium ministrant pabulum. Denique sturni uescuntur conium, nec fraudi est eis, quoniam per qualitatem sui corporis uenenum succi lethalis euadunt. Frigida enim uis eius est succi, quam subtilibus poris in cordis sui sedem ducentibus, precoci digestione preueniunt, priusquam uitalia ipsa pertentet. Helleborum autem periti loquuntur escam esse et alimoniam coturnicum, eo quod naturali quodam temperamento sui corporis  uim pabuli nocentis euitent. Etenim si ratione medicine plerumque ad salubritatem humani quoque corporis temperatur, cui uidetur esse contrarium: quanto magis proprietate nature ad cibum proficit, quod medica manu conuertitur ad salutem! Per mandragoram quoque somnus frequenter accersitur, ubi uigiliarum egri afflictantur incommodo. Nam quid [d 1Kb] de opio loquar, quod etiam nobis quotidiano prope usu innotuit, quoniam dolores eo grauissimi internorum sepe uiscerum sopiuntur? Nec illud preterit, quod conio plerumque furores libidinum marcuerunt, et helleborum uetuste passiones egri corporis sunt solute.

40. Non solum igitur nulla in his reprehensio creatoris, sed etiam incrementum est gratiarum.  Siquidem quod ad periculum putabas esse generatum, ad remedia tibi salutis operatur. Nam et id quod periculi est, per prouidentiam declinatur: et id quod salutis, per industriam non amittitur. An non oues et capre ea que sibi noxia sunt declinare didicerunt, et solo odore per quoddam nature [e 1Kb] mysterium, cum sint rationis expertes, rationem tamen euadendi periculi, uel tuende salutis agnoscunt, noxiaque pariter ac profutura distinguunt; ita ut plerumque cum armata uenenis tela senserint, notas petere herbas atque his remedium uulneri dicantur adhibere? Cibus illis ergo medicina est, ut resilire sagittas uideas e uulnere, et fogere uenena, non serpere. Denique ceruis cibus uenenum est. Coluber ceruum fugit, leonem interficit: draco  elephantem ligat, cuius ruina mors uictoris est. Et ideo summa ui utrimque certatur; ille ut pedem alliget, in quo casus uincti sibi nocere non possit; iste ne posteriore extremus pede, aut calle capiatur angusto, ubi uel ipse se non queat retorquere, et draconem graui proterere uestigio, uel sequentis elephanti auxilium non habere.

41. Ergo si irrationabilia animalia norunt quibus  sibi aut medicentur herbis, aut subsidiis opem afferant; homo nescit cui rationabilis sensus innascitur, aut tam alienus a uero est, ut que cuique apta sint usui minime deprehendat: aut ita nature ingratus bonis, ut quoniam taurini haustus sanguinis lethalis est homini, propterea putet laboriosum animal aut nasci non debuisse, aut sine sanguine debuisse generari, cuius 49 uirtus ad cultum agrorum utilis, ad usum plaustrorum habilis, ad alimoniam suauis, diuerso munere fulcit agricolas, quibus Deus, si bona sua norint, uniuersa donauit, dicens: Germinet terra herbam feni, spirans semen secundum genus. Non solum enim spontaneam alimoniam comprehendit que est in herbis et radicibus, atque [a 1Kb] in arborum, reliquisque fructibus: sed etiam eam que  industria comparatur, et cultu rusticani laboris acquiritur.

42. Quam decorum autem quod non statim fundere terras semen iussit et fructus: sed primum germinare, deinde herbescere campos statuit, postea secundum proprietatem sui generis semen adolescere, ut numquam aruorum uacaret gratia, que grato primum decore uernarent, postea fructuum suggererent utilitatem!



CAPUT X.

Semina numquam proprie degenerare, cum eorum non mutetur genus, sed perfectio: lolium enim ac zizania e frumenti semine nequaquam nasci. uerbum Dei miram terre fecunditatem contulisse antequam homo peccaret; attamen terram etiam nunc ea non prorsus esse destitutam.


43. Sed forte quis dicat: Quomodo secundum genus terra profert semina, cum plerumque semina iacta degenerent, et cum bonum triticum fuerit seminatum, decolor eius species, et inferior forma reddatur? Sed hoc si quando accidit, non ad translationem generis, sed ad egritudinem quamdam et inequalitatem seminis uidetur esse referendum. Non enim desinit esse triticum, [b 1Kb] si aut frigore aduratur, aut imbre madidetur: sed specie magis quam genere colore quoque et corruptione mutatum. Denique frequenter madidata frumenta in sui generis speciem reuertuntur, si aut sole, aut ignibus torreantur, aut diligentibus commissa cultoribus, eris temperie, terrarumque  feracium ubertate foueantur. Itaque reparatur in sobole, quod degenerauerat in parente. Unde non periclitamur, ne preceptum illud Dei cuius usus nature inoleuit, in reliquum successionis uitio destitutum sit, cum hodieque in seminibus generis sui sinceritas reseruetur.

44. Nam lolium et reliqua adulterina semina que  frugibus sepe miscentur, zizania nuncupari Euangelii lectione cognouimus : sed ea proprium quoddam genus habent, non ex tritici semine in aliud genus seminis decolori mutatione translata, degenerem traxere naturam. Denique hoc docet Dominus dicens: Simile est regnum celorum homini qui seminauit bonum semen in agro suo: cum autem dormirent homines, uenit inimicus eius, et superseminauit zizania inter triticum . Aduertimus utique quod zizania et triticum ut nominibus, ita et genere uideantur esse discreta. Denique et serui dixerunt ad patremfamilias: Domine, nonne bonum semen seminasti in 50 agro tuo? Unde ergo habet zizania? Et ait illis: Inimicus homo hoc fecit . Aliud enim est semen diaboli, aliud semen est Christi  quod seritur ad iustitiam. Denique aliud Filius hominis, aliud diabolus seminauit. Adeo diuersa natura utriusque seminis, ut contrarius seminator sit. Quod seminat Christus, regnum est Dei: quod seminat diabolus, peccatum est. Quomodo igitur potest unius generis esse regnum atque peccatum? Sic est, inquit, regnum Dei, quemadmodum si homo iactet semen super terram.

45. Est et homo qui seminat uerbum, de quo scriptum est: Qui seminat, uerbum seminat . Hic homo uerbum seminauit super terram, quando dixit: Germinet terra herbam, et subito terrarum germina pullularunt, et diuerse rerum species refulserunt. Hinc pratorum uirens gratia abundantiam pabuli ministrauit: inde camporum spica flauescens,  imaginem pelagi fluctuantis commotione segetis uberioris expressit. Sponte omnes fructus terra suggessit: etsi arata sine cultore esse non poterat, nondum enim erat formatus agricola; inarata tamen opimis messibus redundabat, et haud dubito an maiore prouentu. Siquidem nec cultoris desidia terrarum destituere poterat ubertatem. Nunc enim fecunditas unicuique pro merito laboris acquiritur, ubi cultus spectatur agrorum; et negligentia uel offensa, aut diluuiis pluuiarum, aut terrarum ariditatibus, aut grandinis iactu, aut quacumque ex causa, [c 1Kb] soli uberis sterilitate mulctatur. Tunc autem prouentu spontaneo terra fructus locis omnibus inuehebat; quoniam is preceperat, qui uniuersorum est plenitudo. uerbum enim Dei fructificabat in terris, nec ullo adhuc erat  terra damnata maledicto. Antiquiora enim mundi nascentis exordia, quam nostra peccata sunt; et recentior culpa propter quam condemnati sumus in sudore uultus nostri panem manducare, sine [d 1Kb] sudore alimenta nescire.

46. Denique hodieque fecunditas terre ueterem affluentiam spontanee usu fertilitatis operatur. Quam  multa sunt enim que adhuc sponte generantur. Sed etiam in his ipsis que manu queruntur, magna ex parte manent nobis diuina beneficia, ut frumenta ipsa quiescentibus inferantur. Quod proposite docet lectionis exemplum, dicente Domino: Quia sic est regnum Dei quemadmodum si homo iaciat semen super terram, et obdormiat, inquit, et exsurgat nocte et die, et semen germinet, et increscat, dum nescit ille . Ultro enim terra fructificat, primo herbam, deinde spicam, deinde plenum triticum in spica. Et cum produxerit fructum, statim mittit falcem, quoniam adest messis. Dormienti igitur tibi, o homo, et nescienti fructus suos ultro terra producit. Dormis et surgis, et frumenti per noctem incrementa miraris.



51 CAPUT XI.

De ortu arborum: atque inibi de rosa que primo sine spinis nata, illis postmodum inhorruit, et uite nostre speculum facta est.


47. Diximus de herba feni, nunc dicamus de ligno fructuoso faciente fructum secundum genus, cuius semen eius in ipso sit. Dixit et facta sunt, et subito, ut supra floribus, herbarumque uiriditatibus, ita hic nemoribus terra uestita est. Concurrerunt arbores, consurrexere silue, uertices repente montium fronduerunt. Hinc pinus, hinc cupressus in alta se extulerunt cacumina, cedri et picee conuenerunt. Abies quoque non contenta terrenis radicibus atque erio uertice, etiam casus marinos tuto subitura remigio,  nec solum uentis, sed etiam fluctibus certatura processit. Nec non et laurus assurgens odorem suum dedit numquam suo exuenda uelamine. Umbrose quoque ilices uerticem protulerunt, inhorrentem comam hibernis quoque temporibus seruature. Hoc enim in singulis priuilegium natura denuit in reliquum, quod sub ictu mundi surgentis accepit: et inde manet sua ilicibus prerogatiua, manet cupressibus, ut nulli uenti eas crinis sui honore despolient.

48. Surrexerat [a 1Kb] ante floribus immixta terrenis sine spinis rosa, et pulcherrimus flos sine ulla fraude uernabat: postea spina sepsit gratiam floris, tamquam humane speculum preferens uite, que suauitatem perfunctionis sue finitimis curarum stimulis sepe compungat. uallata est enim elegantia uite nostre,  et quibusdam sollicitudinibus obsepta, ut tristitia adiuncta sit gratie. Unde cum unusquisque aut suauitate rationis, aut prosperioris cursus successibus gratulatur, meminisse culpe eum conuenit, per quam nobis in paradisi amenitate florentibus spine mentis,  animeque sentes iure condemnationis ascripti sunt. Irrutiles igitur licet, o homo, aut splendore nobilitatis, aut fastigio potestatis, aut fulgore uirtutis, semper tibi spina proxima est, [b 1Kb] semper est sentis, semper inferiora tua respice, [c 1Kb] super spinas germinas, nec prolixa gratia manet: breui unusquisque [d 1Kb] decurso etatis flore marcessit.



CAPUT XII.

Laudatur uitis, et cum Ecclesia comparatur: nec non exemplum eius nobis ad imitationem proponitur.

49. Sane ut caduca tibi noueris communia esse cum floribus, ita etiam leta cum uitibus, quibus generatur uinum, quo cor hominis letificatur. Atque utinam, o homo, huius generis imiteris exemplum,  ut ipse tibi letitiam iucunditatemque fructifices! In te ipso [e 1Kb] suauitas tue gratie est, ex te pullulat, in te manet, intus 52 tibi inest, id est, in te ipso querenda iucunditas tue est conscientie. Ideo ait: Bibe aquam de tuis uasis, et de puteorum tuorum fontibus . Primum omnium nichil gratius florentis odore uitis. Siquidem de flore earum succus expressus poculi genus conficit, quod et uoluptati et saluti sit. Deinde quis non miretur ex acini uinacio uitem usque in arboris summum cacumen prorumpere, quam uelut quodam amplexu fouet, et quibusdam brachiis ligat, et circumdat lacertis, pampinis uestit, sertis uuarum coronat? Que ad imitationem uite nostre primum uiuam defigit radicem, deinde quia natura flexibilis et caduca est, [f 1Kb] quasi brachiis quibusdam,  ita et clauiculis quidquid apprehenderit, stringit, hisque se erigit et attollit.

50. Huius est similis plebs Ecclesie, que uelut quadam fidei radice plantatur, et reprimitur humilitatis propagine, de qua pulchre ait Propheta: uineam ex Aegypto transtulisti, et plantasti radices eius, [g 1Kb] et replesti terram: operuit montes umbra eius, et arbusta eius cedros Dei: extendisti palmites eius usque ad mare, et usque ad flumen propagines eius . Et per Esaiam ipse Dominus locutus est dicens: uinea facta est dilecto in cornu, in loco uberi: et maceriam circumdedi, et circumfodi uineam Sorech, et edificaui turrim in medio eius . Circumdedit enim eam uelut uallo quodam celestium preceptorum, et angelorum custodia. Immittet  enim angelus Domini in circuitu timentium eum. Posuit in Ecclesia uelut turrim apostolorum et prophetarum atque doctorum, qui solent pro Ecclesie pace pretendere. Circumfodit eam, quando exonerauit terrenarum mole curarum. Nihil enim magis mentem  onerat, quam istius mundi sollicitudo et cupiditas uel pecunie uel potentie. Quod tibi demonstratur in Euangelio , cum legis, quia illa mulier que habebat spiritum infirmitatis, inclinata erat ut sursum respicere non posset. Curuata enim erat anima eius, que inclinabatur ad terrena compendia, et celestem gratiam non uidebat. Respexit eam iehsu, et uocauit, et statim mulier onera terrena deposuit. Illis cupiditatibus etiam illos oneratos fuisse demonstrat, quibus ait: uenite ad me, omnes qui laboratis, et onerati estis, et ego uos reficiam . Ergo illa anima mulieris quasi circumfossa respirauit, et erecta est.

51. Sed eadem uitis ubi circumfossa fuerit, religatur et erigitur, ne reflectatur in terram. Reciduntur  alia sarmenta, alia propagantur: reciduntur que inani effusione luxuriant, propagantur ea que bonus agricola iudicauerit fructuosa. Quid ego adminiculorum ordines, iugationisque describam gratiam, que uere atque manifeste equalitatem docent in Ecclesia esse seruandam, ut nemo se diues aut honoratus extollat, nemo pauper deiiciat, ignobilisque desperet? Omnibus sit in Ecclesia par atque una libertas, omnibus impertiatur iustitia communis 53 et gratia. Ideo turris in medio est, que exemplum de illis rusticanis, de illis circumferat piscatoribus, qui uirtutum arcem tenere meruerunt: quorum exemplis noster erigatur affectus, [a 1Kb] neque humi uilis et despicabilis iaceat; sed uniuscuiusque mens ad superiora se subrigat, ut audeat dicere: Nostra autem conuersio in  celis est. Unde ne aliquibus procellis seculi possit reflecti, et tempestate deduci, clauiculis illis et circulis quasi amplexibus caritatis proximos quosque complectitur, et in eorum coniunctione requiescit. Charitas est igitur que nos superioribus nectit, celoque inserit. Qui enim manet in caritate, Deus in eo manet. Unde et Dominus ait: Manete in me, et ego in uobis. Sicut palmes non potest fructum afferre a se, nisi manserit in uite; sic et uos, si in me non manseritis. Ego sum uitis, uos palmites estis .

52. Euidenter igitur exemplum uitis ad nostre uite institutionem arcessendum esse signauit, que primum ueris tepefacta temperie gemmare perhibetur: deinde ex ipsis sarmentorum articulis fructum emittere, de quibus oriens uua formatur, paulatimque  augescens immaturi partus retinet acerbitatem, nec potest nisi matura iam et cocta dulcescere. uestitur interea uiridantibus pampinis uinea, quibus et aduersum frigus, omnemque iniuriam non exiguo munitur subsidio, et a solis ardore defenditur. Quid autem  eo uel spectaculo gratius, uel fructu est dulcius, uidere serta pendentia uelut quedam speciosi ruris monilia, carpere uuas uel aureo colore uel purpureo renitentes? Hyacinthos ceterasque gemmas fulgere existimes, coruscare [b 1Kb] indicos, albarum emicare gratiam. Nec aduertis ex his admoneri te, homo, ne immaturos fructus tuos dies supremus inueniat, aut plene tempus etatis [c 1Kb] opera imparata dedeceant. Acerbus enim fructus amarior esse consueuit; nec potest dulce esse, nisi quod ad maturitatem perfectionis adoleuerit. Huic uiro perfecto nec frigus horride mortis, nec sol iniquitatis nocere consueuit; quia obumbrat eum gratia spiritalis, et omnia mundane cupiditatis et corporee libidinis restinguit incendia, defendit ardores. Laudent te quicumque  conspiciunt, et agmina Ecclesie uelut quedam palmitum serta mirentur: spectent singuli fidelium pulchra animarum monilia: delectentur maturitate prudentie, splendore fidei, confessionis decore, iustitie pulchritudine, ubertate misericordie, ut dicatur tibi: Uxor tua sicut uitis abundans in lateribus domus tue ; eo quod redundantiam uitis fructifere, copiose munere liberalitatis imiteris.



CAPUT XIII.

De arborum utilitate, ac diuersitate; de ratione illas iugandi ac medicandi; postremo de arboreorum succorum proprietatibus: cum morali ad singula expositione.

 53. Sed quid ego in sola uite immoror, cum omnia genera arborum utilia sint, alia 54 ad fructum nata, alia ad usum data? Nam et quibus non est fructus uberior, tamen usus pretiosior est. Cedrus suspendendis tectorum apta culminibus, eo quod huiusmodi materies et procera sit spatiis, nec onerosa parietibus. Lacunaribus quoque [d 1Kb] comendisque fastigiis habilis est cupressus. Unde et Ecclesia dicit in Canticis: Trabes domorum nostrarum cedrine, lacunaria nostra cupressina ; in his esse declarans decora sui [e 1Kb] ornamenta fastigii, qui quasi trabes uerticem Ecclesie sua uirtute sustineant, et fastigium eius exornent. Laurus et palma ad insigne uictorie. Lauro uictorum capita coronantur, palma manus uictricis ornatus est. Unde et Ecclesia ait: Dixi, ascendam in palmam, tenebo  altitudines eius . Que eminentiam uidens uerbi. et sperans quod ad eius altitudinem possit ascendere et scientie summitatem, dicit: Ascendam in palmam; ut omnia inferiora relinquat, et ad superiora contendat, [f 1Kb] ad brauium Christi, ut suaues  eius fructus carpat et gustet. Suauis enim uirtutis est fructus. Populus quoque coronis arbor umbrosa uictricibus, et salix lenta uitibus habilis uinciendis, quid aliud mystice declarant, nisi bona esse Christi uincula, que nocere non soleant, uincula gratie, uincula caritatis, ut unusquisque suis uinculis glorietur, sicut gloriabatur et Paulus, dicens: Paulus uinctus Iesu Christi ? His ligatus uinculis dicebat: Quis nos separabit a caritate Christi ? uinculis abstinentie, uinculis caritatis. His ligatus uinculis etiam Dauid ait: In salicibus, in medio eius suspendimus organa nostra . Buxus quoque elementorum apicibus utilis exprimendis, leui materia usum manus puerilis informat. Unde ait Scriptura: Scribe in buxo  . Simul ut admoneat te ipsa materia que semper uiret, nec umquam foliis exuitur suis, ne umquam spei tue dissimulatione nuderis, sed semper tibi per fidem germinet spes salutis.

54. Quid ego enumerem quanta uarietas arborum, quam diuersus in singulis et pulcher ornatus, quam patule fagi, quam procere abietes, quam comantes pinus, quam umbrose ilices, quam populi bicolores, quam nemorosa et rediuiua castanea, que simul ut excisa fuerit, tamquam siluam ex se pullulare consueuit; quemadmodum in arboribus ipsis etas aut senilis, aut nouella deprehenditur; iunioribus enim exiliores rami, antiquioribus ualidiora et nodosa sunt brachia: illis folia leuigata atque diffusa, istis contractiora et aspera. Sunt etiam arbores que senili  atque emortua radice successionem sui, si forte cedantur, reparare non nouerint: alie quibus aut iuuentus uiret, aut natura fecundior est, quibus excisio lucro potius quam detrimento sit, ut per plures sui rediuiua successione remouentur heredes.

55. Est etiam, quod mireris, ipsis sexus in pomis, est discretio sexus in arboribus. Nam uideas palmam que dactylos generat, plerumque inclinantem ramos suos et subiicientem, et concupiscentie atque amplexus speciem pretendentem 55 ei arbori, quam marem palmam appellant [a 23Kb] pueri rusticorum. Illa ergo palma leminea est, et sexum suum subiectionis specie confitetur. Unde locorum cultores preiaciunt ramis eius dactylorum uel [b 1Kb] palmitum semina masculorum, quibus illi feminee arbori uelut quidam  sensus perfunctionis infunditur, et expetiti concubitus gratia representatur. Quo munere donata rursus erigitur, et eleuat ramos suos, et in ueterem statum comam suam rursus attollit. De ficu quoque eadem opinio est. Ideoque plerique secundum domesticam et fructiferam ficum agrestem ficulneam feruntur inserere, eo quod cito fructus fecunde illius et domestice ficus uel aura tentati aliqua, uel estu defluere ferantur in terram. Unde gnari huius remedii  grossis arboris agrestis alligatis ad illam feracem arborem, medentur eius infirmitati; ut possit fructus proprios reseruare, iamiamque si deforent remedia, lapsuros. Quo admonemur uelut quodam enigmate nature non refugere eos, qui a nostra fide et consortio separati sunt; eo quod et gentilis qui fuerit acquisitus, quo grauior fuerit assertor erroris, eo uehementior possit fidei defensor exsistere; et si quis de hereticis conuertatur, uelut confirmet eam partem in quam se commutata opinione contulerit, maxime si habeat aliquid nature directum, ut uiuida possit esse eius sententia, si adminiculetur ei attentio sobrietatis, obseruantia castitatis. Profunde ergo circa eum studium tuum, ut similitudine fructifere illius ficus de presentia et coniunctione agrestis illius  arboris tuam possis corroborare uirtutem. Ita enim tua nec dissoluetur intentio, et diligentie fructus et gratie reseruabitur.

56. Quam multa sunt autem que doceant naturalem duritiam posse diligentie studio temperari, quibus affert cultus ruralis exemplum! Nam plerumque cito florent mala granata, et fructum afferre non possunt, nisi congruis peritorum remediis excolantur: plerumque succus uanescit interior, et fortis species eius pulchra pretenditur. Que non immerito comparatur Ecclesie, ut habes in Canticis ad Ecclesiam dictum: Ut cortex mali punici gene tue . Et infra: Si floruit uitis, floruerunt mala granata . Ecclesia enim bonum fidei fulgorem confessionisque pretendit, tot martyrum sanguine  speciosa, et quod est amplius Christi cruore dotata; simul plurimos intra se fructus usu istius pomi sub una munitione conseruans, et uirtutum negotia multa complectens. Sapiens enim spiritu celat negotia. Amygdalis quoque hoc genere medicari feruntur agricole, ut ex amaris dulces fiant fructus, ut et terebrent eius radicem arboris, et in medium inserant surculum eius arboris quam Greci , nos piceam dicimus; quo facto succi amaritudo deponitur. Ergo si agricultura conuertit stirpium qualitates, nonne studia doctrine, et discipline attentio mitigare possunt [c 1Kb] quaslibet egritudines passionum? 56 Nemo ergo positus uel in adolescentie uel intemperantie lubrico, de sui conuersione desperet. Ligna plerumque in meliores uertuntur usus, et non possunt  hominum corda mutari?

57. Docuimus non solum inter diuersi generis arbores esse fructuum diuersitates, sed plerumque in eadem specie arborum compugnare sibi fructus. Alia enim species masculorum, alia femineorum fructuum, sicut de dactylis supra diximus. Quis autem possit comprehendere uarietatem, speciem gratiamque pomorum, singulorum quoque utilitatem fructuum, succorumque proprietatem, que cuique rei  apta uideantur, quemadmodum egris uisceribus hominum amariora poma medicentur, et inflationem asperitatemque interiorem temperent, quemadmodum rursus humorum aspera pomorum dulcibus temperentur? Denique ea medicina antiquior, que herbis curare consueuit et succis; nec ulla firmior sanitas, quam que salubribus reformatur alimentis. Unde secundum naturam docemur, quia sola nobis esca medicina est. Herbis certe ulcera aperta clauduntur, herbis curantur interna. Ideoque medicorum est opus herbarum potestates noscere. Hinc enim medendi usus inoleuit.



CAPUT XIu.

De simplicium pomorum differentia, foliorumque diuersitate: ubi precipue de pampino, et folio ficus; deque uariis aliorum foliorum figuris.


58. Sed ut ad simplicia poma reuocemus stylum, alia sunt que coquuntur sole, alia que testis aut corticibus clausa complentur. Mala et pyra, uuarum quoque genera omnia nuda obiecta sunt soli: [a 1Kb] nucis autem et nuclee, nuclei quoque fructus et testa opertus et cortice, alitur tamen et ipse calore solis atque nutritur; et quantum pinee densitate nucleus absconditur, tantum solis calore nutritur.

59. Quanta deinde Domini prouidentia, ut ubi mollior fructus, ibi folii crassitudo ualidius tegumentum tuendo deferat pomo, quod uidemus in fructu ficulnee. Delicatiora itaque ualidioribus munienda sunt, ut et ipse quoque Dominus per Hieremiam  docet, dicens: [b 1Kb] Sicut ficus istas bonas recognoscam translatos Iuda, quos emisi de loco isto in terram Chaldeorum in bona, et confirmabo oculos meos super illos in bona . Tamquam delicatos enim uelut quodam misericordie sue ualidiori sepsit tegmine, ne teneri fructus maturius interirent. Denique de ipsis etiam in posterioribus dicit: Delicati mei ambulauerunt uias asperas . Quibus infra ait: Constantes estote filii, et clamate ad Deum . Hoc enim solum aduersus omnes procellas atque iniurias inuiolabile tegmen, impenetrabile munimentum est. Ubi ergo teneri fructus, ibi crassiora tegmina et munimenta foliorum. Contra autem ubi fructus ualidiores, 57 ibi teneriora folia, ut malus arbor docet. Pomum enim ualidius non multo  indiget protectionis auxilio; nam ipsa protectionis crassioris umbra pomo nocere plus posset.

60. Denique doceat nos pampinus nature gratiam, et diuine sapientie interna mysteria. uidemus enim ita scissum atque diuisum, ut trium foliorum speciem uideatur ostendere: ita pars media distincta est, ut nisi inferioribus hereret, separata spectantibus  uideretur. Ea autem ratio uidetur seruata nature, ut et solem facilius admittat, et umbram obtexat. Denique procerius media pars eius extenditur, et in ipsa summitate tenuatur, ut plus pulchritudinis quam tegumenti preferat. Etenim [c 29Kb] brauii speciem uidetur effingere, significans quod uua inter pendentes ceteros fructus habeat principatum, cui tacito quodam iudicio nature, sed euidenti indicio innascitur species et prerogatiua uictorie. Secum igitur habet brauium suum, quo et munimen sibi prebetur aduersum iniurias eris, pariterque imbrium uiolentiam, et impedimentum non affertur ad recipiendum solis calorem, quo tepefacta alitur, coloratur, augetur. Ficulnee quoque folium, eque prope ut pampinus, quadrifida interscinditur diuisione:  quod eo clarius uidetur, quo maius est folium, sane non ita ut pampinus uel ora omni, uel summitate crispanti. Sicut enim in ficulnee folio crassitudo ualidior, ita in pampino species elegantior. Crassitudo igitur folii proficit ad tempestatis iniuriam repellendam, intercisio ad fructus gratiam uaporandi. Denique hoc genus pomi grandinem non cito, maturitatem cito sentit; quia et latere uidetur aduersum iniurias, et patere ad gratiam.

61. Quid ego foliorum describam diuersitates quemadmodum alia rotunda, alia longiora, alia flexibilia, alia rigidiora sint, alia nullis facile uentis labentia, alia que leui motu decutiantur aurarum?



CAPUT Xu.

Stupenda aque diuersitas! Inde et fructuum qui ea nutriuntur, differentia nascitur; et stillantium ex arboribus lacrymarum discrepantia: quibus accuratioris perscrutationis excusatio subiungitur.


62. Inexplicabile est singularum rerum exquirere uelle proprietates, et uel diuersitates earum manifesta testificatione distinguere, uel latentes occultasque causas indeficientibus aperire documentis. Una nempe atque eadem est aqua, et in diuersas plerumque sese mutat species: aut inter arenas flaua, aut inter cautes spumea, aut inter nemora uiridantior, aut inter florulenta discolor, aut inter lilia fulgentior, aut inter rosas rutilantior, aut in gramine liquidior, aut in palude turbidior, aut in fonte perspicacior, aut in mari obscurior, assumpto locorum quibus  influit colore, decurrit. Rigorem quoque pari ratione commutat, ut inter 58 uaporantia ferueat, inter umbrosa frigescat, sole repercussa exestuet, niuibus irrigata glaciali humore canescat. Quemadmodum autem sapor eius ipse conuertitur, ut nunc asperior, nunc amarior, nunc uehementior, nunc austerior, nunc dulcior pro specierum quibus infusa fuerit qualitate  uarietur? Asperatur immaturioribus succis, tunso cortice nucis, foliisque contritis, amarior fit absinthio, uino uehementior, austerior alliis: grauescit ueneno, melle dulcescit. Si uero ei lentiscum, terebinthi quoque fructus, uel nucis interior pars misceatur, in olei mollem naturam facile transfunditur. Cum sit autem altrix omnium uirgultorum, diuersos singulis usus ministrat. Si [a 1Kb] radices alluat uel nubibus fusa descendat, discretas dat omnibus uires, radicem impinguat, caudicem prouehit, ramos diffundit, folia uirescere facit, [b 1Kb] fructuum alit semina, pomum augere consueuit. Ergo cum eadem sit omnium nutrix, alia arborum genera tristiores ferunt succos, alia dulciores, alia tardos, alia prematuros. Ipse quoque inter se discrepant suauitate. Alia suauitas  est in uinea, alia in olea, alia in cerasis, alia in fleu, discreta in malo, dispar in dactylo.

63. Tactus ipse aque alibi lenis, alibi asperior, plerumque pinguior est. Pondere quoque distat frequenter ut specie. Nam plerisque locis grauior, plerisque leuior estimatur. Non mirum igitur si cum ipsa in se discrepet, discrepent etiam inter se lacryme arborum, que eiusdem aque alluuione generantur. Et cum una sit omnium causa, diuersus singularum usus, diuersa natura est. Aliam uim habet cerasi arboris lacryma, aliam lentisci. Disparem quoque balsami guttam odorata Orientis ligna sudare produntur: diuersum quoque lacrymarum genus uirgulta ferularum in Aegypto ac Libya quadam ui nature secretioris illacrymant. Quid autem tibi referam,  clementem licet esse sermonem, quod electrum lacryma uirgulti sit, [c 1Kb] et in tante materie soliditatem lacryma durescat? Nec leuibus id astruitur testimoniis, quando folia aut surculorum minutissime portiones, aut exigua quedam animantium genera in electro sepe reperiantur, que uidetur, cum adhuc gutta esset mollior, recepisse et solidata tenuisse.

64. Sed quid ego uili sermone decerno cum alta atque pretiosa ratione nature, [d 1Kb] cum iste sermo humano alatur ingenio, naturam autem omnium prouidentia diuina formauerit? Unde uelut habenis quibusdam uerborum cohibenda diffusio est; ne quod Salomoni specialiter sapientie munere diuinitus uidetur esse collatum, usurpatorie uideamur exponere differentias arborum et uirtutes radicum, et quecumque  sunt abscondita et improuisa, sicut scriptum est , que nec ab ipso tamen manifestata produntur; ut mihi uideatur potuisse eum disputare de uirgultorum generibus, non potuisse tamen plenius [e 1Kb] omnes creature explicare rationes.



59 CAPUT XuI.

Quomodo ad uocem Domini subito omne uirgultorum genus efflorescens uictum, delicias ac medicinam ministrauerit. Quo etiam modo plante omnes aut semen, aut aliquid quod seminis uicem suppleat, in se habeant. De magna Dei uirtute in singulis; ubi speciatim de pinea ac myricis.

65. Quod si irriguis aquarum plerumque et segetes letiores sunt, et uirides fabe, et hortorum multiplex  suscitatur et resuscitatur gratia, si uiridantibus thoris fluuiorum exundantium ripa [f 1Kb] decoratur; quemadmodum ad uerbum Domini, quod omni aquarum cursu est redundantius, subito creatura uirgultorum omnis effloruit? Festinarunt campi non commissam sibi frugem edere, ignorata horti olerum genera, florum miracula germinare, ripe fluminum se uestire myrtetis: properauerunt arbores cito surgere, cito [g 1Kb] se in florem induere, uictum hominibus, pecori pabulum ministrare. Fructus communis est omnibus, usus quoque est datus omnibus. Simul utrumque arbores germinarunt, aliud quo uesceremur, aliud quo refrigerante umbra defenderemur a sole. [h 1Kb] Cibus in fructu, usus amenitatis in folio; tamen quia prescia erat prouidentia Creatoris, quod  fructum sibi maxime humana auiditas uindicaret, reliquis prouidit animantibus, ut specialem his donaret alimoniam. Itaque esca his non mediocris in foliis est, corticibusque siluestribus: ea quoque que ad usum medendi proficerent, id est, succi, lacryme, surculi pariter ministrata sunt. Itaque illa que post experimento, usu et exemplo utilia cognouimus, ea a principio [i 1Kb] Creator cui usui apta donaret, prescientie sue maiestate de sinu terrarum iussit exire.

66. Et quia iussit Dominus, ut germinaret terra herbam feni, et lignum fructiferum, faciens fructum secundum genus, cuius semen eius in eo  illud aduertat, quia nequaquam  fieri potest, ut non aut seminibus utantur uniuersa gignentia, aut habeant aliqua que uideantur cum uirtute seminum conuenire: idque si quis diligenter intendat, manifesta testificatione poterit comprehendere. Nihil uidentur seminis habere salices; habent tamen in foliis granum quoddam quod habeat uirtutem seminis, ut eo commisso terris, tamquam posito surgat arbor de surculo; et tamquam de semine se exsuscitet. Grano itaque illo radix primum coalescit: de radice pullulat non solum salicis, sed etiam reliquarum ad similitudinem huiusmodi generis 60 arborum silua. [a 1Kb] Habet autem et radicis generatio uirtutem seminis; unde plerique [b 1Kb] ea satione incrementum sui memoris propagarunt.

67. Magna Dei uirtus in singulis. Nec miretur aliquis  si in uirgultis magnam Dei dixi esse uirtutem. Siquidem magnam suam uirtutem in locustis esse dixit et brucho, eo quod diuine maiestatis offensa magno moderamine sterilitatis Iudaice atque inopie solueretur. Magna enim uirtus patientia, magna uirtus [c 1Kb] prouidentia. Indigni etenim erant, qui uterentur fecunditate terrena, qui terrarum leserant creatorem. Et uere magnus, qui miserabili fame nefas tante impietatis ulciscitur. Itaque si magna uirtute Dei sterilem bruchum terra generauit, quanto magis uirtute magna, que fecunda sunt, procreat!

68. Quis pineam uidens non stupeat tantam diuino precepto artem inolitam, impressamque nature: quemadmodum ab ipso centro distantibus licet mensuris pari assurgat glutino, quo proprios fouet fructus?  Itaque per circuitum eadem species et ordo seruatur, et quidam in singulis plagis nucleorum partus exuberat, atque in orbem redit fructus et gratia. Itaque in pinea ista imaginem sui natura uidetur exprimere, que a primo illo diuino celestique mandato priuilegia accepta custodit, et partus suos quadam annorum uice et ordine refert, donec consummatio temporis impleatur.

69. Sed ut in hoc fructu gratam speciem sui signat; ita etiam in myricis, id est, humilibus uirgultis figuram improbe calliditatis expressit. Sicut enim duplici corde uiri ubique presto sunt, et gratiam simplicitatemque apud bonos pretendunt, et uitiosissimis glutinantur: ita etiam et in aquosis et in desertis contrario quodam usu hec uirgulta nascuntur.  Unde et Hieremias [d 1Kb] dubia morum atque insincera myricis comparauit .



CAPUT XuII.

Surditate humani cordis increpata, mirabilis Dei prouidentia in minimis declaratur; ubi precipue de arboribus semper uirentibus et illarum differentiis, tum de primo uitis cultore, ac uini usu disseritur.

70. Germinet, inquit, terra herbam uirentem, et  statim omni surgente germine terra completa est. Et homini dicitur: Dilige Dominum Deum tuum , et non est caritas Dei omnium infusa uisceribus. Surdiora corda hominum sunt, quam dura saxorum. Terra indebitos fructus nobis ministrat, dum obsecundat auctori: nos debitum munus negamus, dum non ueneramur auctorem.

71. uide in paruis que prouidentia sit Dei, et 61 quia comprehendere non potes, mirare quomodo alia semper florentia reseruauerit, alia mutationes habere uoluerit exspoliationis, et amictus. Inter cana niuium, pruinas frigorum, uiriditatem suam arua conseruant: et cum ipsa tecta sint gelu, partus sui tamen haud exiguam speciem uiriditatis obtexunt. In ipsis quoque generibus arborum, que diuturnis  frondibus uestiuntur, non mediocris distantia est. Seruat indumentum suum semper olea, uel pinus, sed tamen folia sua sepe commutant; nec ea quasi diuturna, sed quasi succedanea pretendunt sue arboris pulchritudini, perpetui integritate uestitus uice muneris obumbrantes. Palma autem uirens semper manet conseruatione et diuturnitate, non immutatione foliorum. Nam que primo germinauerit folia, ea sine ulla substitutionis successione conseruat. Imitare ergo eam, o homo, ut dicatur et tibi: Statura tua similis facta est palme . Serua uiriditatem pueritie tue, et illius innocentie naturalis, quam a primordio recepisti, ut plantatus secus decursus aquarum fructum tuum in tempore tuo habeas preparatum, et folium tuum non defluat. Hanc uiriditatem  gratie semper florentis in Christo secuta Ecclesia dicit: In umbra eius concupiui, et sedi . Hanc prerogatiuam doni uirentis acceperunt et Apostoli, quorum nec folium umquam potuit elabi, ut eorum etiam umbra curaret egrotos. [e 1Kb] Obumbrant enim infirmitates corporis fides mentis, et florentia merita uirtutum. Mane ergo plantatus in domo Domini, ut in atriis eius sicut palma floreas, et ascendat in te gratia Ecclesie, et sit odor narium tuarum sicut mala, et fauces tue sicut uinum optimum , ut inebrieris in Christo.

72. Bene admonuit iste uersiculus repetere pene intermissum, quia diximus precepto 62 Domini uitem etiam pullulasse, quam postea post diluuium a Ne plantatam esse cognouimus . Sic  enim habes, quia Ne agricola erat terre, et plantauit uitem, et bibit de uino eius, et obdormiuit. Non ergo Ne auctor est uitis, sed plantationis. Neque enim nisi eam reperisset ante generatam, plantare potuisset. Cultor ergo, non auctor est uitium. Deus autem qui sciret quod uinum sobrie potatum sanitatem daret, augeret prudentiam, immodice sumptum ad uitia causas daret, creaturam dedit, abundantiam humano arbitrio reseruauit; ut parcimonia  nature esset magisterium sobrietatis, abundantie noxiam lapsumque temulentie sibi ascriberet humana conditio. Denique et ipse inebriatus est Ne, et obdormiuit consopitus a uino. Itaque per uinum patuit deformitati qui per diluuium excreuit ad gloriam: sed Dominus et in eo creature sue gratiam reseruauit, ut eius fructum nobis conuerteret ad salutem, ac per eum nobis remissio peccatorum proueniret. Unde pie Isaac dixit: Odor Iacob, odor agri pleni, id est, naturalis odor . Quid enim pleno rure suauius? Quid uitis odore iucundius? Quid fabe flore gratius? Unde quamuis ingeniose  quis ante nos dixerit: Non uitem aut ficum Patriarcha olebat aut frugem, sed uirtutum spirabat gratiam; ego tamen et odorem ipsum terre simplicem atque sincerum pro gratia benedictionis accipiam, quem fraus nulla composuit, sed ueritas indulgentie celestis infudit. Denique inter benedictiones sacratissimas computatur, ut tribuat nobis Dominus a rore celi uim uini, olei, atque frumenti: cui est honor, laus, et gloria, perpetuitas a seculis, et nunc et semper, et in omnia secula seculorum. Amen.



LIBER QUARTUS. DE OPERE QUARTI DIEI.



61 CAPUT I 

Lectorem parat ad creationem solis recte intelligendam, declinandamque in eo idolomaniam; qua de re eiusdem cum auctore suo comparationem instituit, et ordinem quo inter alia creatus est, expendit, subiecta eleganti terre prosopopeia.


1. Qui uindemiam colligit, uasa prius quibus uinum infunditur, mundare consueuit, ne [a 1Kb] sors aliqua uini gratiam decoloret. Quid enim prodest ponere uitem ordine, fodere quotannis, aut aratris sulcos ducere, putare, subrigere, adiungere ulmis, et quodam connubio copulare, si tanto labore uina quesita in uase coacescant? Matutinos quoque solis ortus si quis spectare desiderat, emundat oculos  suos; ne quid pulueris, ne quid purgamentorum [b 1Kb] oculis eius insidat, quo tuentis bebetetur obtutus; neue aliqua caligo nebulosa corporeos 62 uisus spectantis obducat. Nobis in lectione exoriendus est sol, qui ante non fuerit. Primum iam diem sine sole transiuimus: secundum sine sole transegimus: tertium sine sole confecimus: quarto die iubet Deus fieri luminaria solem, et lunam, et stellas. Sol incipit, emunda oculos mentis, o homo, animique interiores obtutus, ne qua festuca peccati aciem tui prestringat ingenii, et puri cordis turbet aspectum. Emunda aurem, ut uase sincero Scripture diuine nitida fluenta suscipias, ne qua ingrediatur contagio. Procedit sol magno iubare diem, magno mundum complens lumine, uaporans calore. Caue, o homo,  solam eius perpendere magnitudinem; ne nimius fulgor eius uisus tue mentis obcecet; ut qui e regione in radium eius intendit, repercusso lumine omnem subito amittit aspectum; ac nisi in ceteras partes uultum suum oculosque conuertat, estimat  se nichil uidere, et tuendi munere esse fraudatum: si uero 63 deflectat obtutum, integrum sibi officium perseuerat. Caue igitur ne et tuum radius eius exoriens confundat aspectum. Et ideo prius firmamentum celi aspice, quod ante solem factum est: terram aspice, que ante quam sol procederet, cepit esse uisibilis atque composita: germina eius aspice anteriora solis lumine. Anterior [c 1Kb] bruchus quam sol, antiquior herba quam luna. Noli ergo Deum credere, cui uides Dei munera esse prelata. Tres dies transacti sunt, et solem nemo quesiuit, et luminis claritas abundauit. Habet enim et dies suam lucem, que precessor est solis. Non igitur te tanto splendori solis temere committas. Oculus est enim mundi, iucunditas diei, celi pulchritudo, nature gratia,  prestantia creature.

2. Sed quando hunc uides, auctorem eius considera: quando hunc miraris, lauda prius ipsius creatorem. Si tam gratus est sol consors et particeps creature, quam bonus est sol ille iustitie! Si tam uelox iste, ut rapidis cursibus in die ac nocte lustret omnia; quantus ille qui ubique semper est, et maiestate sua complet omnia? Si admirabilis qui iubetur exire, quam supra admirationem qui dicit soli, et non exoritur, ut legimus ? Si magnus est qui per horarum uices locis aut accedit, aut decedit quotidie, qualis ille qui etiam cum se exinaniret, ut nos eum possemus uidere, erat lumen uerum, quod illuminat omnem hominem uenientem in hunc mundum? Si prestantissimus, qui obiectu  terre patitur sepe defectus; quante maiestatis qui ait: Adhuc semel ego mouebo terram ? Illum terra abscondit; istius motum non potest sustinere, nisi uoluntatis eius substantia fulciatur. Si ceco damnum est huius solis gratiam non uidere; quanto  magis peccatori damnum, ueri luminis munere defraudatum, perpetue noctis tenebras sustinere?

3. Ergo cum uides solem, attende terram, que ante fundata est: attende herbam feni, que prestat ordinis priuilegio: attende ligna, que plaudunt quod priora luminibus celi esse ceperunt. Numquid merita feni maiora quam solis? Aut numquid potior ligni prerogatiua? Absit ut in sensibilia tanti muneris preferamus ministro. Quid igitur preuidit altitudo sapientie et scientie Dei, ut prius inciperent ligna esse, quam illa duo mundi luminaria, et quidam celestis oculi firmamenti; nisi ut cognoscerent omnes diuine testimonio lectionis terram sine sole posse esse fecundam? Nam que potuit sine sole prima rerum semina germinare, potest utique semina accepta  nutrire, et proprio fotu sine calore solis partus edere.

4. Hac igitur uoce quadam suorum munerum clamat natura: Bonus quidem sol, sed ministerio, non imperio: bonus mee fecunditatis adiutor, sed non creator: bonus meorum altor fructuum, sed non auctor. Interdum partus meos et ipse adurit: frequenter mihi et ipse damno est, plerisque me locis indotatam relinquit. Non sum ingrata conseruo, mihi est in usum datus, mecum 64 labori est mancipatus, mecum subiectus est uanitati, mecum corruptionis subditus seruituti. Mecum congemiscit, mecum parturit, ut ueniat adoptio filiorum, et humani generis redemptio, quo possimus et nos a seruitio liberari. Mecum assistens laudat auctorem, mecum hymnum  dicit Domino Deo nostro. Ubi maior eius est gratia, ibi mecum est ei commune consortium. Ubi sol benedicit, ibi terra benedicit. Benedicunt  ligna fructifera, benedicunt pecora, benedicunt uolucres mecum. In mari positus illum nauta accusat, me desiderat: in montibus illum pastor declinat, ad mea germina, ad meas festinat arbores, quibus exestuans obumbretur, ad meos fontes sitiens et lassus accurrit.



CAPUT II.

Solem Dei Filio seruire, a quo ad ornamentum celicum aliis luminibus creatus fuit. Fecunditatem a Deo terris inditam, non a sole: cum factus sit in potestatem diei, sicut et luna in potestatem noctis: quod etiam Christo et Ecclesie accommodatur.


5. Sed ne oculorum tibi exiguum uideatur esse testimonium, emunda aurem, admoue eam celestibus oraculis. Duobus enim et tribus testibus stat omne uerbum. Audi dicentem: Fiant luminaria in firmamento celi ad illuminationem terre . Quis hoc dicit? Deus dicit. Et cui dicit nisi filio? Deus ergo Pater dicit: Fiat sol; et Filius fecit solem. Dignum enim erat, ut solem mundi faceret Sol iustitie. Ipse ergo eum in lumen adduxit, ipse eum illuminauit, ipse ei donauit fundendi luminis potestatem.  Factus est ergo sol; ideo et ipse seruit, quoniam dictum est: Fundasti terram, et permanet: dispositione tua permanet dies, quoniam uniuersa seruiunt tibi . Etenim cum dies seruiat, quomodo non seruit sol, qui factus est in potestatem diei? Quomodo non seruit luna et stelle, que facte sunt in potestatem noctis? Etenim quanto maiorem his gratiam creator donauit, ut er solito amplius solis claritate resplendeat, dies serenius luceat, noctis illuminentur tenebre per lune stellarumque fulgorem, celum uelut quibusdam floribus coronatum, ita ignitis luminaribus micet, ut paradiso putes uernante depictum spirantium rosarum uiuis monilibus renitere: quanto igitur amplius his decoris uidetur esse collatum, tanto amplius debent. Cui  enim plus committitur, plus debet. Et ideo bene a plerisque ornamentum celi est nuncupatum, eo quod sit stellarum monile pretiosum.

6. Atque ut sciamus quia fertilitas terrarum non calori solis ascribitur, sed diuine indulgentie deputatur, ait Propheta: Omnia a te exspectant, ut des illis cibum in tempore: dante te illis, colligent sibi, aperiente te manum, uniuersa implebuntur [a 1Kb] bonitate . Et infra: Emitte Spiritum tuum et creabuntur, et renouabis faciem terre . Et in Euangelio: Considerate uolatilia celi, quia neque serunt, nec metunt, et Pater uester celestis pascit illa . Non 65 ergo sol aut luna fecunditatis auctores sunt; [b 1Kb] sed Deus Pater per Dominum Iesum omnibus liberalitatem fertilitatis impertit.

 7. Pulchre autem exposuit nobis Propheta quid sit quod ipse ait: Quia fecit Deus solem in potestatem diei et lunam in potestatem noctis . Nam et in isto psalmo centesimo tertio de quo supra diximus, scripsit: Fecit lunam in tempora, sol cognouit occasum suum . Cum enim dies horas suas complere ceperit, sol debitum sibi cognoscit occasum. Est ergo in diei potestate sol, et luna in potestate noctis, que temporum uicibus obedire compellitur, et nunc impletur lumine, atque uacuatur: licet plerique hunc locum mystice de Christo et Ecclesia uideantur accipere; quod agnouerit Christus proprii corporis passionem, qui ait: Pater, uenit hora, clarifica Filium tuum , ut illo occasu suo omnibus donaret uitam eternam, qui perpetue mortis urgebantur  occasu: et Ecclesia tempora sua habeat, persecutionis uidelicet et pacis. Nam uidetur sicut luna deficere, sed non deficit. Obumbrari potest, deficere non potest; quia aliquorum quidem in persecutionibus discessione minuitur, ut martyrum confessionibus impleatur, et effusi pro Christo sanguinis clarificata uictoriis maius deuotionis sue et fidei toto orbe lumen effundat. Namque luna luminis imminutionem habet, non corporis, quando per uices menstruas deponere uidetur lumen suum, ut mutuetur a sole; quod facile puro ere atque perspicuo, quando  nulla eam obducta nebula caligantem facit, colligi potest. Orbis enim lune integer manet, etsi non similiter totus, ut pars eius effulgeat. Et qualis uideri solet cum plenus est luminis, talis est magnitudine: sed per umbram quamdam lumine suo uiduatus apparet. Et inde cornua eius refulgent; quia corpus eius in orbem diffunditur, et uelut deficiente portionis [a 1Kb] luce insinuatur.



CAPUT III.

Aliud esse lumen diei, aliud siderum. Discrimen diurnum ac nocturnum signis duobus notari, ac duplicem esse ignis operationem, illuminare et urere, que in retributione meritorum separabuntur. Deum dici ignem exurentem et qua causa. Postremo omni corpori suam umbram adherere.

 8. Mouere autem potest quod ait: Fiant luminaria ad illuminationem [b 31Kb] super terram, que discernant inter diem et noctem . Quia et supra iam ubi lumen fecit dixerat: Separauit Deus inter lucem ac tenebras, et factum est uespere, et factum est mane dies unus. Sed consideremus quia aliud est lumen diei, aliud lumen solis et lune, et lumen stellarum, eo quod sol ipse radiis suis fulgorem diurno lumini uideatur adiungere, quod uel ortus diei potest prodere, uel occasus. Nam ante solem lucet quidem, sed non refulget dies; quia amplius quoque meridiano sole resplendet. Quod ostendit Propheta, dicens: Et educet quasi lucem iustitiam tuam, et iudicium tuum sicut meridiem . Non solum enim lumini, 66 sed etiam meridiano lumini sancti iustitiam comparauit.

 9. Deinde non solum unum signum, sed etiam duo uoluit esse diurne discretionis atque nocturne; ut et lux discretionem faciat, et solis exortus; et iterum lucis defectus, et stellarum ortus inter occasum diei distinguat, et noctis exordium. Nam ubi occiderit sol, manet tamen adhuc aliquid reliquiarum diei, donec tenebre terram operiant: et tunc luna oritur, et stelle. Et de nocte quidem aperte liquet, quia lune et stellarum illuminatio noctis spatia testantur. Siquidem per diem fulgorem illum lunarem, stellarumque omnium sol exortus abscondit. De die autem uel ipsa solis flagrantia docere nos potest diuersam diurni luminis et solis esse naturam, et ipsam esse speciem discolorem. Simplex est enim lucis species,  ut lumen prebeat. At uero sol non solum uirtutem illuminandi habet, sed etiam uaporandi; igneus est enim. Ignis autem et illuminat et exurit. Unde Dominus uolens Moysi ostendere sue operationis miraculum, quo Moysen ad obediendi studium prouocaret, atque ad fidem inflammaret eius affectum, in igne uisus est in rubo, et rubus non exurebatur, sed tantum splendere ignis specie uidebatur. Alterum igitur  munus ignis uacabat, alterum operabatur. uacabat exustionis uis, operabatur illuminationis. Ideo stupebat Moyses, quia contra naturam suam ignis non exurebat rubum, qui etiam uehementiorem materiem consueuit exurere. Sed Domini ignis illuminare solet, exurere non solet.

10. At forte dicas: Quomodo scriptum est: Ego sum ignis consumens ? Bene admonuisti. Non solet consumere, nisi sola peccata. In retributionis quoque meritorum colligimus [c 1Kb] diuidi ignis naturam; ut alios illuminet, alios exurat, illuminet iustos, exurat impios. Non eosdem quos illuminat, exurit; et quos exurit, illuminat: sed illuminatio eius inextinguibilis est ad [d 23Kb] perfunctionem bonorum, exustio uehemens ad supplicium peccatorum.

 11. Sed reuertamur ad discretionem diei ac noctis. Oriente diei lumine nox fugatur, decedente die nox infunditur. Non est enim luci societas ulla cum tenebris; siquidem naturali lege hoc Dominus in prima operatione sua constituit. Etenim quando lumen fecit, et discretionem fecit inter lucem ac tenebras. Denique in ipso die, iam sole terris infuso, uidemus umbram uel hominis, uel uirgulti alicuius a lumine separari, ut mane ad Occasum dirigatur, uesperi retorqueatur in Orientem, meridianis horis ad Septentrionem inclinet: lumini tamen non confunditur atque miscetur, sed cedit et refugit. Similiter et nox cedere uidetur diei, et se ab eius lumine declinare; est enim, ut peritiores probarunt qui nobis uel etate uel munere precurrerunt, umbra terre. Naturaliter  enim umbra corpori adheret atque adiungitur, adeo ut etiam pictores umbras corporum que pinxerint, nitantur exprimere, idque artis esse asserant non intermittere 67 uim nature: et quasi naturalis iuris preuaricator habeatur, cuius pictura non etiam umbram suam exprimat. Ergo sicut in die cum e regione solis aliquod corpus occurrit, ex ea parte [e 1Kb] qua lumen repercutitur, umbra subsistit: sic cum decedente die e regione luminis eius aut solis terre obiectus occurrit, obumbratur er. Unde liquet quod noctem faciat umbra terrarum.



CAPUT Iu.

Luminaria facta sunt in signa, sed non natiuitatum. Mathematicorum scientia inutilis est, ac impossibilis. Quam inepte proprietates animalium terrestrium ad celestia, et horum ad homines transferat. Quam ridicule stabilem uite statum e signis erraticis pendere asserat. Quam impie illis qualitates, que noceant innocentibus, attribuat. Quam stulte tandem proponat manifeste falsa, et malitie ac inertie excusationem suppeditet.


12. Fecit ergo solem, et lunam, et stellas, et prestituit  illis mensuras temporum, soli diurnas, lune stellisque nocturnas; ut iste augeat diei gratiam, ille umbram tenebrasque illuminent. Et sint in signa, et in tempora, et in dies, et in annos . Diuisa tempora habent paresque mensuras pro mensium uicibus sol et luna cum stellis, et sunt in signa. Non possumus negare quod ex sole et luna signa aliqua colligantur; nam et Dominus dixit: Et erunt signa in sole, et luna, et stellis . Et querentibus Apostolis signum aduentus eius, respondit: Sol obscurabitur, et luna non dabit lumen suum, et stelle cadent de celo . Hec dixit fore signa future consummationis: sed conueniens debet cure nostre mensura seruari.

13. Denique nonnulli natiuitatum tentauerunt exprimere  qualitates, qualis futurus sit unusquisque qui natus sit; cum hoc non solum uanum, sed etiam inutile sit querentibus, impossibile pollicentibus. Quid enim tam inutile, quam ut unusquisque persuadeat sibi hoc esse quod natus est? Nemo ergo debet uitam suam, statum moresque mutare [a 1Kb] et eniti quo melior fiat, sed in ea persuasione manere. Neque probum potes laudare, nec condemnare improbum, qui necessitati natiuitatis sue respondere uideatur. Et quomodo Dominus aut bonis premia proposuit, aut improbis penas, si facit necessitas disciplinam, et conuersationem stellarum cursus informat? Et quid est aliud quam hominem de homine exuere, si nichil moribus, nichil institutioni, nichil studiis derelinquitur? Quam multos uidemus  ereptos criminibus atque peccatis in meliorem statum esse conuersos! Redempti sunt Apostoli, et congregati ex peccatoribus: non utique natiuitatis sue hora, sed Christi eos sanctificauit aduentus, et hora Dominice passionis redemit a morte. [b 1Kb] Latro damnatus, ille qui est cum Domino crucifixus, non beneficio natiuitatis sue, sed fidei confessione ad paradisi 68 eterna transiuit. Ionam in mari non uis natiuitatis, sed dissimulate diuine preceptionis precipitauit offensa, eumdemque cetus excipiens, ad indicium futuri mysterii post triduum reuomuit, et prophetice merito gratie reseruauit. Petrum de carcere imminenti morte perimendum angelus Christi, non stellarum series liberauit. Paulum cecitas conuertit ad gratiam, et percussum a uipera, turbatumque  naufragio, non remedia natiuitatis, sed deuotionis merita seruauerunt. Quid de illis dicemus, qui eorum precibus, cum fuissent mortui, resurrexerunt? Utrum illos sua natiuitas, an apostolica gratia resuscitauit? Quid opus fuit, ut se ieiuniis periculisque committerent, si quo uolebant natiuitatis beneficio  poterant peruenire? [c 1Kb] Quod si credidissent, dum exspectant fatorum necessitatem, numquam ad tantam peruenissent gratiam. Inutilis igitur ista persuasio.

14. Quid quod etiam impossibilis? Nam ut de eorum aliquid disputatione sumamus, redarguendi gratia non probandi, magnam uim dicunt esse natiuitatis, eamque minutis quibusdam et certis colligi oportere momentis: ac nisi uerius colligatur, summam esse distantiam; breui enim atomo, exiguoque momento distare natiuitatem inopis et potentis, egentis et diuitis, innocentis et noxii; et plerumque eadem hora generari longeuitati debitum, et prima pueritie etate moriturum, si reliqua disparia sint, et aliquo puncto discreta. Hoc quemadmodum possint colligere, respondeant. Constitue partum femine; obstetrix  utique eum primo cognoscit, explorat uagitum, quo nati uita colligitur, attendit utrum masculus sit, an femina. Quot uis inter has moras preterire momenta? Pone mathematicum preparatum. Numquid potest uir interesse puerperio? Dum mandat obstretrix, audit Chaldeus, ponit [d 1Kb] horoscopium; in alterius sortem iam nati fata migrarunt, de altero queritur, et alterius genitura proponitur. Pone ueram esse eorum opinionem de natiuitatum necessitatibus, non potest uera esse collectio. Puncta transeunt, fugit tempus irreparabile. Non est dubium quod tempus in atomo et in momento oculi sit. Adducor ut credam, quando omnes in atomo, in momento, in ictu oculi resuscitamur, ut Apostolus protestatur dicens: Ecce mysterium uobis dico: Omnes  quidem resurgemus; non omnes autem immutabimur, [e 22Kb] in atomo, in momento oculi, in nouissima tuba: canet enim tuba, et mortui resurgent incorrupti, et nos immutabimur . Inter effusionem, et susceptionem, depositionemque pignoris, inter fletum eius et nuntium quot atomi transierunt! Et hoc ut simpliciter ista texuerim. Nam et ipsi uitalem illum signorum duodecim circuitum in duodecim partes diuidunt: et quia triginta diebus sol duodecimam partem sphere eius que inenarrabilis habetur, regreditur, quo gyrus solis anni circuitu compleatur, in triginta portiunculas, quas Greci uocant, unamquamque duodecim 69 illarum distribuunt portionem; ipsam quoque portiunculam in sexaginta uices conferunt. Rursus unumquodque de illis sexaginta  sexagies secant. Quam incomprehensibile est, [f 1Kb] quod sexagesimo sexagesime portiuncule natiuitatis momenta constituant, et quis singulorum signorum sit aut motus, aut species in natiuitate nascentis! Unde cum impossibile sit tam subtiles minutias temporis comprehendere, exigua autem immutatio inuehat  uniuersitatis errorem, totum negotium plenum est uanitatis. Disputatores eorum que sua sunt, nesciunt, quomodo aliena nouerunt? Quid sibi immineat ignorant, quomodo possunt aliis que sibi futura sunt, denuntiare? Ridiculum est credere, quia si possent, sibi potius prouiderent.

15. Iam illud quam ineptum, ut si quis signo arietis ortum esse se dicat, ex usu pecudis estimetur prestantissimus consilio, quod in grege huiusmodi emineat pecus: aut locupletior, eo quod uestitum habeat aries naturalem, et quotannis lucrum capiat indumenti, eoque uiro illi familiaria uideantur questuum esse compendia! Similiter et de tauri, et de piscium signis argumentatur; ut ex natura uilium animantium celi motus, et signorum  interpretandas existiment potestates. Cibus ergo noster uiuendi nobis decreta constituit, et alimenta nostra nobis, id est, aries, taurus, et piscis, morum imprimunt disciplinam. Quomodo igitur de celo nobis causas rerum, et substantiam uite huius arcessunt, cum ipsis celestibus signis causas motus sui ex qualitatibus esce uilis impertiant? Liberalem aiunt signo natum arietis, eo quod lanam suam aries non inuitus deponat: et huiusmodi uirtutem uilis animantis malunt nature deputare, quam celo, unde et serenitas nobis fulget, et pluuia sepe descendit. Laboriosos et patientes seruitii, quos nascentes taurus aspexerit, quia animal laboriosum et [a 1Kb] assuetum iugo spontanee seruituti colla submittit. Percussorem  quoque, cuius natiuitatem scorpius in sua parte complexus sit, et malitie uenena reuomentem, eo quod animal uenenatum sit. Quid igitur auctoritatem uiuendi daturum te signorum celestium dignitate pretendis, et de nugis quibusdam argumentum assertionis assumis? Nam si de animalibus assumpte huiusmodi morum proprietates celi motibus imprimuntur, et ipsum uidetur bestialis nature potestati esse subiectum, ex qua causas uitalis substantie, quas hominibus impertiret, accepit. Quod si hoc abhorret a uero, multo magis illud ridiculum, ueri eos subsidio destitutos, hinc fidem sue disputationis arcessere.

16. Deinde illud consideremus, quod planetas illa signa appellant, quorum motibus formari asserunt  uite nostre necessitates. Siue igitur, ut nomen sonat, semper uagentur: siue, ut ipsi dicunt, quod concito motu ferantur, et decies millies in die, aut si hoc incredibile uidetur, multiplicem speciem innumera sui conuersione commutent; fide caret quod tam uago sui errore, et tam celeri motu fixam nobis atque immobilem 70 uiuendi substantiam, sortemque decernant. Ferunt tamen non esse equales omnium motus, sed aliorum celeriores, aliorum tardiores esse circuitus; ut in eadem hora et uideant se  frequenter, et frequenter abscondant, dum aliud ab alio preteritur.

17. Aiunt autem plurimum referre, utrum ortum generati benefica signa uideant an malefica et noxia; et in eo natiuitatis esse distantiam, quod benefici signi aspectus plurimum conferat, malefici et noxii plurimum noceat. Sic enim eadem signa que uenerantur, appellare consueuerunt. Necesse enim habeo eorum uti nominibus, quorum utor assertionibus, ne ignorata magis quam uacuefacta atque destructa sua argumenta commemorent. Itaque cum illum uagum, celeremque motum non queant comprehendere, sepe fit ut per illam puncti et momenti incomprehensibilis subtilitatem ponant benefici signi aspectum,  ubi grauis atque nocituri incurrat offensio. Et quid mirum si ibi luduntur homines, ubi signa innoxia blasphemantur? Que si natura noxia esse creduntur, Deus ergo summus arguitur, si fecit quod malum est, et fuit improbitatis operator. Si uero ex sua uoluntate putantur assumpsisse quod noceat insontibus et nullius adhuc facinoris pessimi sibi consciis, quibus pena ascribitur antequam culpa; quid tam irrationabile, quod etiam irrationabilium bestiarum excedat immanitatem, ut usus fraudis aut gratie non meritis hominum deputetur, sed signorum motibus deferatur? Nihil, inquit, ille deliquit, sed noxia eum stella conspexit. Saturni ei sidus occurrit: auertit se paululum, et erumnam ab se abstulit, et crimen  absoluit.

18. Sed hec eorum sapientia tele aranee comparatur, in quam si culex aut musca inciderit, exuere se non potest: si uero ualidiorum animantium ullum genus incurrisse uisum est, pertransiuit, et casses rupit infirmos, atque inanes laqueos dissipauit. Talia sunt retia Chaldeorum, ut in his infirmi hereant, ualidiores sensu offensionem habere non possint. Itaque uos qui ualidiores estis, cum uideritis mathematicos, dicite: Telam aranee texuerunt, que nec usum aliquem potest habere, nec uincula, si tu non quasi culex aut musca lapsu tue infirmitatis incurras: sed quasi passer aut columba casses inualidos prepetis uolatus celeritate dissoluas. Etenim quis  prudentium credat quod signorum motus, qui ad diem sepe mutantur, et multipliciter in se recurrunt, insignia deferant potestatum? Nam si ita esset, quante ad diem regalium natiuitatum exprimerentur figure? Quotidie ergo reges nascerentur, nec regalis in filios transmitteretur successio: sed semper ex diuerso statu, qui ius imperialis acquirerent potestatis, orirentur. Quis igitur regum genituram filii sui colligit, si ei debeatur imperium, et non proprio successionem regni in suos transcribit arbitrio? Legimus certe  quod Abia genuit Asa, et Asa genuit Iosaphat, et Iosaphat genuit 71 Ioram, et Ioram genuit Oziam ; et reliqua omnis usque ad captiuitatem per reges generis pariter et honoris ducta successio est. Numquid quia reges fuerunt, signis celestibus formandos motus suos imperare potuerunt? Quis enim hominum potest habere in his dominatum?

19. Deinde si ad necessitatem genitalem, non ad instituta morum actus nostri, factaque referantur, cur leges proposite sunt, iura etiam promulgata, quibus aut pena improbis decernitur, aut securitas defertur innoxiis? Cur non uenia datur reis, cum utique, ut ipsi aiunt, non sua uoluntate, sed ex necessitate deliquerint? Cur laborat  agricola, et non magis exspectat ut inelaboratos fructus priuilegio sue natiuitatis inuehat receptaculis horreorum? [a 1Kb] Si ita natus est, ut ei diuitie absque opera affluant, utique opperiatur, ut sibi spontaneos reditus sine ullo semine terra parturiat; non uomerem aruis imprimat, non curue manum falci admoueat, non legende uindemie subeat expensam, sed ultro ei in omnes [b 1Kb] serias uina fundantur fluentia, sponte ei oleum nullis inserta caudicibus siluestris olee bacca desudet; nec diffusi equoris transfretaturus periculum, proprie salutis sollicitus mercator horrescat, cui otioso potest quadam, ut aiunt, sorte genitali diuitiarum thesaurus illabi. Sed non hec est uniuersorum sententia.  Denique impiger depresso aratro terram scindit agricola, nudus arat, nudus serit, nudus sole feruente [c 1Kb] tostas estu in area terit fruges: et negotiator impatiens flantibus euris intuto plerumque nauigio sulcat mare. Unde importunitatem eorum, temeritatemque condemnans propheta ait: Erubesce, Sidon; dixit mare , hoc est, si pericula uos non mouent, uel pudor comprimat, uerecundia confundat. Erubesce, Sidon, in qua nullus uirtuti locus, nulla salutis cura, nulla iuuentus pro excubiis patrie bello dedita, armisque exercita, sed omnis sollicitudo de questu, omne studium mercature. Semen, inquit, mercatorum sicut messis . Que autem merces homini Christiano, si non ex uoluntate,  sed ex necessitate curas suas et opera componit? Ubi enim [d 1Kb] decreta necessitas, ibi inhonorata industria.



CAPUT u.

Luminarium uicinitate uel remotione annuas tempestates definiri: quod Christo, Synagoge, atque Ecclesie accommodatur. Cur umbre maiores in hyeme, in estate minores; et quedam alia id genus. Denique quomodo eadem luminaria sint in dies.


20. Multa diximus, plura nolumus; ne quis ea que a nobis de illorum assertionibus usurpantur ad refellendum, ad recognoscendum assumpta arbitretur. Nam que pueri risimus, ea senes commemorare qui possumus? Nunc ad ea que secundum lectionem supersunt, dirigamus stylum.

21. Sint, inquit, luminaria in signa, et in tempora, 72 et in dies, et in annos. De signis diximus. Tempora autem que sunt, nisi mutationum uices, hyems, uer, estas atque autumnus? In istis igitur temporibus aut uelocior est transitus solis, aut tardior. Alia enim prestringit radiis suis, alia inflammat caloribus. Itaque cum sol meridianis  partibus immoratur, [e 1Kb] hyems nobis est. Nam cum sol longius abest, terra rigescit gelu, stringitur frigore, et plurima noctis umbra terras operit, ut multo prolixiora sint noctis spatia quam diei. Hinc oritur causa, ut hybernis flatibus nimia uis niuium, pluuiarumque fundatur. Cum uero ex meridianis decedens partibus supra terram redit, noctis ac diei exequat tempora: et quo magis moras suis adiungit cursibus, eo paulatim temperiem eris huius reducit, et reuocat aurarum clementiam, que fouens omnia, repetendos cogit in partus, ut terra germinet, ac resoluta sulcis semina reuiuiscant, uirescant arbores, ad perpetuitatem quoque conseruandi generis eorum que uel in terris sunt, uel aquis gaudent, annuis  fetibus successio propagetur. Ast ubi ad estiuas conuersiones in Septentrionem se subrigit, spatia diurna producit, noctes uero arctat et astringit. Itaque quo magis usu assiduo eri huic copulatur atque miscetur, eo amplius et ipsum erem uaporat, et terrarum exsiccat humorem, adolescere facit semina, et tamquam in succos uiriles maturescere poma siluarum. Tunc quia flagrantior est, minores umbras facit in meridiano, quoniam ex alto hunc illuminat locum.

22. Unde et Synagoga dicit in Canticis canticorum: Annuntia mihi quem dilexit anima mea, ubi pascis, ubi manes in meridiano, ne forte fiam circumamicta super greges sodalium tuorum , hoc est: Annuntia mihi, Christe, quem  dilexit anima mea. Cur non potius quem diligit? Sed Synagoga dilexit, Ecclesia diligit, nec umquam circa Christum suum mutat affectum. Ubi, inquit, pascis, ubi manes in meridiano. Sequi te cupio quasi alumna, [f 1Kb] que quasi copulata ante retinebam, et greges tuos querere, quia amisi meos. In meridiano pascis, hoc est in Ecclesie loco, ubi iustitia resplendet, ubi fulget iudicium  sicut meridies, ubi umbra non cernitur, ubi maiores sunt dies, quod eis sol iustitie tamquam estiuis mensibus diutius immoretur. Denique dies Domini non est breuis, sed magnus; quia scriptum est: Donec ueniat dies Domini magnus . Unde et Iacob ait: Omnes dies uite mee quos ago, breues et maligni . Est enim maligna lux dubia. Ergo dies breues dubie lucis sunt, et umbrosi: dies magni sine umbra sunt, ut plurimi in aliquibus locis feruentioribus usu, exemploque cognouerunt. Synagoga itaque in diebus breuibus et malignis, cuius typum plerumque Iacob in persona sua exprimit, uel populi eius umbram habebat plurimam, que solem iustitie non uidebat, et uidebat illum non ex alto  super caput suum, sed ex meridiano illuminantem, quando illi hyems erat. Ecclesie autem dicitur: Hyems abiit, discessit sibi, flores 73 uisi sunt in terra, tempus messis aduenit . Ante aduentum Christi hyems erat, post aduentum Christi flores sunt ueris, et messis estatis. Ex meridiano ergo et ex gentium conuersione illum illuminantem uidens obumbratur. Populus autem gentium [a 1Kb] qui erat confusionis, gentiles qui sedebant in tenebris, lucem uiderunt magnam, qui sedebant in regione umbre mortis, lux orta est illis. Magna lux diuinitatis, quam nulla umbra mortis interpolat. Ideoque ex alto illuminat, quia et hoc scriptum est, dicente Zacaria: In quibus uisitauit nos oriens ex alto: illuminare iis  qui in tenebris et in umbra mortis sedent . Est sane et aliqua salutis umbra non mortis, ut est illa: Sub umbra alarum tuarum protege me . Umbra quidem, quia corporis est: umbra, quia crucis, sed umbra salutis; [b 1Kb] quia in ea erat peccatorum remissio, et resuscitatio mortuorum.

23. Exemplum ergo possumus accipere; quia hyemales dies breues, sed umbras maiores habent: estiui dies maiores, sed umbras minores habent. Medio quoque die minor umbra, quam uel in principio est dici uel fine: et hoc apud nos in parte Occidentis. [c 1Kb] Ceterum sunt qui per duos totius anni dies sine umbra fuerint in partibus meridianis, eo quod habentes super uerticem suum solem, undique  per circuitum illuminentur, unde dicuntur Grece. Plerique etiam ferunt sic e regione ex alto fieri solem, ut per angusta puteorum aquam que in profundo est, uiderint refulgere. Esse autem dicuntur in meridiano qui uocantur, eo quod umbram ex utroque latere transmittant. Umbra enim e regione solis ambulantibus post tergum est; ut puta si contra Orientem pergas, matutinis horis; si  contra meridianam plagam contendas, medio die; si contra Occidentem, in occasu diei. Ex tribus igitur partibus fit tibi sol obuius. ex Oriente, ex Meridiano, ex Occidente. Mane et sero post tergum est, meridie quoque a latere: at uero a Septentrione numquam est sol, et ideo umbra [d 1Kb] si contra Septentrionem dirigas, siue mane, siue sero, siue meridie, non potest esse post tergum. Soli sunt enim in hoc quem nos incolimus orbe terrarum circa [e 1Kb] Meridiem positi, qui in Australem plagam uideantur umbram transmittere. Hoc autem fieri dicitur summo estu, cum ad Aquilonem sol dirigit. Postea nos autumnus excipiens, infringit quidem estuum magnitudinem: sed paulisper relaxato ac deposito calore, per temperiem medii moderaminis sine fraude nos atque  ulla noxa flatibus tradit hyemalibus.

24. Sint, inquit, etiam in dies. Non ut faciant dies, sed ut in eis habeant principatum, ut ortum diei uberiore sol illuminet gratia, ut per totum diem designandi eius habeat potestatem cursus sui munere. Sic accipiunt nonnulli quod ait propheta: Solem in potestatem diei, lunam et stellas in potestatem noctis . Circumferunt enim lumen. 74 In annos quoque ordinati sunt sol et luna: luna per trecentos dies duodenis uicibus suum cursum conficiens, consummat annum, secundum Hebreos, aliquibus diebus adiectis; secundum Romanos, bis sexto semel intra quinquennium unius diei adiectione celebrato. Solstitialis quoque annus est, cum sol expleto per omnia signa circuitu, in id unde principium  cursus sui sumpsit, recurrit. Annua enim fertur ei totius spatii esse perfunctio.



CAPUT uI.

Solis ac lune magnitudo hinc probatur, quod omnibus eadem appareat. Soluitur obiectio et de remotorum aspectu pulchre disputatur: tum asserta solis magnitudine, nonnichil de temperamento eiusdem adiicitur.

25. Fecit ergo Deus hec duo luminaria magna. Possumus accipere non tam aliorum comparatione magna, quam suo munere, ut est celum magnum, et mare magnum. Nam et magnus sol, qui complet orbem terrarum suo calore, uel luna suo lumine, nec solum terras, sed etiam erem hunc et mare,  celique faciem. Que in quacumque parte fuerint celi, illuminant omnia, et eque spectantur a cunctis; ut ea tamquam suis tantum regionibus immorari, et sibi tantum adesse atque lucere singuli populi credant; cum similiter luceant uniuersis, ut nemo his propiorem alium, quam ipse est, arbitretur. Exemplum magnitudinis eorum euidens, quod omnibus hominibus orbis lune idem uidetur. Nam etsi  interdum augeatur lumen eius atque minuatur, tamen eadem nocte qualis mihi apparet, talis et omnibus; nam si longe positis minor uideretur, propius constitutis maior refulgeret, et proderet angustiarum et exiguitatis indicium. Etenim reliqua alia longe positi minora arbitramur, propius contuentes maiora credimus; quo magis finitimus fueris, eo tibi eius rei quam cernis, magnitudo cumulatur. Solis [a 1Kb] radius nulli propior, nulli longinquior est; similiter et lune globus equalis est omnibus. Similis sol et Indis et Britannis eodem momento uidetur, cum oritur. Nec cum uergit in occasum, minor apparet Orientalibus quam Occidentalibus: nec Occidentalibus cum oritur, inferior quam Orientalibus estimatur. Quantum distat, inquit, Oriens ab Occidente ? Hec  inuicem sibi distant: sed sol a nullo distat, nulli presentior, nulli remotior est.

26. Neque te moueat quod tamquam cubitalis tibi orbis uideatur solis, cum oritur: sed considera quantum intersit spatii inter solem et terras, quod aspectus nostri infirmitas sine magno sui non potest transire dispendio. Caligat aspectus noster, numquid sol caligat, aut luna? Angustus noster obtutus, numquid ideo angustiora efficit que uidentur? Species minuitur, non 75 magnitudo detrahitur. Neque enim infirmitatis nostre passiones passioni luminarium debemus ascribere. Mentitur noster aspectus: noli ergo fidele estimare eius iudicium. Fit celestium minor spectaculi figura, non sui forma. De summo uertice montium si subiectum oculis tuis  campum spectare desideras, atque illic armenta pascentia, nonne formicarum similia corpora iudicabis? Si mare spectes e specula aliqua littorati, nonne tibi nauium maxime inter ceruleos fluctus, et uela candentia refulgentes uelut columbarum uolitantium speciem eminus posito uidentur obtexere? Quid ipse insule que mare diuidunt, terrarum arua diffindunt, quam angusto estimantur fine concludi? Quemadmodum rotunda apparent de asperis, spissa de raris? Has ergo infirmitates uisus tui perpende; et eorum, que astruimus fidem, ex te ipso arbiter iustus accersi.

27. Si uis magnitudinem solis non solum oculo mentis, sed etiam corporis estimare, considera quanti stellarum globi axem celi uideantur intexere,  et innumeris insignire luminibus; non queunt tamen tenebras noctis, et celi nubila detergere. Simul ut sol ortus sui signa premiserit, omnes stellarum ignes sub unius luminaris fulgore uanescunt, aperitur er, celique facies purpurascenti rubore perfunditur. Adhuc spirans exordium, et iam momentaria celeritate pleni luminis micat splendor, et surgentis solis preuia [b 1Kb] aura dulcis aspirat. Dic mihi, queso, nisi magnus orbis esset, quomodo magnum posset orbem illuminare terrarum?

28. Quid autem de tanto loquar temperamento et  moderamine conditoris, qui eam mensuram muneri solis attribuit; ut neque uapor eius igneus, ut uidetur, terrarum uenas, succos, rerumque species infusus exureret, neque iterum per tanta mundi spatia refrigeratus, nullum terris semen caloris inoleret, sed ieiunam atque inopem fructuum derelinquens, ad nullam fertilitatis gratiam uaporaret?



CAPUT uII.

Plurima que de sole dicuntur, lune etiam conuenire; eam tamen proprios quoque habere effectus, quorum aliqui hic recensentur.

29. Similia de lune ratione conueniunt, que de consorte eius ac fratre memorauimus. Siquidem in id se induit ministerium, in quod et frater; ut illuminet  tenebras, foueat semina, augeat fructus. Habet etiam pleraque a fratre distincta; ut quem toto die calor humorem terre siccauerit, eumdem exiguo noctis tempore ros reponat; nam et ipsa luna larga roris asseritur. Denique cum serenior nox est, et luna pernox, tunc largior ros fertur arua perfundere. Et plerique sub ere quiescentes, quo magis sub lumine fuissent lune, eo plus humoris se capite collegisse senserunt. Unde et in Canticis Canticorum Christus dicit ad Ecclesiam: 76 Quoniam caput meum repletum est rore, et crines mei guttis noctis . Tum deinde minuitur et augetur, ut minor sit, cum resurgit noua; et cum sit imminuta, cumuletur. In quo grande mysterium. Nam et defectui eius compatiuntur elementa: et processu eius que fuerint  exinanita, cumulantur, ut animantium cerebrum, et maritimorum humida. Siquidem pleniores ostree reperiri feruntur, multaque alia, cum globus lunaris adolescit. De arborum quoque internis idem allegant, qui hoc usu proprio compererunt. uidemus ergo ortum eius et defectum rationis esse, non infirmitatis. Numquam enim tantam rebus mutationem daret, nisi prestantem uirtutem haberet et gratiam a conditore collatam.

30. Aerem quoque nonnulli etiam docti et christiani uiri allegauerunt lune exortu solere mutari: sed si id mutationis lunaris quadam fieret uiolentia, ad omnes ortus eius intexeretur nubibus celum, pluuie funderentur. Denique cum ante dies esset sermo de pluuia, que fore utilis diceretur, ait quidam:  Ecce neomenia dabit eam. Et quamuis cupidi essemus imbrium; tamen eiusmodi assertiones ueras esse, nolebam. Denique delectatus sum, quod nullus imber effusus est; donec precibus Ecclesie datus, manifestaret non de initiis lune eum sperandum esse, sed de prouidentia et misericordia Creatoris. Sane Euripi cum exundent undique secundum reliquas species lune, et acceptos fluctus refundant, uel etiam ipsi magno ferantur impetu; in ortu tamen eius stant placidi, quoadusque luna sine lumine est. At uero ubi eam dierum [c 1Kb] accessus retexerit, tunc  in suos cursus refluos reuertuntur. [a 8Kb] Ampotis quoque, que in Oceano esse perhibetur, cum reliquis diebus ordinem suum seruare dicatur, lunari exortu euidens mutationis sue fertur indicium dare; ut mare ipsum occidentale, in quo spectatur ampotis, solito amplius accedat ac recedat, et maiore estu feratur, tamquam lune quibusdam aspirationibus retrorsum trahatur, et iterum iisdem impulsum ac retractum in mensuram propriam refundatur.



CAPUT uIII.

Lune mutatio rerum instabilitatem docet: at ipsa turpiter in moribus nostris exprimitur. Christi mysterium atque Ecclesiam eadem representat: quam qui magicis cantibus de celo detrahi credunt, irridendi.

 31. Unde si miraris quomodo defectum luna patiatur, cum tantam uim mutationis habeat sue; considera et in eo magnum esse mysterium, quod eius exemplo cognoscis, o homo, nichil rerum humanarum et mundane totius creature esse posse, quod non aliquando resoluatur. Nam si etiam luna, cui tantum Dominus commisit ministerium, ut illuminet orbem terrarum, et crescit, et deficit, [b 1Kb] deficiunt 77 enim omnia que ex nichilo orta usque ad perfectionem uenerunt, iterum perfecta minuuntur, celum enim et terra preteribunt; cur non id moderationis assumimus, ut neque in aduersis abiiciamus animum, qui enim omnia fecit ex nichilo, facile te quoque potens est ad summa et perfecta prouehere; et rursum non extollamur in prosperis, neque in potestate aliqua nos, diuitiisque iactemus, neque in  uiribus corporis, aut pulchritudine gloriemur, in quo est facilis corruptio, crebra mutatio, sed manentem in futurum animi gratiam persequamur. Nam si te lune contristat occasus, que se semper reparat ac reformat; multo magis contristare te debet, si anima profectu uirtutis impleta cum fuerit, postea per inconstantiam mentis, atque incuriam a suo deflexa proposito studia sua sepe commutet, quod est insipientie et inscientie. Unde et Scriptura ait: Stultus ut luna mutatur . Et ideo sapiens non cum luna mutatur; sed permanebit cum sole. Unde non luna est particeps stultitie; quia non luna mutatur ut stultus, sed stultus ut luna. Denique semen iusti sicut luna perfecta in eternum manet, et testis in celo fidelis. Aliud enim est fungi ministerio,  aliud circumferri ingenio, et sensus infirmitate fixam non habere sententiam. Luna pro te laborat, et propter uoluntatem Dei subdita est. uanitati enim creatura subiecta est non sponte, sed propter eum, qui subiecit in spe. Illa ergo non sponte mutatur: tu sponte mutaris. Illa congemiscit et comparturit in sua mutatione: tu non intelligis, et gratularis frequenter.  Illa tuam redemptionem frequenter exspectat, ut a communi totius creature seruitio liberetur: tu et tue redemptioni, et illius libertati affers impedimentum. Tue ergo, non sue stultitie est, quod dum tu exspectaris, et nec sero conuerteris, adhuc et illa mutatur.

32. Noli ergo lunam oculo tui corporis estimare, sed mentis uiuacitate. Minuitur luna, ut elementa repleat. Hoc est uere grande mysterium. Donauit hoc ei qui omnibus donauit gratiam. Exinaniuit eam, ut repleat qui etiam se exinaniuit, ut omnes repleret. Exinaniuit enim se ut descenderet nobis: descendit nobis ut ascenderet omnibus. Ascendit enim, inquit, super omnes celos ut impleret omnia . Itaque qui exinanitus aduenerat, de  plenitudine sua apostolos adimpleuit. Unde unus ex his dicit: Nam de plenitudine eius omnes nos accepimus . Ergo annuntiauit luna mysterium Christi. Non mediocris in qua signum posuit suum: non mediocris que typum dilecte habet Ecclesie, quod significat Propheta dicens: orietur in diebus eius iustitia, et abundantia pacis, donec tollatur luna . Et in Canticis Dominus de sua sponsa ait: Quenam est hec prospiciens tamquam diluculum, speciosa sicut luna, electa ut sol ? Et merito speciosa sicut luna Ecclesia, que toto mundo refulsit, et tenebras seculi huius illuminans dicit: Nox precessit, dies autem appropinquauit . Pulchre ait, Prospiciens, quasi suos de superiore prospectans, sicut habes: 78 Dominus de  celo prospexit super filios hominum . Prospiciens ergo Ecclesia, sicut luna defectus habet et ortus frequentes: sed defectibus suis creuit, et his meruit ampliari, dum persecutionibus minuitur et confessorum martyriis coronatur. Hec est uera luna, que de fratris sui luce perpetua lumen sibi immortalitatis et gratie mutuatur. Fulget enim Ecclesia non suo, sed Christi lumine; et splendorem sibi arcessit de sole iustitie, ut dicat: uiuo autem iam non ego, uiuit autem in me Christus . Beata plane que tantum insigne meruisti! Unde te non tuis neomeniis, sed typo Ecclesie beatam dixerim. In illis enim seruis, in hoc diligeris.

33. Quam ridiculum autem quod te plerumque credunt homines magicis carminibus posse deduci!  Aniles iste fabule, ac uulgi opiniones. Quis enim opus Dei tanto ministerio deputatum arbitraretur Chaldaicis superstitionibus posse tentari? Lapsus sit ille, qui se transfigurat in angelum lucis, et deductus uoluntate propria, non carminum potestate. Sane et in hoc quasi Ecclesia putaris posse de loco tuo et statione deduci. Multi tentant Ecclesiam: sed sage [c 1Kb] artis ei carmina nocere non possunt. Nihil incantatores  ualent, ubi Christi canticum quotidie decantatur. Habet incantatorem suum dominum Iesum, per quem magorum incantantium carmina, et serpentum uenena euacuauit: et ipsa sicut serpens exaltatus deuorat colubros Aegyptiorum; ferale licet carmen immurmuret, hebetatur in Christi nomine. Sic et [a 1Kb] Elymam magum Paulus non solum sage artis infirmitate, sed etiam oculorum amissione cecauit. Sic Petrus Simonem alta celi magico uolatu petentem, dissoluta carminum potestate, deiecit et strauit.



CAPUT IX.

Conclusio quarti diei. Quam uanum sit eum cauere; et unde in eumdem demonum ac gentilium offensio deriuata.

 34. Pulchre, ut arbitror, cessit dies quartus. Quomodo ergo quartum plerique consueuerunt cauere, et inutile putant hoc numero aliquid ordiri, quo totus  noua luce mundus emicuit? An sinistris sol cepit auspiciis? Et quomodo aliis potest bona signare, qui sibi eligere diem sui nesciuit exortus? Aut quomodo signa eius probant, cuius ortum non probant? Quid etiam de luna dicimus, que et quarto die cepit, et [b 1Kb] quarta decima diem signat salutis? An displicet numerus, quo celebratur mysterium redemptionis? Ideo demones declinandum fore persuadent numerum eum, quo eorum destructa nequitia est. Ideo gentiles nichil adoriendum asserunt; quia sciunt tunc primum artes suas uacare cepisse, et populos gentiles ad Ecclesiam demigrasse. Lunam certe quartam, si pura fuerit, neque obtusis cornibus, dare reliquis diebus usque ad exactum mensem indicium serenitatis 79 existimant. Nolunt ergo eisdem exordiis inchoare, quibus serenitas inchoatur.  Sed iam cauendum ne nobis in sermone dies quartus 80 occidat; cadunt enim umbre maiores de montibus, lumen minuitur, umbra cumulatur.



LIBER QUINTUS. DE OPERE QUINTI DIEI.



79 CAPUT I 

Ornatis superioribus duobus elementis, mari propria prerogatiua conceditur. Describitur aquarum obedientia, ac mira fecunditas, qua homo gustatis interdictis abutitur. Demum ostenditur reptilia non modo serpentes uocitari, sed etiam pisces.


1. uestita diuersis terra germinibus uirebat omnis, celum quoque sole et luna, geminis uultus sui luminibus, stellarumque insignitum decore fulgebat. Supererat elementum tertium, mare scilicet; ut et ipsi gratia uiuificationis diuino proueniret munere. Aethereo enim spiritu omnes terrarum fetus aluntur. Terra quoque semina resoluens, uniuersa uiuificat: et maxime tunc primum uerbo Dei iussa uiridescere, uiuificationis sue munere pullulabat. uacabat aqua, et a diuine operationis feriata beneficio  uidebatur. Habet adhuc Creator quod illi conferat. quo munia terrarum possit equare: reseruabat ei, ut et ipsa proprium sibi et speciale aliquid prerogatiue collati sibi muneris uindicaret. uiuificauit prius terra, sed ea que spirantem animam non habebant. Aqua iubetur ea producere que uiuentis anime uigorem dignitatemque preferrent, et sensum tuende salutis, et fugiende mortis acciperent.

2. Dixit itaque Deus, Producant aque reptilia animarum  uiuentium secundum genus, et uolatilia uolantia [a 1Kb] super terram secundum firmamentum celi . uenit mandatum et subito aqua iussos fundebatur in partus: generare fluuii, uiuificare lacus, mare ipsum cepit diuersa reptilium genera parturire, et secundum genus effundere quodcumque formauerat. Non exigui gurgites, non cenose paludes uacabant, quin omnia datam sibi creandi assumerent potestatem. Pisces exsiliebant de flumine, delphines preludebant in fluctibus, conche saxis, ostree adherebant profundis, adolescebant echini. ue mihi! ante hominem cepit illecebra, abundantia copiarum [b 1Kb] , nostre mater luxurie. Ante hominem delicie. Prior ergo hominum tentatio, quam natura: [c 1Kb] sed nichil natura deliquit; alimenta dedit, non uitia prescripsit. Hec communia dedit, ne tibi aliqua uelut propria uindicares. Tibi suos fructus terra producit; tibi scaros  et accipenseres, et omnes fetus suos generant aque: et his non contentus interdicta tibi alimenta gustasti. Ad inuidiam tuam omnia congeruntur, ut preuaricatio 80 tue auiditatis oneretur.

3. Sed neque quam multe species et nomina sint, possumus enarrare, que omnia momento diuine preceptionis animata sunt. Simul coibat forma corporis et operabatur anima, uitalis [d 1Kb] etiam uigor relique uirtutis. Repleta erat terra germinibus, mare  impletum animantibus. Ibi insensibilia pullulabant, hic sensibilia uersantur. In terris quoque aqua suas sibi uindicat portiones. Lambunt terram pisces aquarum, et ex ea sibi predam requirunt. Culices quoque et ranunculi circa genitales strepunt paludes, et ipse audierunt Domini mandatum dicentis: Producant aque reptilia animarum uiuentium.

4. Scimus reptilia dici genera serpentum, eo quod super terram repant: sed multo magis omne quod natat, reptandi habet uel speciem, uel naturam. Nam etsi in profundum qui se demerserint, aquam uideantur [a 1Kb] findere; tamen cum supra innatant, repunt toto corpore, quod trahunt super quedam dorsa aquarum. Unde et Dauid ait: Hoc mare magnum et spatiosum, illic reptilia quorum non est numerus .  Quinetiam cum pleraque pedes habeant, et ambulandi usum, eo quod sint amphibia, que uel in aquis uel in terris uiuant, ut sunt phoce, crocodili, equi fluuiales, quos hippopotamos uocant, eo quod hi generentur Nilo in flumine; tamen cum in alto aquarum sunt, non ambulant, sed natant, nec uestigio utuntur pedis ad incedendum, sed tanquam remo ad reptandum. Siquidem et nauis acta remis labitur, et aquas sulcat carina.



CAPUT II.

uirtute huius uocis, producant aque reptilia, multo plura in mari quam in terra esse producta; eamque gratiam aquis additam, ut que in terris noxia, in mari innoxia generentur.

5. Producant aque reptilia, dixit Dominus. Breuis  sermo, sed uehemens, et late palens, communem minimis et maximis naturam infudit. Eodem momento producitur balena quo rana eiusdem ui operationis nascitur. Non laborat in maximis Deus, non fastidit in minimis. Nec doluit natura parturiens delphinas; sicut non doluit, cum exiguos murices cochleasque produceret. Aduerte, o homo, quanto plura in mari quam in terris sint. Numera si potes, omnia piscium genera uel minutorum, uel etiam maximorum, sepias [b 29Kb] , polypos, lithostracos, carabos, cancros, et in his innumerabilia 81 sui generis. Quid dicam genera serpentium, dracones, murenas, anguillas? Nec pretermittam scorpios, ranas, testudines, mustelas quoque et canes maritimos, uitulos marinos, cete immania, delphinas, phocas, leones. Quid attexam etiam merulos, turdos, pauos quoque, quorum etiam colores  in auibus uidemus expressos, ut nigri merule, paui diuerso colore dorsa et colla depicti sint, turdi aluo uarii, et cetera quorum sibi terre species et nomina uindicarunt? Nam prius in mari ista ceperunt  diuersisque fluminibus. Siquidem aqua prior animarum uiuentium reptilia diuino nutu imperata produxit.

6. Adde hanc gratiam, quod ea que timemus in terris amamus in aquis. Etenim noxia in terris in aqua innoxia sunt, atque ipsi angues sine ueneno. Leo terribilis in terris, dulcis in fluctibus. Murena, quam ferunt aliquid habere noxium, esca pretiosior est. Rana horrens in paludibus, decora in aquis, omnibus fere prestat alimentis. Plura si quis uult cognoscere, a diuersis locorum piscatoribus querat; nemo enim potest omnia comprehendere. Canes sane et in mari caue, quos et in Ecclesia molestos esse et cauendos Apostolus docet dicens: Cauete canes, cauete malos operarios . Mustele grauis in  terris odor, in aquis suauis. Terrena se nouit uindicta fetoris ulcisci: hec non minorem habet gratiam capta, quam libera. Neque te inhonoratum nostra prosecutione, thymalle, dimittam, cui à flore nomen inoleuit: seu Ticini unda te fluminis, seu ameni Athesis unda nutrierit, flos es. Denique sermo testatior, quod de eo qui gratam redolet suauitatem, [c 1Kb] dictum facete sit: Aut piscem olet aut florem; ita idem pronuntiatus est piscis odor esse qui floris. Quid specie tua gratius? Quid suauitate iucundius? Quid odore flagrantius? Quod mella flagrant, hoc tu corpore tuo spiras. Quid loquar [d 1Kb] coruorum, quid etiam luporum teneritudines? Nescit hos lupos agnus timere. Tanta est aquarum gratia, [e 1Kb] quarum uitulos fugiant et leones, ut his propheticum illum dictum de Ecclesie  sanctitate iure conueniat: Tunc lupi et agni simul pascentur, leo et bos simul paleas manducabunt . Nec mirum, quandoquidem etiam in Ecclesia aque illud operantur, ut predonum abluta nequitia cum innocentibus comparetur. Quid etiam purpuras memorem, que ornant regum conuiuia, amictus imbuunt? Aquarum est igitur quod in regibus adoratur: aquarum est species illa que fulget. Adde porcos maris etiam Iudeis gratos; quia nichil est commune, quod non aqua abluat, et ideo communes eos sicut in terra editos estimare non possunt.



82 CAPUT III.

Multiplicem piscibus rationem esse generandi, ac singularem in prolem pietatis sensum. Quanta sit eorum puritas, qua non solum alia bruta, sed etiam homines ipsos superant.


7. Innumeri itaque usus, innumera genera piscium. Alii oua generant, [f 1Kb] ut uarii maiores quos  troctas uocant, et aquis fouenda committunt. Aqua igitur animat et creat, et adhuc mandati illius primi tamquam legis perpetue munus exsequitur, blanda quedam mater animantium. Alii uiuos fetus edunt de suo corpore, ut mustele, et canicule, et cete ingentia, delphines, et phoce, aliaque cetera huiusmodi. Que cum ediderint partus, si quid forte insidiarum terrorisque presenserint circa catulos suos quemquam moliri, quo tueantur eos, uel tenere etatis pauorem materno affectu comprimant, aperire ora, et innoxio partus suos dente suspendere, interno quoque recipere corpore, et genitali feruntur aluo abscondere. Quis humanus affectus hanc piscium pietatem possit imitari? Oscula nobis satietati sunt: illis non satis est aperire uiscera, natosque recipere  ac reuocare integros, atque iterum fotu quodam eos sui caloris animare, [a 1Kb] et spiritu alere, duosque in corpore uno uiuere; donec aut securitatem deferant, aut corpore suo obiecto natos suos defendant a periculis. Quis hec uidens, etsi possit obtinere, non tante piscium pietati cedat? Quis non miretur et stupeat, ut seruet natura in piscibus, quod non seruat in hominibus? Plereque ex suspicione nouercalibus odiis appetitos suos occiderunt filios: alie in fame, ut legimus, partus proprios comederunt. Humanis pignoribus mater sepulcrum facta est; piscium proli parentis est uterus sicut murus, uallo quodam internorum uiscerum pignora inoffensa conseruat.

8. Diuersa igitur piscium genera diuersos usus habent: alii oua generant, alii uiuos pariunt atque formatos.  Et qui oua generant, non nidos texunt ut aues, non diuturni fotus laborem induunt, non cum molestia sui nutriunt. Cecidit ouum, quod aqua gremio quodam nature sue quasi nutrix blanda suscepit, et animal celeri fotu reddidit. Continuo enim tactu parentis animatum ouum cecidit, et piscis exiuit.

9. Tum deinde quam pura et inuiolata successio! Nullus alteri, sed generi suo miscetur, thymallus thymallo, lupus lupo. Scorpena quoque castitatem immaculati connubii generi suo seruat. Itaque habet pudicitiam generis sui, sed uenenum generis sui non habet; non enim percutit scorpena, sed reficit. Nesciunt igitur [b 1Kb] alienigenarum genera piscium adulterina contagia, sicut sunt ea que ceunt asinorum equarumque inter se genera, que magna hominum cura perpetrantur:  uel rursus cum equus asine miscetur, que sunt uera adulteria nature. Nam utique maius est quod in nature colluuionem 83 committitur, quam quod in persone iniuriam. Et homo ista procuras interpres adulterii iumentalis; et illud animal pretiosius putas, quod adulterinum, quam quod uerum est? Ipse genera aliena confundis, diuersaque misces semina, atque ad uetitos coitus plerumque cogis inuitos, et hoc industriam uocas! Hoc quia de hominibus facere non potes, ut diuersi generis commixtio fetum possit excludere, tollis  homini quod natus est, et uirum de uiro exuis, abscissaque corporis parte, [c 1Kb] sexum negas, spadonem efficis; ut quod negauit natura in hominibus, impleret audacia.



CAPUT Iu.

Mutuam aque ac piscium necessitudinem docere, qualis parentum et filiorum necessitudo esse debeat. Quomodo respirationis usum aqua suppleat in piscibus.

10. Quam bona autem mater sit aqua, etiam hinc considera. Tu, o homo, docuisti abdicationes patrum in filios, separationes, odia, offensas, disce que sit parentis et filiorum necessitudo. uiuere pisces sine aqua non queunt, nec a sue parentis consortio separari, neque a sue altricis discerni munere: et hoc fit natura quadam, ut separati moriantur illico. Neque  enim, ut omnia, huius eris uiuunt spiramine, quia hauriendi spiritus et respirandi natura his non suppetit; alioquin sub aquis semper non possent uiuere non capientes spiritus infusionem. Quod est nobis spiritus, illis est aqua. Sicut nobis spiritus, ita illis aqua uiuendi ministrat substantiam: nos intercluso commeatu spiritus, quia ne breui quidem spatio possumus expertes esse spiritus uitalis, statim exstinguimur; pisces quoque sublati de aqua, sine substantia sui uiui esse non possunt.

11. Et causa manifesta est, quoniam in nobis pulmo per thoracis laxiora penetralia recipit spiritum; et cum sit ipse poris plerisque penetrabilis, spiritus infusione interiorem calorem refrigerat. Thorax  enim ut suscipit alimenta, ita superflua ciborum et succos salubres sanguinemque discernit. Fit pulmo peruius, unde facilius ad eum potest aspiratio spiritus peruenire. Pisces uero [d 9Kb] branchias habent, quas nunc plicant et colligunt, nunc explicant atque aperiunt. In hac ergo collectione et apertione dum suscipitur aqua, et transmittitur ac penetrat, respirationis munus uidetur implere. Propria igitur natura est piscium, nec communis cum ceteris; specialis usus, et a ceteris uiuendi quedam separata et secreta substantia. Propterea non nutriuntur, neque, ut terrena animalia, manus humane tactu et delinimento aliquo delectantur; etiamsi seruati in uiuariis suis uiuant.



84 CAPUT u.

Pisces cur tam bene dentati. Hi sibi inuicem in escam cedunt: quod imitantur auari, qui uehementi obiurgatione castigantur.


12. Quid autem de densitate dicam dentium? Non enim ut bos aut ouis ex una parte dentes habent: sed utraque pars armata est dentibus; quia in aqua sunt, et si diutius cibum uersarent, et non cito transmitterent, aquarum alluuione de dentibus eorum esca posset auferri ac dilui. Ideo densos et acutos habent, ut cito incidant, cito conficiant cibum, facile et sine aliqua mora et dilatione transmittant.  Denique non ruminant; solus tamen scarus in his ruminare perhibetur, ut ferunt quibus aut euentus, aut usus fuit, aut studium talia comprehendere.

13. Sane nec ipsi a suis potentie euasere uiolentiam, et auaritie potiorum subiecti ubique inferiores sunt. Quo quisque infirmior, eo prede magis patet. Et plerique quidem herbis pascuntur ac minutis uermibus. Sunt tamen qui inuicem se deuorent, et sua carne pascantur. Minor apud illos esca maioris est: rursus ipse maior a ualidiore inuaditur, et fit esca alterius predator alieni. Itaque usu uenit, ut cum ipse alium deuorauerit, ab alio deuoretur, et in unum uentrem uterque conueniat cum uoratore proprio deuoratus, sitque simul in uno uiscere prede uindicteque  consortium. Et ipsis sponte forte hec accreuit iniuria, sicut in nobis non ex natura cepit, sed ex auaritia. Aut quia ad usum hominum dati sunt, in signum quoque facti sunt, ut in his nostrorum morum uitia uideremus, et caueremus exempla; ne quis potior inferiorem inuaderet daturus in se potentiori exemplum iniurie. Itaque qui alterum ledit, sibi laqueum parat, in quem ipse incidat.

14. Et tu piscis es, qui uiscera inuadis aliena, qui demergis infirmum, [a 1Kb] qui cedentem persequeris usque in profundum. Caue ne dum illum persequeris, incidas ipse in ualidiorem, et deducat te in alienas insidias, qui tuas uitat, priusque tuam spectet erumnam, qui te persequente propriam reformidabat. Quid interest inter diuitem improbe cupiditatis ingluuie  absorbentem infirmorum patrimonia, et silurum de minorum piscium uisceribus aluum repletum? Defunctus est diues, et nichil ei sua spolia profuerunt, imo magis eum rapinarum suarum detestabiliorem fecit infamia. Captus est silurus, et inutilis preda detecta est. Quanti in eo reperiuntur, qui alios deuorauerant? Et tu diues habes in sinu tuo alterius predatorem. Ille habebat facultates pauperis quas inuaserat: tu eum opprimens duo patrimonia tuis facultatibus addidisti, et adhuc tanto non satiaris augmento; et dicis quod alios uindicaueris, cum eadem committas que ulcisceris, iniusto iniustior, et iniquo iniquior, et auaro auarior. uide ne idem te qui piscem illum finis inueniat: hamum caue, caue retia. Sed presumis de potentia, quod nemo tibi possit  resistere: 85 presumebat et silurus quod hamum nemo sibi iaceret, nemo retia tenderet, et, si incidisset, uniuersa dirumperet; et tamen fuscinam non euasit, aut nexus uinculi ualidioris incurrit, quibus se non posset exuere. Sine dubio et hominum iniquitas quo grauiora commiserit, eo magis scelere suo tuta esse non poterit; quin aliquando dissoluat quod pro scelerum pretio constat difficile posse uitari.



CAPUT uI.

Hominem esse piscem: sed piscem alium bonum, alium malum inueniri: bonum uero Petri hamum, ac sinum timere non debere.


15. Piscis ergo es, o homo. Audi quia piscis es: Simile est regnum celorum reti misso in mare, quod ex omni genere piscium congregauit. Cum autem esset impletum, duxerunt id ad littus, et sedentes elegerunt optimos in uasis suis, malos autem foras miserunt. Sic erit in consummatione seculi. Exibunt angeli, et separabunt malos de medio iustorum, et mittent eos in caminum ignis . Sunt ergo boni et mali pisces, boni seruantur ad pretium, mali statim ardent. Bonum piscem nec retia inuoluunt, sed eleuant; nec hamus internecat atque interficit, sed  pretiosi uulneris perfundit sanguine, in cuius oris confessione bonum pretinm reperitur, quo tributum apostolicum, et census Christi possit exsolui. Sic enim scriptum est, dicente Domino: Reges terre a quibus accipiunt tribulum tributum uel censum? A filiis suis, an ab alienis? Et respondente Petro, ab alienis, ait Dominus: uade ad mare, et mitte hamum, et eum piscem qui primus ascenderit, tolle, et aperto ore eius inuenies ibi staterem; illum sumens dabis eis pro me et te .

16. Noli igitur, o bone piscis, Petri hamum timere: non occidit, sed consecrat. Noli quasi uilem te contemnere, quia uides corpus infirmum: habes in ore tuo quod et pro Petro et pro Christo offeras. Noli timere Petri retia, cui dicit iehsu: Duc in altum,  et laxato retia. Non enim in sinistram partem mittit, sed in dexteram, sicut iussus a Christo est. Noli timere sinum eius, quia dictum est ei: Ex hoc eris homines [b 1Kb] uiuificans. Ideo misit retia, et complexus est Stephanum, qui de Euangelio primus ascendit habens in ore suo staterem iustitie. Unde confessione constanti clamauit dicens: Ecce uideo celos apertos, et Filium hominis stantem ad dexteram Dei. Pro hoc pisce stabat Dominus iehsu; sciebat enim esse in ore eius pretium sui census. Denique glorioso martyrio et Petri iudicium, atque doctrinam, et Christi gratiam locuples assertor impleuit.



CAPUT uII.

Per mare Euangelium et Ecclesiam signari, et quid in mari hoc prestare debeat homo piscis. Coniuges ad mutuam morum tolerantiam, caritatem, fidem, exemplo uipere impelluntur. Cur idem exemplum in utramque partem usurpatum.


17. Nec te moueat quod pro mari Euangelium posui. Euangelium est, in quo 86 Christus ambulauit: Euangelium est, in quo licet titubauerit Petrus, quando negauit; tamen per dexteram Christi [c 1Kb] fidei munimentum, stationis inuenit gratiam: Euangelium  est, de quo martyr ascendit: Euangelium est mare, in quo piscantur apostoli, in quo mittitur rete, quod simile est regno celorum: Euangelium est mare, in quo Christi figurantur mysteria: Euangelium est mare, in quo Hebreus euasit, Aegyptius interemptus est: Euangelium est mare, quia sponsa Christi Ecclesia est, et diuine gratie plenitudo, que supra maria fundata est, sicut dixit Propheta: Ipse super maria fundauit eam . Exsili super undas, o homo, quia piscis es: non te opprimant seculi istius fluctus: si tempestas est, pete altum et profundum: si seneritas, lude in fluctibus: si procella, caue a scopuloso littore; ne te in rupem furens estus illidat. Scriptum est enim: Estote astuti sicut serpentes .

 18. Et quia de serpentibus astutis propositum exemplum est, simus astuti circa querenda et seruanda coniugia, diligamus tributa nobis consortia. Et si ii qui longinquis fuerant ortus sui tempore regionibus separati inter se conuenerint, et si uir ad peregrina contenderit, nulla longinquitas, nulla absentia complacitam minuat caritatem. Eadem lex presentes absentesque connectit: idem nature uinculum inter distantes et consistentes coniugalis caritatis iura constrinxit: eodum iugo benedictionis utriusque colla sociantur, etiam si alter obeat separatarum regionum longa diuortia; quia non corporis ceruice, sed mentis, iugum gratie receperunt. uipera nequissimum genus bestie, et super omnia que serpentini sunt generis astutior, ubi ceundi cupiditatem  assumpserit, murene maritime notam sibi requirit copulam, uel nouam preparat: progressaque ad littus, sibilo testificata presentiam sui, ad coniugalem amplexum illam euocat. Murena autem inuitata non deest, et uenenate serpenti expetitos usus sue impertit coniunctionis. Quid sibi uult sermo huiusmodi, nisi ferendos esse mores coniugum; et si absens est, eius opperiendam presentiam, sit licet asper, fallax, inconditus lubricus, temulentus? Quid peius ueneno, quod in coniuge murena non refugit? uocata non deest, et serpentis lubricum sedula caritate complectitur. Ille tua mala portat, et leuitatis feminee facilitatem: tu uirum tuum non potes, o mulier, sustinere? Adam per Euam deceptus est, non Eua per Adam . Quem  uocauit ad culpam mulier, iustum est ut eum gubernatorem assumat; ne iterum feminea facilitate labatur. Sed horridus et incultus est. Semel placuit. Numquid uir frequenter est eligendus? Comparem suum et bos requirit, et equus diligit; et si mutetur alius, tamen trahere iugum nescit compar alterius, et se non totum putat: tu iugalem repudias tuum,  et putas sepe mutandum; et si uno defuerit die, [a 1Kb] superducis riualem, et statim incognita causa quasi cognita pudoris exsequeris iniuriam. uipera absentem requirit, 87 absentem uocat, et blando proclamat sibilo; atque ubi aduentare comparem senserit, uenenum euomit reuerentiam marito deferens, uerecundata nuptialem gratiam: tu, mulier, aduenientem de longinquo maritum contumeliis repellis. uipera mare prospectat, explorat iter coniugis: tu iniuriis uiam uiro obstruis: tu litium moues uenenum, non reiicis: tu coniugalis amplexus tempore dirum uirus exestuas; nec erubescis nuptias, nec reuereris maritum.

19 Sed etiam tu, uir, possumus enim etiam sic accipere, depone tumorem cordis, asperitatem morum, cum tibi sedula uxor occurrit: propelle indignationem,  cum blanda coniux ad caritatem prouocat. Non es dominus, sed maritus: non ancillam sortitus es, sed uxorem. Gubernatorem te Deus uoluit esse sexus inferioris, non prepotentem. Redde studio uicem, redde amori gratiam. uipera uenenum suum fundit: tu non potes duritiam mentis deponere? Sed habes naturalem rigorem: debes temperare eum contemplatione coniugii, et [b 1Kb] reuerentia coniunctionis deponere animi feritatem. Potest et sic. Nolite querere, uiri, alienum thorum, nolite insidiari aliene copule. Graue est adulterium, et nature iniuria. Duos primum Deus fecit, Adam et Euam, hoc est, uirum et uxorem, et uxorem, de uiro, hoc est, de costa Adam; et iussit ambos esse in uno corpore, et in uno spiritu uiuere. Quid unum separas corpus, unum diuidis spiritum?  Nature adulterium est. Hoc docet murene et uipere non iure generis, sed ardore libidinis expetitus amplexus. Discite, o uiri, qui alienam [c 1Kb] permolere querit uxorem, cuius serpentis sibi adsciscere cupiat contubernium, cui etiam comparandus ipse serpenti sit. Festinat ad uiperam, que se in gremium uiri non directo tramite ueritatis, sed lubrico deuii amoris infundit. Festinat ad eam que uenenum suum resumit, ut uipera que fertur peracto coniunctionis munere uenenum quod euomuerat, rursus haurire; adultera enim uipera est . Unde et Salomon ait quod is qui fuerit temulentus, cum per uinum libido feruere consueuerit, tamquam a colubri ictu extenditur, et tamquam a cornuta diffunditur illi uenenum. Et ut scias quod de adultera dixit, adiecit:  Oculi tui cum uiderint alienam, os tuum loquitur peruersa .

20. Nec quisquam uelut contraria posuisse nos credat, ut et ad bonum et ad malum uipere huius exemplo uteremur; cum ad institutionem utrumque proficiat, si erubescamus aut fidem non exhibere dilecto, cui exhibet serpens; aut relinquentes sancta  coniugia, lubrica et nocitura salutaribus preferamus, quod facit qui cum serpente miscetur.



88 CAPUT uIII.

De astutia polypi, et cancri, quibus fraudulenti homines adumbrantur; cum exhortatione ad fugiendam cupiditatem.

21. Et quia de astutia cepimus sermonem subtexere, qua unusquisque fratrem suum circumuenire et decipere nititur, et in nouas se fraudes componere; ut quem ui obtinere non potest, circumscribat dolo, et fuco quodam artis obducat: fraudulentum illud polypi ingenium non preteribo, qui uadoso in littore petram nactus, affigitur ei, atque eius nebuloso ingenio colorem subit, et simili specie terga obductus  plurimos piscium sine ulla suspicione fraudis allapsos, dum nota non precauent, et saxum opinantur, cassibus furtiue artis includit, et sinu quodam sue carnis intercipit. Sic spontanea uenit preda, et talibus capitur argumentis, qualia sunt eorum qui ingenium suum sepe commutant, et diuersas nocendi artes mouent; ut singulorum mentes sensusque pertentent, cum continentibus positi continentiam predicantes, in cetu intemperantium tamquam deuii ab studio castitatis, et demersi intemperantie uolutabris; ut qui eos audiunt aut uident, incauta facilitate se credant; eoque citius labuntur, dum declinare non norunt, nec cauere quod noceat, cum grauior sit et magis noxia improbitas benignitatis obumbrata uelamine. Et ideo cauendi sunt qui crines sue fraudis,  et brachia longe lateque dispergunt, uel speciem induunt multiformem. Et isti enim polypi sunt nexus plurimos habentes, et callidorum ingeniorum uestigia, quibus irretire possint quidquid in scopulos sue fraudis inciderit.

22. Cancer quoque quas cibi gratia prestigias instruit! Namque et ipse ostreo delectatur, et carnis eius epulum sibi querit. Sed quia ut appetens cibi, ita prospiciens est periculi: quoniam cum difficilis est uenatio, tum periculosa: difficilis, quia testis ualidioribus esca interior includitur; nam uelut muris quibusdam mollitiem carnis precepti imperialis interpres natura muniuit, quam medio testarum quodam sinu concauo nutrit ac fouet, et quasi in quadam ualle diffundit; et ideo cassa omnia tentamenta sunt  cancri, quia aperire clausum ostreum nulla ui potest: et periculosum est si [a 1Kb] chelam eius includat, ad argumenta confugit, et insidias noua fraude molitur. Itaque quia omnia genera delectatione mulcentur, explorat si quando ostreum remotis in locis ab omni uento contra solis radios [b 11Kb] diptychum illud suum aperiat, et reseret claustra testarum; ut libero ere uisceris sui uoluptatem quamdam capiat: et tunc clanculo calculum immitens, impedit conclusionem  ostrei; ac sic aperta claustra reperiens, tuto inserit chelas, uisceraque interna depascitur.

89 23. Sunt ergo homines, qui cancri usu in aliene usum circumscriptionis irrepant, et infirmitatem proprie uirtutis astu quodam suffulciant, fratri dolum nectant, et alterius pascantur erumna. Tu autem propriis esto contentus, et aliena te damna non pascant. Bonus cibus est simplicitas innocentie. Sua bona habens insidiari nescit alienis, nec auaritie facibus inardescit, cui lucrum omne ad uirtutem dispendium est, ad cupiditatem incendium. Et ideo beata est, si bona sua nouerit, cum ueritate paupertas, et omnibus preferenda thesauris; quia melius est exiguum datum cum Dei timore, quam thesauri magni sine timore. Quantum est enim quod  hominem alat? Aut si queris quod etiam aliis abundet ad gratiam, id quoque non multum est. Melior enim est hospitalitas in oleribus cum gratia, quam uitulorum pinguium preparatio cum discordia. Utamur ergo ingenio ad querendam gratiam, et salutem tuendam, non ad alienam circumscribendam innocentiam. Licet nobis uti exemplis maritimis ad profectum nostre salutis, non ad aliene periculum.



CAPUT IX.

De prescientia echini futuram tempestatem nuntiantis. Eum accepisse hoc donum a Deo, cuius indulgentia in omnia creata predicatur.

24. Echinus animal exiguum, uile ac despicabile, maritimum loquor, plerumque index future tempestatis,  aut tranquillitatis annuntius solet esse nauigantibus. Denique cum procellam uentorum presenserit, calculum ualidum arripit, eumque uelut saburram uehit, et tamquam anchoram trahit, ne excutiatur fluctibus. Itaque non suis se librat uiribus, [c 1Kb] sed aliene stabilitatis regitur pondere. Quo indicio naute uelut signum future perturbationis capessunt, et sibi precauent, ne eos imparatos turbo improuisus inueniat. Qui mathematicus, qui astrologus, quiue Chaldeus sic potest siderum cursus, hos celi motus et signa comprehendere? Quo ingenio ista collegit? Quo doctore percepit? Quis ei fuit tanti interpres augurii? Sepe homines confusionem eris uident, et sepe falluntur, quod plerumque eam sine tempestate discutiat. Echinus non  fallitur, echinum sua nequaquam signa pretereunt.

25. Unde exiguo animali tanta scientia, ut futura prenuntiet? Quo magis in eo nichil est, quo tantam possit habere prudentiam, crede quod per indulgentiam Domini rerum omnium id quoque prescientie huius munus acceperit. Etenim si fenum Deus sic uestit, ut miremur; si pascit uolatilia; si parauit coruo escam, pulli enim eius ad Dominum clamant; si mulieribus dedit texture sapientiam; si araneam,  que tam subtiliter ac docte laxos casses suspendit in foribus, sapientie non reliquit immunem; si ipse uirtutem equo dedit, et soluit de ceruice eius formidinem, ut exsultet in campo, et occurrens regibus irrideat, 90 odoretur bellum eminus, excitetur sono tube; si hec irrationabilia pleraque, et alia insensibilia, ut fenum et lilia, repleuit sue dispositione sapientie, quid dubitamus, quod etiam in echinum contulerit huius gratiam prescientie? Nihil enim inexploratum, nichil dissimulatum reliquit. Omnia uidet, qui pascit omnia: omnia replet sapientia, qui omnia in sapientia fecit, ut scriptum est . Et ideo si echinum uisitationis sue exsortem non pretermisit; si eum considerat, et futurorum informat indiciis, tua non considerat? Imo uero  considerat, sicut testatur eius diuina Sapientia dicens: Si respicit uolatilia, si pascit illa, nonne uos pluris estis illis ? Si fenum agri quod hodie est, et eras in ignem mittitur, Deus sic uestit, quanto magis uos modice fidei?



CAPUT X.

Cuique piscium generi prescripta esse sua domicilia, unde humana leuitas, ac luxuria condemnantur: tamen quosdam pisces ad sobolem loca mutare; cuius rei ratio expenditur, et hominis reprehenditur incontinentia. Item de specialibus aliquorum piscium uirtutibus.

26. An uero sine quadam dote nature manere piscibus etiam illam putamus gratiam, quod unumquodque  genus piscium prescripta sibi domicilia habet, que sui generis nullus excedat, non incurset alienus? Quis geometra his diuisit habitacula nullis rumpenda temporibus? Sed geometram audiuimus, thalassometram numquam audiuimus; et tamen pisces mensuram suam norunt, non muris urbium portisque prescriptam, non edificiis domorum, non agrorum finibus limitatam, sed mensuram eius quod oporteat; ut tantum satis sit unicuique, quantum ad usum abundet, non quantum auiditas quedam immoderata sibi uindicet. Lex quedam nature est tantum querere, [a 1Kb] quantum sufficiat ad uictum, et alimentorum modo sortem censere patrimonii. Hoc genus piscium in illo sinu maris alitur et gignitur, illud in alio. Denique non reperies confusa genera  piscium: sed quod hic abundat, alibi deest. Et iterum ille sinus maris cephalos alit, lupos ille: ille saxatiles, locustas alius. Non est libera uagandi potestas; nec tamen aut interclusa montibus copia, aut fluuiis interlabentibus transitus impeditur, sed usus nature impressus tamquam patrie finibus unumquemque sese tenere, et ultra incolas [b 1Kb] prodire suspectum.

 27. At nobis longe alia sententia est, mutare exsilio domos, incolarum fastidio teneri, aduenarum captare gratiam, transferre terminos perpetuos, quos posuerunt patres nostri, agrum ad agrum iungere, domum ad domum. Deficit terra hominibus, sternuntur et maria. Rursus pro singulorum libidine inciditur terra, mare infunditur, ut insulas faciant, ut possideant freta: spatia maris sibi uindicant iure mancipii, pisciumque iura sicut uernaculorum conditione 91 sibi seruitii subiecta commemorant. Iste, inquit, sinus maris meus, ille alterius. Diuidunt elementa sibi potentes. His ostree in fluctibus nutriuntur: his in uiuario piscis includitur. Luxurie nec mare sufficit, nisi apothecas habeant ostrearum. Itaque etates earum numerant, et piscium receptacula  instruunt; ne conuiuia diuitis mare non possit implere. Nam uicini nomen quibus audiunt auribus! Quibus oculis intuentur possessiones eorum! Quemadmodum dies noctesque excogitant, ut aliquid proximi auferant! Numquid soli habitabitis super terram ? clamat propheta. Cognoscit hec Dominus, et uindicte reseruat.

28. Quantum aliena a piscibus auiditatis rapina! Illi naturalia captant secreta, et ultra terminos orbis terrarum mare norunt, quod nulle interpolant insule, nec terra aliqua interiacet, uel ulterius ulla sit posita. Illic igitur ubi diffusum late mare omnem spectandi usum, utilitatis gratia nauigandi intercludat audaciam, condere se feruntur cete, illa immensa genera piscium, equalia montibus corpora,  ut tradiderunt nobis, qui uidere potuerunt: illic quietum euum exigunt [c 1Kb] discreta ab insulis, et ab omnibus maritimarum urbium contagiis separata habent suas regiones et habitacula distributa. Manent in his inoffenso uicinorum limite, nec uago transitu mutationes querunt locorum: sed tamquam patrium solum diligunt, et in his immorari dulce arbitrantur. Que ideo elegerunt, ut solitariam uitam remota possint arbitrorum interpellatione transigere.

29. Sunt tamen aliqua genera piscium, qui non ingenii facilitate loca mutent, sed fouendi partus necessitate; quem opportuno atque legitimo procurantes tempore, ex plurimis locis, ac diuerso sinu maris, innumeri uelut communi consilio conuenientes coniuncto agmine Aquilonis flatus petunt, et ad  illud Septentrionalium mare partium quadam nature lege contendunt. Dicas, si ascendentes uideas, [d 6Kb] rheuma quoddam esse, ita proruunt, fluctusque intersecant, per Propontidem in Euxinum pontum uiolento impetu profluentes. Quis piscibus hec annuntiat loca, precepit tempora? Quis tribuit dispositionem uiandi, comitandi ordinem, metas et tempora reuertendi? Homines suum imperatorem  habent, cuius exspectatur imperium, procedit tessera, proponuntur edicta prouincialibus ut conueniant, tribunis militum littere diriguntur, dies statuitur; et plerique ad dies statutos occurrere non queunt. Quis imperator piscibus preceptum dedit? Quis doctor hanc tribuit disciplinam? Qui metatores itinera disponunt? Qui duces iter dirigunt, ut nullius desit occursus? Sed agnosco quis ille sit imperator, qui ordinatione diuina sensibus uniuersorum suum infundat imperium, qui tacitus mutis animantibus naturalis discipline ordinem tribuat; nec solum magna penetret, sed etiam per minima queque se fundat. Diuine legi piscis obsequitur, et homines contradicunt! Piscis solemniter obaudit mandata celestia, et homines 92 irrita faciunt Dei precepta!  An contemptibilis tibi uidetur, quia mutus est, rationisque expers? Sed uide ne tu tibi magis incipias esse contemptui, si irrationabili irrationabilior deprehendaris. Quid autem rationabilius hoc piscium transitu, cuius rationem quidem uerbis non explicant, sed factis loquuntur? Pergunt enim estatis tempore ad fretum Ponti, eo quod reliquo maris sinu hic sinus dulcior sit. Non enim tamdiu sol ei freto, quamdiu ceteris immoratur, eaque fit causa ut non omnem aquam exhauriat, que dulcis atque potabilis est. Quis autem ignoret quod etiam ea que maritima sunt, aquis plerumque dulcibus delectentur? Denique dum flumina sequuntur, et ad superiora ascendunt, frequenter alieni pisces generis capiuntur in fluuiis. Cum hec igitur causa Pontum  illis faciat gratiorem, [a 1Kb] uel quod estus temperet solemnis illic flatus aquilonis, tum opportuniorem ceteris iudicant, in quo generare, et partus possint proprios enutrire, quod teneri fetus laborem aliene regionis ferre uix possint, quos illic fouet eris blanda clementia. Itaque peracto munere omnes simul eo quo uenerant agmine reuertuntur.

30. Quenam ista sit ratio consideremus. Obiectus est Ponti sinus boree ceterorumque uentorum uiolentissimis flatibus; unde grauis illic procella furit, et tempestates mouentur, ita ut de profundo arena uertatur: cuius rei fluctus arenosus indicio est, qui uentorum motu insurgens altius, tum pondere grauior, haud dubie non solum nauigantibus, sed etiam maritimis ipsis animantibus intolerabilis habetur.  Accedit illud, quod plurima et maxima Ponto flumina misceantur, cum hyberno tempore sinus ipse frigidior torrentium rigescat allapsu; propterea pisces tamquam arbitri fluentorum, estate illic aspirantis aure clementiam captare consueuerunt: cuius amenitate perfuncti, rursus hyemis aspera declinare contendunt; et Septentrionalis plage seua fugientes, in reliquos se sinus conferunt, in quibus aut uentorum mollior sit placiditas, aut solis soleat uernare temperies. Nouit igitur piscis pariendi tempus, quod pro magno mysterio dixit Salomon  in Sapientia: Nouit tempus eundi atque redeundi: nouit tempus perfunctionis et iactationis, et nouit ut non queat falli ; quia non rationis estimatione, et disputationis argumento utitur, sed inspiratione nature, que uera est magistra pietatis. Denique omnes animantes prescripta habent pariendi tempora, homo solus indiscreta atque confusa. Reliqua genera clementiam temporis querunt, mulieres sole partus suos inclementer effundunt. uaga enim et intemperans libido generandi uagam pariendi etatem exhibet. Pisces tanta maria transmittunt, ut utilitatem aliquam generi suo querant. Nos quoque diffusa equora transfretamus: sed quanto honestius, quod successionis amore, quam quod pecunie auiditate suscipitur? Denique illis ad  pietatem, nobis ad questum transmissio deputatur. Illi sobolem referunt omnibus mercibus cariorem: nos 93 mercem longe imparem ad periculi uicem misera lucri cupidine reportamus. Itaque illi patriam repetunt: nos derelinquimus. Illis nando incrementum generis acquiritur: nobis minuitur nauigando.

31. Quis igitur neget diuinitus illis infusum ingenium esse huiusmodi atque uirtutem? Cum uideat istos in Aquilonem tam solemnem obeunde fecunditatis peregrinationem uiuaci ingenio componere; alios in exiguo corpore tantum ualiditatis assumere, ut maximas nauium plenis currentes uelis in mediis fluctibus sistant: sicut breuis pisciculus echeneis tanta facilitate memoratur nauem ingentem sistere; ut quasi radicatam mari herere uideas, nec moueri.  Aliquamdiu enim immobilem seruat. An et huic putas sine Creatoris munere tantum potuisse suppetere uirtutis? Quid gladios loquar, aut serras, aut canes maritimos, aut balenas, aut zygenas? Quid etiam turturis centrum, et hoc mortue? [b 1Kb] Sicut enim uipere os si quis calcauerit recens dumtaxat, grauius quam uenenum nocere perhibetur, et immedicabile uulnus serpere: ita etiam turtur aculeo suo mortua amplius quam uiua periculi afferre memoratur. Lepusculus quoque timidum animal in terris, in mari formidabile, citam et que non facile possit auferri, corruptelam inuehit. uoluit enim te creator nec in mari satis ab insidiantibus esse securum; ut propter pauca que noceant, quasi in excubiis positus, armis fidei semper et scuto deuotionis accinctus, a Domino  tuo debeas salutis sperare presidium.



CAPUT XI.

De piscibus Atlantici maris: item de sale, corallio et aliis quibusdam. Ob ea, sed maxime ob nauigationem, mare terris prestare: post que paucis de Iona ac Petro memoratis, sermo clauditur.

32. ueniamus ad Atlanticum mare. Quam ingentia illic et infinite magnitudinis cete! Que si quando supernatant fluctibus, ambulare insulas putes, montes altissimos summis ad celum uerticibus eminere.  Que non [a 5Kb] acta, nec in littoribus, sed in Atlantici maris profundo feruntur uideri, ut eorum conspectu naute a nauigandi in illis locis presumptione reuocentur, nec secreta elementorum adire sine supremo terrore mortis usurpent.

33. Sed iam assurgamus ipsi de profundo maris, et aliquantulum sermo noster emergat, atque ad superiora se subrigat: spectemus ea que usitata multis, et plena sint gratie, quomodo aqua in salis uertatur soliditatem, ut ferro sepe cedatur; quod de Britannicis salibus nichil mirum, qui in speciem marmoris ualidi, eiusdem metalli niueo candore resplendent, salubres corporis [b 1Kb] cibo, et potui nimis grati. Quomodo etiam non indecorus lapis corallium in mari herba sit, si in erem transferatur, in lapidis  firmitatem solidetur. Unde etiam ostreis pretiosissimam margaritam natura infixerit, quomodo eam maris aqua in tam molli carne solidauerit. 94 Que difficile apud reges inueniuntur, ea in littoribus quasi uilia iacent uulgo, et in saxis asperis et cautibus colliguntur. Aureum etiam uellus aqua nutrit, et lanam in memorati speciem metalli gignunt littora, cuius colorem nullus adhuc eorum qui fucis diuersis obducunt uellera, imitari potuit; adeo nature maritime gratiam humana implere nescit industria! Scimus qua sollicitudine uellera ouium etiam minus pretiosa curentur: sint licet optima, nequaquam tamen his fucus innascitur. Hinc naturalis color est, quem nullus adhuc fucus equauit: [c 32Kb] hoc quoque piscis est uellus. Sed et ipsi murices qui insigne dant regium,  sunt maritimi.

34. Et que pratorum gratia, uel hortorum amenitas potest cerulei maris equiparare picturam? Aurum licet in pratis flores refulgeant, auri quoque fulgorem in mari lana resplendet: et illi cito marcescunt, ista diu duratura seruatur. Lilia in hortis eminus nitent, uela in nauibus: hic odor, illic uentus aspirat. Que utilitas in folio! In nauibus quanta commercia! Lilia suauitatem narium, uela hominum salutem inuehunt. Adde pisces salientes, et delphinas ludentes: adde rauco sonantes fluctus murmure: adiice currentes naues ad littora, uel de littoribus exeuntes. Et cum e carceribus mittuntur quadrige, quanto studio spectantium et amore certatur! Equus tamen in uanum currit, non in uanum nauigia. Ille  in uanum, quia uacuus: ista ad utilitatem, quasi plena frumenti. Quid iis gratius, que non uerbere aguntur, sed uentorum spiramine: ubi nemo refragatur, sed omnes fautores sunt: ubi nemo uincitur quicumque peruenerit, sed omnes puppes que peruecte fuerint, coronantur: ubi palma merces salutis, uictoria pretium regressionis est. Quantum enim distat inter directos cursus ac reflexos! Isti perpetuantur,  hi resoluuntur. Adiunge remigiis contexta littora, quibus uexillum exeundi aura de celo est. Itaque aurige plausum inanem referunt: hi soluunt uota seruati.

35. Quid de Iona dignum loquar, quem cetus excepit ad uitam, reddidit ad prophetandi gratiam? Emendauit aqua, quem terrena deflexerant: psallebat in utero ceti, qui merebat in terris. Et ut utriusque redemptio non pretereatur elementi, terrarum salus in mari ante precessit, quia signum Filii hominis signum Ione. Sicut iste in utero ceti, sic iehsu in corde terre. In utroque remedium; maius tamen in mari pietatis exemplum; quoniam exceperunt pisces, quem homines refutarunt, et quem homines crucifixerunt, pisces seruarunt. Petrus quoque  in mari titubat, sed non labitur: et confessus in fluctibus, tamen negauit in terris. Itaque illic quasi deuotus manu apprehenditur: hic quasi oblitus aspectu censorio conuenitur. Sed iam rogemus Dominum, ut sermo noster quasi Ionas eiiciatur in terram, ne diutius in salo fluctuet. Et bene iam exiuit cucurbita, que obumbret nos a malis nostris: sed et ipsa procedente sole arefacta admonet requiescendum, ne in 95 terra estuare incipiamus ingenio, et nobis etiam uerba deficiant. Certe plus nobis quam Niniuitis data est in aquis remissio peccatorum.



CAPUT XII. 

Fingit sibi e memoria aues euolasse, ad quas orationem eleganter reuocat. Auditores sibi attentionem prebituros dicit, se autem illis breuitatem. Denique uariarum auium suauitatem exoptat.


36. Et [d 1Kb] cum paululum conticuisset, iterum sermonem adorsus ait: Fugerat nos, fratres dilectissimi, necessaria de natura auium disputatio, et sermo huiusmodi nobis cum ipsis auibus euolauerat. Fit enim natura quadam, ut hi qui aliquid intuentur, uel dicendo exprimere uolunt, eorum qualitatem que uel intuentur uel loquuntur, adsumant; ut cum pigrioribus immoremur, et cum uelocibus celeri rapiamur adspectu, stylo quoque aut tardiore utamur aut rapido. Itaque cum caueo ne mari demersa pretereant, et aquis operta me lateant, effugit omne uolatile; quia dum inclinatus imos aquarum gurgites scrutor, erios non respexi uolatus; nec umbra saltem  penne me prepetis reclinauit, que in aquis relucere potuit. uerum ubi omne negotium expeditum putaui, et absolutum me credidi, et diem quintum consummatum arbitratus sum; uenit in mentem auium natura, que cum eunt cubitum, quasi peracto lete munere ethera cantu mulcere consuerunt: quod uelut solemniter surgente et occidente die instaurare consuerunt; ut decursi uel adoriendi nocturni  iuxta ac diurni temporis laudes suo referant creatori. Magnum igitur incentiuum excitande nobis deuotionis amiseram. Quis enim sensum hominis gerens non erubeseat sine psalmorum celebritate diem claudere, cum etiam minutissime aues solemni deuotione et dulci carmine ortus dierum ac noctium prosequantur.

37. Redeat igitur nobis uolaticus sermo, qui pene fuerat elapsus ex oculis, et aquile modo alta petens uolatus suos obduxerat nubibus; nisi quia oculos abluti aqua dum de gurgite leuamus ad celum, speculati uacuum eris uolatibus ferri, ad necessitatem styli putauimus esse reuocandum. Eritis uos iudices, qui estis aucupes uerbi, utrum consultius euolasset, an utiliter in uestra retia sit relapsus. Nec uereor ne  fastidium nobis obrepat in uolatibus requirendis, quod non obrepsit in gurgitibus perscrutandis; aut aliquis nobis in disputatione obdormiat, cum possit auium cantibus excitari. Sed profecto qui inter mutos pisces uigilauerit, non dubito quod inter canoras aues somnum sentire non possit, cum tali ad uigilandum gratia prouocetur. Neque uero uile putetur, quod potuit preteriri, cum sit tertia pars in animantibus creature. Tria enim genera animantium esse non dubium est, terrenum, uolatile, aquatile. Denique sic scriptum est: [a 1Kb] Producant aque reptilia animarum uiuentium secundum genus, et uolatilia uolantia 96 super terram secus firmamentum celi secundum genus.

38. Reuocamur ad superiora sicut obliuiosi uiatores,  qui cum inconsulto preterierint, in sua reuertentes uestigia incurie sue [b 1Kb] mulctam repetito itineris labore suscipiunt. Est tamen etiam bonus uiator, qui dispendium regressionis, reliqui itineris compendiosa celeritate, compenset, ut mihi faciendum arbitror; maxime cum de auibus sermo sit, que solent oculos hominum uolatu properatiore perstringere. Quid enim conuenit iis immorari, in quibus celeritas placere consueuit? Auius igitur atque inusitatus in tali genere scriptionis sermo noster canoris auibus resonet atque resultet.

39. Sed unde mihi cygnea carmina, que etiam sub graui mortis imminentis terrore delectant? Unde mihi illos naturales modulos cantilene, quibus etiam paludes sonore cantus edunt dulcissimi suauitatem?  Unde mihi uocem psittaci, dulcedinemque merularum? Utinam saltem luscinia canat, que dormientem de somno excitet! Ea enim auis signare solet diei surgentis exortum, et effusiorem diluculo deferre letitiam. Tamen si illorum suauitas deest, sunt gementes turtures, et rauce columbe, tum etiam cornix plena uoce pluuiam uocat. Unde rurale auiarium sermone quo possumus, scientia quam nos rusticani docuerunt, persequamur.



CAPUT XIII.

Exorsurus a uolucribus aquaticis primum de halcyone disserit, et quanta sit diuina benignitas in eam auem exponens, nos ad exspectandam a Deo opem hortatur. De auibus imbrium aut uentorum presagis; deque fida anserum custodia.


40. Et quoniam de aquatilibus reptilibus diximus, arduum est ut subito ad aues celi sermo noster ascendat. Et ideo de iis auibus prius dicamus, que circa aquas maris fluminumque uersantur, cum quibus possumus emergere. Itaque ab halcyone sermonem adoriamur. Ea est auis maritima, que in littoribus fetus suos edere solet, ita ut in arenis oua deponat medio fere hyemis. Nam id temporis fouendis  habet deputatum partubus, quando maxime insurgit mare, littoribusque uehementior fluctus illiditur, quo magis repentine placiditatis solemnitate auis huius eluceret gratia. Namque ubi undosum fuerit mare, positis ouis subito mitescit, et omnes cadunt uentorum procelle, flatusque aurarum quiescunt, ac placidum uentis stat mare, donec oua foueat halcyone sua. Septem autem dies fotus sunt, quibus decursis, educit pullos, fetusque absoluit: illico alios quoque septem dies adiungit, quibus enutriat partus suos, donec incipiant adolescere. Nec mireris tam exiguum nutriendi tempus, cum absolutio fetuum tam paucorum dierum sit. Tantam autem gratiam minuscula auis diuinitus indultam habet, ut hos quatuordecim dies nautici presumpte serenitatis 97 obseruent,  quos et halcyonidas uocant, quibus nullos motus procellose tempestatis horrescant.

41. Nonne uos passeribus pluris estis ? Dominus ait. Si igitur auis minuscule contemplatione et insurgit mare, et repente comprimitur, atque aspera hyemis inter graues procellas tempestatesque uentorum detergit celi nubila, fluctusque componit elementis omnibus subito infusa tranquillitas; quantum presumere debeas, o homo, ad imaginem Dei factus, agnoscis; si tamen auicule istius fidem studio deuotionis imiteris. Illa tempestates uidens insurgere, seuire uentos, inter hyberni seua non reuocatur, neque reflectitur, sed impellitur. Denique in littore sua oua constituit, ubi ea relabente fluctu madida adhuc arena suscipiat: nec insurgentes fluctus quos immurmurare  atque allabi uidet, reformidat.

42. Et ne putes quod ouorum uideatur habere contemptum; continuo ubi deposuerit oua, nidificat, et suo partus corpore fouet, nec saluti proprie alluuione littoris pertimescit: sed secura de Dei gratia, uentis se committit et fluctibus. Parum est hoc. Adiungit totidem alios ad nutriendum dies: nec interpellari tot diebus infidi maris tranquillitatem ueretur, tentatque meritum suum nature iam solemnitate fundatum. Illa teneros fetus non latibulis  aliquibus abscondit aut tectis, nec includit cauernis, sed nudo et rigenti committit solo; nec defendit a frigore, sed diuino fotu, quo magis cetera despiciat, tutiores fore existimat. Quis nostrum paruulos suos non uestimentis tegat, tectisque abscondat? Quis non claudat eos septis cubiculorum? Quis non ita diligenter undique fenestras obstruat, ne qua possit aura uel leuiter penetrare? Merito quos tam sollicite induimus ac fouemus, exuimus eos clementie celestis inuolucro: halcyone uero quos nudos proiicit, eos diuino uestit indumento.

43. Nec uos preteribo, mergi, quibus ab assiduitate mergendi nomen hoc hesit; quomodo sepe mergentes aurarum signa colligitis, et preuidentes tempestatem futuram, propere medio reuolatis ex  equore, et ad littorum tuta cum clamore contenditis. Quomodo etiam, fulice, [a 1Kb] que maritimo delectamini profundo, refugientes quam presenseritis commotionem maris, in uado luditis. Ipsa ardea que paludibus inherere consueuit, notas deserit sedes, imbresque formidans supra nubes uolat; ut procellas nubium sentire non possit. Consideremus diuersas uolucres maris, quemadmodum imminente uentorum motu ad tutiora et tunc temporis dulciora sibi stagna se conferant, atque in abscondito terrarum sinu cognita sibi alimenta rimentur.

44. Nocturnas autem anserum quis non miretur excubias, qui uigilias suas etiam cantus assiduitate testantur? Denique eo etiam Romana Capitolia a Gallo hoste seruarunt. Merito illis debes, Roma, quod  regnas. Dii tui dormiebant, et uigilabant anseres. Ideo illis diebus 98 anseri sacrificas, non Ioui. Cedunt enim dii uestri anseribus, a quibus se sciunt esse defensos, ne et ipsi ab hoste caperentur.



CAPUT XIu.

Aues cum piscibus multiplici cognatione coniungi; nullas tamen pedum officio carere. De uariis uariarum auium generibus ac differentiis.

45. Pulchre autem post descriptionem piscium, de iis auibus que assuete sunt aquis, sermo successit; quia et ipse similiter usu natandi et munere delectantur. Unde prima cognatio uidetur auibus istis esse cum piscibus; quoniam natandi communia quedam uidentur utrique generi esse consortia. Secunda quoque cognatio omnibus auibus et piscibus  est; eo quod uolantis usus species sit natantis. Sicut enim aquam natando piscis incidit, ita auis erem uolatu celeri secat. Atque utrique generi similiter caude suppetit alarumque remigium; ut pisces ad priora se alis subrigant, atque ad ulteriora procedant, caude quoque gubernaculo uel quo uelint se facile conuertant, uel impetu quodam e regione iter  suum dirigant. Aues quoque eri uolatibus suis uelut aquis innatant, et quasi quedam extendunt brachia, cauda quoque se uel ad superiora subrigunt uel ad inferiora demergunt. Unde quoniam in nonnullis idem usus et species, ideo de aquis utriusque generis natiuitas diuina preceptione processit. Dixit enim Deus: Producant aque reptilia animarum uiuentium secundum genus: et uolatilia super terram secus firmamentum celi secundum genus. Non immerito igitur, quia de aquis genus utrumque producitur, natandi proprietas utrisque suppeditat.

46. Sane cum et coluber lubricus omnesque serpentes , dracones quoque simili modo ut pisces plerique sine pedibus sunt;  nullum auium genus pedum officio caret, quia omnibus uictus e terris; et ideo pedum munere fulciuntur, quia huiusmodi ad escam querendam indigent ministerio. Itaque alie uolucres unguibus armantur ad raptum, ut accipitres et aquile que rapinam uenationis exercent: alie uel ad incedendum uel ad cibum sibi parandum usu ministerioque utuntur accommodo.

47. Unum autem nomen auium, sed genera diuersa; que quis possit memoria aut cognitione comprehendere? Sunt itaque aues que carne uescuntur. Ideo his ungues asperi, curuatum atque acutum os, uelox uolatus; quoniam raptu uiuunt; ut possint facile corripere predam quam sequuntur, propere uel ore uel unguibus euiscerare. Sunt etiam aues, que  reperto pascuntur semine: alie diuerso et fortuito cibo. Est etiam diuersitas copularum, quarum gratia carent [b 1Kb] , que intendunt rapinis. Nam propter auiditatem predandi, uel propter insidias explorandi, 99 nec ipsis inter se conuenit; et ideo declinant sui copulam. Refugit enim auaritia consortium plurimorum. Deinde coniunctio plurimorum facile ipsa se proderet. His ergo auibus nichil est copulatorium preter iugale consortium. Ergo aquilis accipitribusque hic usus est uite. Contra uero palumbes, grues, sturni, corui atque cornices, etiam turdi gaudent plurimorum connexione.

48. Alia quoque auium genera [c 8Kb] enchoria que manent in locis semper: alia aduentitia que obeunt regiones alias, et peracta hyeme reuertuntur: sunt  alia que hyeme redeunt, estate peregrinantur a nobis; siue quod alia hyemis tempore ad calidiora se conferant; siue quod pleraque rursus estatem in iis locis exigant, que ameniora nouerunt. Turdi denique autumni fine, hyemis confinio, quasi exacta estate se referunt. Quibus nos inhospitali immanitate molimur insidias, et diuerso genere nunc infida sede decipere, nunc uisco eos fallere, nunc laqueis captare  contendimus. Ciconie reditus uexillum ueris attollit. Grues quia alta petunt, amant frequenter peregrinari.

49. Alie aues ad manum se subiiciunt, et mense herili assuescunt, tactuque mulcentur: alie formidant: alie iisdem quibus homines domiciliis delectantur: alie secretam in desertis uitam diligunt, que requirendi sibi uictus difficultatem libertatis amore compensant. Alie uocibus tantum strepunt: alie canoro delectant suauique modulamine. Quedam ex natura, alie ex institutione diuersarum uocum obloquuntur discrimina; ut hominem putes locutum, cum locuta sit auis. Quam dulcis merularum, quam expressa uox psittaci est! Sunt etiam alie simplices, ut columbe: alie astute, ut perdices: gallus iactantior, pauus speciosior. Sunt etiam uite in auibus et  operum diuersitates; ut alie ament in commune consulere, et collatis uiribus uelut quamdam curare rempublicam, et tamquam sub rege uiuere: alie sibi queque prospicere, imperium recusare, et, si capiantur, indigno uelint exire seruitio.



CAPUT Xu.

De gruibus, atque earum uigilantia in custodiis, nec non de ordine ab iisdem inter uolandum seruato. Et hac occasione de prisce reipublice statu, humaneque incurie causis.

50. Ab iis igitur ordiamur, que nostro usui se imitationem dederunt. In illis enim politia quedam et militia naturalis, in nobis coacta atque seruilis. Quam iniusso et uoluntario usu grues in nocte sollicitam  exercent custodiam! Dispositos uigiles cernas: et ceteris consortibus quiescentibus, alie circumeunt et explorant, ne qua ex parte insidie tendantur, atque omnem deferunt impigro sui uigore tutelam. Post ubi uigiliarum fuerit tempus impletum, perfuncta munere in somnum se premisso clangore 100 componit; ut excitet dormientem, cui uicem muneris traditura est. At illa uolens suscipit sortem, nec usu nostro inuita et pigrior somno renuntiat: sed impigre suis excutitur stratis, uicem exsequitur, et quam accepit gratiam pari cura atque officio representat. Ideo nulla desertio, quia deuotio naturalis: ideo tuta custodia, quia uoluntas libera.

51. Hunc etiam uolantes ordinem seruant, et hac  moderatione omnem laborem alleuant; ut per uices fungantur ductus sui munere. Precedit enim una ceteras prestituto sibi tempore, et quasi [a 1Kb] ante signa precurrit: deinde conuertitur, et sequenti sortem ducendi agminis cedit. Quid hoc pulchrius, et laborem omnibus et honorem esse communem, nec paucis arrogari potentiam, sed quadam in omnes uoluntaria sorte transcribi?

52. Antique hoc reipublice munus, et instar libere  ciuitatis est. Sic ab initio [b 1Kb] acceptam a natura, exemplo auium politiam homines exercere ceperunt; ut communis esset labor, communis dignitas, per uices singuli partiri curas discerent, obsequia imperiaque diuiderent, nemo esset honoris exsors, nullus immunis laboris. Hic erat pulcherrimus rerum status, nec insolescebat quisquam perpetua potestate, nec diuturno seruitio frangebatur; quia et sine inuidia erat ordine muneris et temporis moderatione delata promotio; et tolerabilior uidebatur [c 1Kb] que communi cadebat sorte custodia. Nemo audebat alium seruitio premere, cuius sibi successuri in honorem mutua forent subeunda fastidia: nemini labor grauis, quem dignitas secutura releuaret. Sed postquam dominandi libido uindicare cepit indebitas, et indeptas  nolle deponere potestates: posteaquam militie non ius commune cepit esse, sed seruitus: posteaquam non ordo factus est suscipiende potentie, sed studium uindicande, cepit etiam ipsa laboris functio durius sustineri; et que non est uoluntaria, cito locum relinquit incurie. Homines quam inuiti subeunt uigiliarum munia, quam egre unusquisque in castris periculum sortitus excubat, quod tuendum sibi regali preceptione committitur! Proponitur pena desidie; et tamen plerumque obrepit incuria, non seruantur excubie. Necessitas enim que inuito imponit obsequium, affert plerumque fastidium. Nihil est enim tam facile, quin habeat difficultatem, quod facias inuitus. Ergo et iugis labor auertit affectum, et continua et diuturna potentia gignit insolentiam. Quem  inuenias hominum, qui sponte deponat imperium, et ducatus sui cedat insigne, fiatque uolens numero postremus ex primo? Nos autem non solum de primo, sed etiam de medio sepe contendimus, et primos discubitus in conuiuio uindicamus: ac si semel delatum fuerit, uolumus esse perpetuum. Ideo inter grues equanimitas in laboribus est, humilitas in potestatibus. Admonentur ut exerceant custodie uices, non admonentur 101 ut de potestate decedant; quia ibi naturalis quies somni interpellanda, hic uoluntarie sedulitatis gratia prestanda est.



CAPUT XuI.

Quomodo ciconie proficiscantur, atque a cornicibus deducantur ac defendantur. Laudatur earumdem cornicum hospitalitas, et humana reprehenditur negligentia. Tandem ciconiarum pietati in parentes nostra impietas opponitur.


53. Ciconias ferunt collecto proficisci agmine, si quo pergendum putant, et simul plerisque circa Orientem locis inuehi, et quasi tessera militari pariter omnes moueri. Exercitum credas cum signis suis pergere, sic omnes uiandi comitandique et preeundi ordinem seruant. Cornices autem deducunt eas ac  dirigunt, et uelut quibusdam turmis stipatricibus prosequuntur; adeo ut adiumenta quedam bellantibus aduersus iynimicas aues conferre credantur, et propriis periculis bella aliena suscipere. Cuius rei indicium est, quia nulle per interuallum aliquod temporis residere in iis locis reperiuntur; et quia cum uulneribus reuertentes manifesta quadam sanguinis sui uoce ceterisque loquuntur indiciis grauium se certaminum subiisse conflictum. Quis igitur illis penam desertionis indixit? Quis derelicte militie supplicia prescripsit formidolosa; ut nulla prosequendis hospitalibus turmis sese subtrahere nitatur: sed certatim omnes deductionis munere officioque fungantur?

54. Discant homines hospitalia seruare iura, et ex auibus cognoscant quid religionis hospitibus sit  deferendum, que obsequia deputanda, quibus cornices etiam pericula sua negare non soleant. His igitur nos ianuas claudimus, quibus aues etiam animas suas conferunt; et quos ille consortio prosequuntur discriminis, eos tecti prohibemus hospitio; et quorum ille bella suscipiunt, his nos bella frequenter inferimus. Mentior, si non Sodomitanis hec fuit causa supplicii: aut Aegyptius furor genti hospite dum bellum conatur inferre, inhospitalitatis penas infide naufragio plebis exsoluit.

55. Quam uero rationabilium non excedat pietatem ac prudentiam auis huius clementia considerandum, quam nec post exemplum quidem irrationabilium quisquam nostrum imitari potuerit. Nam [a 1Kb] depositi patris artus per longeuum senectutis plumarum  tegmine alarumque remigio nudatos circumstans soboles pennis propriis fouet. Et quid dicam, collatitio cibo pascit, quando etiam ipsa reparat nature dispendia, ut hinc atque inde subleuantes senem fulcro alarum suarum ad uolandum exerceant, et in pristinos usus desueta iam reuocent pii patris membra? Quis nostrum leuare egrum non fastidiat patrem? Quis fessum senem suis humeris imponat, quod in ipsa historia uix credibile habetur? Quis ut pius sit, non hoc seruulis mandet obsequium? At uero auibus non est graue, quod pietatis est plenum: non est onerosum, 102 quod soluitur nature debito. Non recusant aues pascere patrem, quod etiam prescripta necessitate sub terrore penarum plerique hominum recusarunt. Aues non scripta, sed nata lex  stringit. Aues ad hoc munus [b 1Kb] nulla precepta conueniunt, sed gratie naturalis officia. Aues non erubescunt reuerendi senis membra portare; est enim uectura pietatis, quod eo usque frequenti testificatione percrebuit, ut congrue mercedem remunerationis inuenerit. Nam Romanorum usu pia auis uocatur. Et quod uix uni imperatori consulto senatus delatum dicitur, hoc iste aues in commune meruerunt. Habent ergo aues iste decreta patrum ad proprie insigne clementie. Pios enim filios patrum prius  oportuit iudicio predicari. Habent etiam uniuersorum suffragia; nam retributio beneficiorum nominatur; enim ciconia dicitur. uirtus itaque ab his nomen accepit, cum relatio gratiarum ciconie uocabulo nuncupatur.



CAPUT XuII.

De hirundinis sedulitate, industria et pietate in filios. De paupertate ipsius qua hominis in egestate positi impatientia, improbitas et desperatio arguuntur.

56. Habemus auiarie sobolis erga cultus patrios pietatis exemplum: accipiamus nunc materne sedulitatis in filios grande documentum. Hirundo minuscula corpore, sed egregie pio sublimis affectu, que indiga rerum omnium pretiosiores auro nidos struit; quia sapienter nidificat. Nidus enim sapientie potior  est auro. Quid enim sapientius, quam ut et uolandi uaga libertate potiatur, et hominum domiciliis paruulos suos et tecto commendet, ubi sobolem nullus incurset? Nam et illud est pulchrum; ut a primo ortu pullos suos humane usu conuersationis assuescat, et prestet ab inimicarum auium insidiis tutiores. Tum illud preclarum, qua gratia domos sibi sine ullo adiutore tamquam artis perita componat. Legit enim festucas ore, easque luto illinit, ut conglutinare possit. Sed quia lutum pedibus non potest deferre, summitatem pennarum aque infundit; ut facile his puluis adhereat, et fiat limus quo paulatim festucas uel minutos surculos sibi colligat, atque adherere faciat: eo genere nidi totius fabricam struit; ut quasi pauimenti solo pulli eius intra edes  suas sine offensione uersentur, nec pedem aliquis interserat per rimulas texturarum, aut teneris frigus irrepat.

57. Sed hoc industrie officium prope commune multis auibus: illud uero singulare, in quo est preclara cura pietatis, et prudentis intellectus et cognitionis insigne, tum quedam medice artis peritia; quod si qua pulli eius fuerint cecitate suffossi oculos siue compuncti, habet quoddam medendi genus, quo possit eorum lumina intercepto usui reformare. Nemo igitur de inopia queratur, quod uacuas pecunie proprias edes reliquerit. Pauperior est hirundo, 103 que uacua eris abundat industria. Aedificat, nec impendit: tecta attollit, et nichil aufert  proximo; nec indigentia et paupertate ad nocendum aliis compellitur: nec in graui filiorum imbecillitate desperat. Nos uero et paupertas afficit, et inopie necessitas uexat, et plerosque indigentia cogit in flagitium, impellit in crimen. Lucri quoque studio in fraudes uersamus ingenium, aptamus affectum, atque in grauissimis passionibus spem deponimus, fractique animo resoluimur, improuidi et inertes iacemus; cum de diuina miseratione tunc sperandum amplius sit, cum presidia humana defecerint.



CAPUT XuIII.

Amorem in filios a cornicibus homines edoceri, eorumque damnari impietatem. Accipitres et aquilas inclementie neutiquam accusandos; sed fulicam que abdicatum aquile pullum nutrit, commendandam.


58. Discant homines amare filios ex usu et pietate cornicum, que etiam uolantes filios comitatu sedulo prosequuntur; et sollicite ne teneri forte deficiant, cibum suggerunt, ac plurimo temporis nutriendi officia non relinquunt. At uero femine nostri generis cito ablactant etiam illos quos diligunt: aut si ditiores sunt, lactare fastidiunt. [a 1Kb] Pauperiores uero abiiciunt paruulos, et exponunt, et deprehensos abnegant. Ipse quoque diuites, ne per plures suum patrimonium diuidatur, in utero proprios necant  fetus, et parricidalibus succis in ipso genitali aluo pignora sui uentris exstinguunt, priusque aufertur uita, quam tradatur. Quis docuit nisi homo filios abdicari? Quis reperit tam immitia patrum iura? Quis inter nature fraterna consortia fratres impares fecit? Unius diuitis filii diuersa sorte ceduntur. Alius totius paterne sortis ascriptionibus inundatur: alius opulente hereditatis patrie deplorat exhaustam atque inopem portionem. Numquid natura diuisit merita filiorum? Ex pari omnibus tribuit, quod ad nascendi atque uiuendi possint habere substantiam. Ipsa uos doceat non discernere patrimonio, quos titulo germanitatis equastis. Etenim quibus dedistis communiter esse quod nati sunt, non debetis his,  ut id communiter habeant in quod a natura substituti sunt, inuidere.

59. Accipitres feruntur in eo duram aduersum proprios fetus habere inclementiam, quod ubi eos aduerterint tentare uolatus primordia, nidis eiiciunt suis, continuoque eliminant; ac si morentur, propulsant pennis atque precipitant, uerberant alis, coguntque audere quod trepidant; nec ullum postea deferunt his munus alimonie. Quid mirum tamen si rapere assueti nutrire fastidiunt? Consideremus ad hoc eos esse generatos, ut etiam aues ad cauendum formido exerceat; ne passim curas relaxent, sed pericula predonibus declinanda prospiciant. Deinde cum his natura quadam predandi munus inoleuerit, magis a tenero pullos suos instituere uidentur ad predam,  quam pastus abdicare compendiis. 104 Cauent ne in tenera etate pigrescant, ne soluantur deliciis, ne marcescant otio, ne discant cibum magis exspectare quam querere, ne nature sue deponant uigorem. Intermittunt studia nutriendi; ut in usus rapiendi audere compellant.

60 Aquila quoque plurimo sermone usurpatur quod suos abdicet fetus, sed non utrumque, uerum  unum ex pullis duobus. Quod aliqui fieri putauerunt geminandorum alimentorum fastidio. Sed id non arbitror facile credendum, presertim cum Moyses tantum testimonium pietatis in pullos suos huic dederit aui, ut diceret: Sicut aquila protegit nidum suum [b 1Kb] et super pullos suos confidit et expandit alas suas; et adsumpsit eos, et suscepit super scapulas suas. Dominus solus ducebat eos . Quomodo ergo expandit alas, si occiderit alterum? Unde puto non auaritia nutriendi eam inclementem fieri, sed examine iudicandi. Semper enim fertur probare quos genuit; ne generis sui inter omnes aues quoddam regale fastigium degeneris partus deformitas decoloret. Itaque asseritur quod pullos suos radiis solis obiiciat, atque in eris medio paruulos ungue suspendat;  ac si quis repercusso solis lumine, intrepidam oculorum aciem inoffenso tuendi uigore seruauerit, is probatur, quod ueritatem nature sinceri obtutus constantia demonstrauerit: sin uero lumina sua prestrictus radio solis inflexerit, quasi degener et tanta indignus parente reiicitur; nec estimatur educatione dignus, qui fuit indignus susceptione. Non ergo eum acerbitate nature, sed iudicii integritate condemnat; nec quasi suum abdicat, sed quasi alienum recusat.

61. Hanc tamen, ut quibusdam uidetur, regalis auis inclementiam plebeie auis excusat clementia. Auis enim cui fulica nomen est, que grece dicitur , susceptum illum, siue abdicatum, siue non agnitum aquile pullum cum sua prole connectit;  atque intermiscens suis, eodem quo proprios fetus materne sedulitatis officio et pari autrimentorum subministratione pascit et nutrit. Ergo alienos nutrit: nos uero nostros immiti crudelitate proiicimus. Aquila uero si proiicit, non quasi suum proiicit, sed quasi degenerem non recognoscit: nos, quod peius est, quos nostros recognoscimus, abdicamus.



CAPUT XIX.

Laudatur ob uiduitatem turtur, et hoc nomine mulieribus anteponitur etiam christianis.

62. Sed ueniamus ad turturem, quam lex Dei uelut caste hostie munus elegit . Denique cum [c 1Kb] Dominus circumcideretur, oblata est; quia scriptum est in lege Domini, ut darent hostiam par turturum,  aut duos pullos columbarum . Hoc est enim uerum Christi sacrificium pudicitia corporalis, et gratia spiritalis. Pudicitia ad turturem refertur, ad columbam gratia. Fertur etenim turtur ubi iugalis proprii fuerit amissione 105 uiduata [d 1Kb] , pertesum thalamos, et nomen habere coniugii; eo quod primus amor fefellerit eam dilecti morte deceptam, quoniam et infidelis ad perpetuitatem fuit, et amarus ad graqui  plus doloris ex morte, quam suauitatis ex caritate generauerit. Itaque iterare coniunctionem recusat, nec pudoris iura aut complaciti uiri resoluit federa, illi soli suam caritatem reseruat, illi custodit nomen uxoris. Discite, mulieres, quanta sit uiduitatis gratia, que etiam in auibus predicatur.

63. Quis igitur has leges turturi dedit? Si hominem quero, non inuenio. Homo enim nullus est ausus, quando nec Paulus ausus est leges tenende uiduitatis prescribere. Denique ipse ait: uolo ergo iuniores nubere, filios procreare, matres familias esse, nullam occasionem dare aduersario . Et alibi: Bonum est illis si sic permaneant: quod si se non continent, nubant. Melius est enim nubere quam uri . Optat Paulus in mulieribus, quod  in turturibus perseuerat. Et alibi iuniores hortatur, ut nubant; quia mulieres nostre turturum pudicitiam implere uix possunt. Ergo turturibus Deus hunc infudit affectum, hanc uirtutem continentie dedit, qui solus potest prescribere quod omnes sequantur. [a 1Kb] Turtur non uritur flore iuuentutis, non tentatur occasionis illecebra: turtur nescit primam fidem irritam facere; quia nouit castimoniam seruare [b 1Kb] prima connubii sorte promissam.



CAPUT XX.

uultures, que sine maris copula gignere dicuntur, uirginei partus possibilitatem astruere.

64. Diximus de uiduitate auium, eamque ab illis primum exortam esse uirtutem: nunc de integritate  dicamus, que in pluribus quidem auibus ita esse asseueratur, ut possit etiam in uulturibus deprehendi. Negantur enim uultures indulgere concubitu, et coniugali quodam usu nuptialisque copule sorte misceri, atque ita sine ullo masculorum concipere semine, et sine coniunctione generare, natosque ex his in multam etatem longeuitate procedere; ut usque ad centum annos uite eorum series producatur, nec facile eos angusti eui finis excipiat.

65. Quid aiunt, qui solent nostra ridere mysteria, cum audiunt quod uirgo generauit, et impossibilem innupte, cuius pudorem nulla uiri consuetudo temerasset, existimant partum? Impossibile putatur in Dei Matre, quod in uulturibus possibile non negatur? Auis sine masculo parit, et nullus refellit; et  quia desponsata uiro Maria uirgo peperit, [c 1Kb] pudori eius faciunt questionem. Nonne aduertimus quod Dominus ex ipsa natura plurima exempla ante premisit, quibus suscepte incarnationis decorem probaret, et astrueret ueritatem?



106 CAPUT XXI.

De auibus sub quadam reipublice forma constitutis. Ubi precipue de apibus, deque earum mirabili natura in prolis generatione, in regis institutione ac fide erga illum, in constructione fauorum, collectione mellis, nec non eius utilitate, etc.


 66. Nunc age, que aues uelut quamdam rempublicam curare uideantur expediam, atque uite huius etatem agere sub legibus. Hic enim reipublice usus est, leges omnibus esse communes, atque obseruari eas deuotione communi. Uno omnes teneri uinculo: non alteri ius esse, quod alius sibi intelligat non licere; sed quod liceat, licere omnibus; et quod non liceat, omnibus non licere. Esse etiam communem [d 1Kb] reuerentiam patrum, quorum consilio respublica gubernetur, commune omnibus urbis domicilium, commune conuersationis officium, unum prescriptum omnibus, unum esse consilium.

67. Magna hec, sed quanto in apibus prestantiora,  que sole in omni genere animantium communem omnibus sobolem habent, unam omnes incolunt mansionem, unius patrie clauduntur limine, in commune omnibus labor, communis cibus, communis operatio, communis usus et fructus est, communis uolatus. Quid plura? Communis omnibus generatio, integritas quoque corporis uirginalis omnibus communis et partus; quoniam neque inter se ullo concubitu miscentur, nec libidine resoluuntur, nec partus quatiuntur doloribus, et subito maximum filiorum examen emittunt, e foliis et herbis ore suo prolem legentes.

68. Ipse sibi regem ordinant, ipse sibi populos creant; et licet posite sub rege, sunt tamen libere. Nam et prerogatiuam iudicii tenent, et fide deuotionis  affectum; quia et tamquam a se substitutum diligunt, et tanto honorant examine. Rex autem non sorte ducitur; quia in sorte euentus est, non iudicium, et sepe irrationabili casu sortis melioribus ultimus quisque prefertur: neque imperite multitudinis uulgari clamore signatur, que non merita uirtutis expendit, nec publice utilitatis emolumenta rimatur, sed mobilitatis nutat incerto: neque priuilegio successionis et generis regalibus thronis insidet; siquidem ignarus publice conuersationis, cautus atque eruditus esse non poterit. Adde adulationes atque delicias, que teneris inolite etatibus uel acre ingenium eneruare consueuerunt; tum institutiones spadonum, quorum plerique suo magis questui, quam usui publico animum regis inclinant. Apibus  autem rex nature claris formatur insignibus; ut magnitudine corporis prestet et specie; tum quod in rege precipuum est, morum mansuetudine. Nam etsi habet aculeum, tamen eo non utitur ad uindicandum. Sunt enim leges nature non scripte litteris, sed impresse moribus; ut leniores sint ad puniendum, qui maxima 107 potestate potiuntur. Sed et apes ille que non obtemperauerint legibus regis penitenti condemnatione se mulctant; ut immoriantur aculei sui uulnere. Quod Persarum populi  hodieque seruare dicuntur: ut pro commissi pretio ipsi in se proprie mortis exsequantur sententiam. [a 1Kb] Itaque nulli sic regem, non Perse qui grauissimas in subditos habent leges, non Indi, non populi Sarmatarum tanta quanta apes reuerentia deuotionis obseruant; ut nulle e domibus exire audeant, [b 1Kb] non in aliquos prodire pastus, nisi rex fuerit primo egressus, et uolatus sibi uindicauerit principatum.

69. Processus autem est per rura redolentia, ubi inhalantes horti floribus, ubi fugiens riuus per gramina, ubi amena riparum: illic ludus alacris iuuentutis, illic campestre exercitium, illic curarum remissio. Opus ipsum suaue, de floribus, de herbis dulcibus fundamina castrorum prima ponuntur. Quid enim aliud est fauus, nisi quedam castrorum species?  Denique ab his presepibus apum fucus arcetur. Que castra quadrata tantum possunt habere artis et gratie, quantum habent crates fauorum, in quibus minute ac rotunde cellule connexione sui inuicem fulciuntur? Quis architectus eas docuit hexagonia illa cellularum indiscreta laterum equalitate componere, ac tenues inter domorum septa ceras suspendere, stipare mella, et intexta floribus horrea nectare quodam distendere? Cernas omnes certare de munere, alias inuigilare querendo uictum, alias sollicitam castris adhibere custodiam, alias futuros explorare imbres, et speculari concursus nubium, alias de floribus ceras fingere, alias rorem infusum floribus ore colligere; nullam tamen alienis insidiari laboribus, et rapto uitam querere:  atque utinam raptorum insidias non timerent. Habent tamen spicula sua, et inter mella fundunt uenenum, si fuerint lacessite, animasque ponunt in uulnere ardore uindicte. Ergo mediis castrorum uallibus humor ille roris infunditur, paulatimque processu temporis in mella cogitur, cum fuerit liquidus ab exordio, [c 1Kb] et coalitu cere, florumque odore fragrare mellis incipit suauitatem.

70. Merito quasi bonam operariam Scriptura apem predicat dicens: uade ad apem, et uide quomodo operaria est. Operationem quoque quam uenerabilem [d 18Kb] mercatur, cuius laborem reges et mediocres ad salutem sumunt. Appetibilis enim est omnibus et [e 9Kb] clara . Audis quid dicat propheta? Mittit utique te ut apicule illius sequaris exemplum, imiteris  operationem. uides quam laboriosa, quam grata sit. Fructus eius ab omnibus desideratur, et queritur, nec pro personarum diuersitate discernitur: sed indiscreta sui gratia regibus pariter ac mediocribus  equali suauitate dulcescit. Nec solum uoluptati, sed etiam saluti est: fauces obdulcat, et curat uulnera, internis quoque medicamentum infundit ulceribus. Itaque 108 cum sit infirma robore apis, ualida est uigore sapientie, et amore uirtutis.

71. Denique regem suum summa protectione defendunt, et perire pro eo pulchrum putant. Incolumi rege nesciunt mutare iudicium, mentem inflectere: amisso, fidem seruandi muneris derelinquunt, atque ipse sua mella diripiunt; quod is qui principatum habuit muneris, interemptus est.

72. Itaque cum aues alie uix in anno edant singulos fetus, apes geminos creant, et duplici ceteris fecunditate preponderant.



CAPUT XXII.

uolatilia cur dicuntur uolantia super terram secus firmamentum celi. Atque ibidem de ea que obseruatur in auibus, corporis diuersitate. Postremo nonnulla de cygno et cicada subiunguntur.


73. Consideremus nunc quid sit, quod ait: Producant aque reptilia animarum uiuentium secundum genus, et uolatilia uolantia super terram secundum genus secus firmamentum celi. Cur super terram dixerit, certum est; quia uictum de terra querunt. Secus firmamentum autem celi quomodo, cum aquile ultra ceteras aues uolent, et tamen ipse non secus firmamentum celi? Sed quia grece dicitur, quod latine celum appellamus: autem , id est, a uidendo, ideo quod er perspicuus  sit, et ad uidendum purior, in ere uolitantia genera dixit animantium. Et ne moueat quod ait, secus firmamentum celi, non proprie firmamentum hic posuit, sed abusiue; eo quod comparatione etherei illius corporis etiam iste er quem possumus oculis comprehendere, quasi crassior et densior uicem habeat firmamenti.

74. Nunc quia diximus que uolatilia, quam naturam habeant et gratiam, et ea pauca de multis; neque enim uacat uniuersa describere, cum sint similia atque eiusdem generis; tamen aues ipse quam inter se diuersitatem habeant consideremus. Inuenimus enim cornicis pedes uelut quibusdam digitis distantibus separatos atque diuisos, coruorum quoque atque pullorum aliter etiam formatos a natura pedes; auium que carne uescuntur, cernimus quasi incuruos atque sinuatos,  ac uelut ad predam paratos. Ee uero que natandi habent usum et consuetudinem, latos habent pedes, et membrana quadam illos digitos pedum sibi  copulatos atque coniunctus. In quo admirabilis patet ratio nature; ut et ille ad uocatum uel ad rapiendum cibum usu accomodo faliantur, et iste ad natandum adiumenta habeant competentia, quo melius aquis possint supernatare, et quasi remis quibusdam, ita pedibus suis membrane illius extensione latioribus aquarum fluenta propulsent.

75. Cygnus quoque cur proceriore collo utatur in promptu est; ut quia est paululum segnior corpore, nec facile potest aquarum inferiora penetrare, 109 ceruicem extendat ad predam, que quasi preuia reliqui corporis escam quam inuenerit, rapiat, atque eruat e profundo. Adde et illud, quia suauior et magis canorus per procera modulus colla distinguitur, et longiore exercitatione purior longe resultat.

 76. Quam dulcis etiam in exiguo cicadis gutture cantilena, quarum cantibus medio estu arbusta rumpuntur, eo quod magis canore meridianis caloribus, [a 1Kb] quo puriorem erem id temporis attrahunt spiritu, eo cantus resonant clariores. Nec apes ipse insuaue quiddam canunt; habent enim gratam in rauco illo uocis sue murmure suauitatem, quam nos fracto tubarum sonitu lentius primum uidemur imitari, quo crepitu ad excitandos animos in uigorem nichil aptius estimatur. Et hec illis gratia manet, cum pulmonem respirandique munus atque usum nequaquam habere prodantur; sed erio uesci spiramine. Denique [b 1Kb] si quis eas superfundat oleo, propere necantur; eo quod obstructis poris erium spiramen illud haurire non possint: continuoque si quis acetum his superfundat,  illico reuiuiscunt, eo quod uis aceti cito illos poros, [c 1Kb] qui concretione olei obstruuntur, humore feratur aperire.



CAPUT XXIII.

De uerme Indico, chameleonte, lepore ac phenice; quibus ad fidem resurrectionis ac mortis preparationem informamur. De prescientia uulturum; et locuste ad ultionem diuinam exsequendam ministerio, que tamen a seleuci aue deuoratur.

77. Et quia de uolatilibus dicimus, non putamus alienum ea complecti que de uerme Indico tradit historia, uel eorum relatio qui uidere potuerunt. [d 1Kb] Fertur hic corniger uermis conuerti primum [e 25Kb] in speciem caulis, atque in eam mutari naturam; inde processu  quodam fieri bombylius; nec eam tamen formam, figuramque custodit, sed laxis et latioribus foliis uidetur pennas assumere. [f 1Kb] Ex his foliis mollia illa Seres depectunt uellera, que ad usus sibi proprios diuites uindicarunt. Unde et Dominus ait: Quid existis in desertum uidere? hominem mollibus uestimentis indutum?  Ecce qui mollibus uestiuntur in domibus regum sunt . Chameleon quoque diuersas species fertur uario colore mentiri. Lepores certe, quod de proximo facile cognouimus, hyeme albescere, estate in suum colorem redire non dubium est.

78. Hec ideo libaui, ut ad commutationis fidem, que in resurrectione futura est, etiam ista exempla nos prouocent: sed ita ut commutationem illam dicamus, quam Apostolus euidenter expressit dicens: Omnes quidem resurgemus: non omnes autem immutabimur . Et infra ait: Et mortui resurgent incorrupti, et nos immutabimur. Oportet enim corruptibile hoc induere incorruptelam, et mortale hoc induere immortalitatem . Plerique enim commutationis genus et formas quas non acceperant,  [g 1Kb] interpretati, nequaquam presumptionis 110 indebite incongrua usurpatione caruerunt.

79. Phenix quoque auis in locis Arabie perhibetur degere, atque ea usque ad annos quingentos longeua etate procedere. Que cum sibi finem uite adesse aduerterit, facit sibi thecam de thure et myrrha et ceteris odoribus, in quam impleto uite sue tempore intrat, et moritur. De cuius humore carnis uermis exsurgit, paulatimque adolescit, ac processu statuti temporis induit alarum remigia, atque in superioris auis speciem formamque reparatur. Doceat igitur nos hec auis uel exemplo sui resurrectionem credere, que et sine exemplo, et sine rationis perceptione ipsa sibi insignia resurrectionis instaurat. Et utique a ues propter hominem sunt, non homo propter aues.  Sit igitur exemplo nobis, quia auctor et creator auium sanctos suos in perpetuum perire non patitur, qui auem unicam perire non passus, resurgentem eam sui semine [h 1Kb] uoluit reparari. Quis igitur huic annuntiat diem mortis; ut faciat sibi thecam, et impleat eam bonis odoribus, atque ingrediatur in eam, et moriatur illic ubi odoribus gratis fetor funeris possit aboleri.

80. Facet tu, o homo! tibi thecam; exspolians ueterem hominem cum actibus suis, nouum indue. Theca tua, uagina tua Christus est, qui te protegat et abscondat in die malo. uis scire quia theca protectio est? Pharetra, inquit, mea protexi eum . Theca ergo tua est fides: imple eam bonis uirtutum tuarum odoribus; hoc est, castitatis, misericordie,  atque iustitie, et in ipsa penetralia fidei suaui factorum prestantium odore redolentia totus ingredere: ea te amictum fide exitus uite huius inueniat; ut possint ossa tua pinguescere, et sint sicut hortus ebrius, cuius cito semina suscitantur. Cognosce ergo diem mortis tue, sicut cognouit et Paulus,  qui ait: Certamen bonum certaui, cursum consummaui, fidem seruaui: quod reliquum est, reposita est mihi corona iustitie . Intrauit igitur in thecam suam quasi bonus phenix, quam bono repleuit odore martyrii.

81. Interrogabo te: tu autem responde mihi, unde uultures mortem hominum signis quibusdam annuntiare consueuerint, quo indicio edocti atque instructi sint; ut cum bellum lacrymabile inter se aduerse acies instruunt, multo predicte uolucres sequantur agmine, et eo significent quia multitudo hominum casura sit bello, futura preda uulturibus? Quod utique ex specie instructionis humane quadam uidentur ratione colligere.

82. Usque ad locustam quoque gratia diuina penetrauit,  que cum agmine conferto regionis cuiusque occupauerit latitudinem, innoxio primum [a 1Kb] feriatur habitaculo, nec fructus inhospitali incursione depascitur, nisi diuine signum preceptionis acceperit. Etenim sicut in Exodo legimus , ea quoque celestis ultionem offensionis exsequitur pie ministra uindicte.

83. Hanc quoque auis deuorat , sic 111 enim Greco auis hec nuncupatur nomine, data ad remedium malorum que locusta consueuit inferre: cui creator inexplebilem dedit deuorandi naturam; ut insatiabili pastu plagam quam supra diximus, possit exstinguere.



CAPUT XXIu.

De nocturnis auibus; in primis de luscinie incubantis cantu: de noctua, uespertilione et gallo; unde nonnulla ad nostros mores accommodantur.


84. Sed quid hoc est? Dum sermonem producimus, ecce tibi iam et nocturne aues circumuolant, et in eo ipso in quo finiendum sermonem admonent, sui quoque assumendam commemorationem producunt. Repetunt diuerse aues auiaria sua, quas uesper nocte cogit decedere, et se in latibulis suis abdunt, canoro occasum diei carmine prosequentes; ne immunes abeant gratiarum, quibus creatorem suum omnis creatura collaudat.

85. Habet etiam nox carmina sua, quibus uigilias hominum mulcere consueuit; habet et noctua suos cantus. Quid autem de luscinia dicam, que peruigil  custos cum oua quodam sinu corporis et gremio fouet, insomnem longe noctis laborem cantilene suauitate solatur; ut mihi uideatur hec summa eius esse intentio, quo possit non minus dulcibus modulis, quam fotu corporis animare oua que foueat. Hanc imitata tenuis illa mulier, sed pudica, in [b 1Kb] usum mole lapidem brachio trahens, ut possit alimentum panis suis paruulis non deesse, nocturno cantu mestum paupertatis mulcet affectum. Et quamuis suauitatem  luscinie non possit imitari, imitatur tamen eam sedulitate pietatis.

86. Noctua ipsa quemadmodum magnis et glaucis oculorum pupillis nocturnarum tenebrarum caligantem non sentit horrorem; et quo fuerit nox obscurior, eo contra usum auium ceterarum inoffensos exercet uolatus. Exorto autem die, et circumfuso splendore solis, uisus eius hebetatur, quasi quibusdam erret in tenebris. Quo indicio sui declarat esse aliquos, qui cum oculos habeant ad uidendum, uidere non soleant, et uisus sui officio solis fungantur in tenebris. De cordis oculis loquor, quos habent sapientes mundi, et non uident, in luce nichil cernunt, in tenebris ambulant, dum demoniorum tenebrosa rimantur, et celi alta se uidere credunt, describentes  radio mundum, mensuram acris ipsius colligentes. Porro autem a fide deuii, perpetue cecitatis tenebris implicantur, habentes in proximo diem Christi et lumen Ecclesie, et nichil uidentes aperiunt os quasi scientes omnia, acuti ad uana, hebetes ad eterna, et longe disputationis [c 1Kb] anfractu prodentes inscitie proprie cecitatem. Itaque dum cupiunt subtilibus euolare sermonibus, quasi noctue in lumine euanuerunt.

87. uespertilio animal ignobile a uespere nomen accepit. Est autem uolatilis, eademque quadrupes, et dentibus utitur, quos in aliis auibus reperire non soleas. Parit ut quadrupedia, non 112 oua, sed pullos uiuentes. uolitat in ere auium more; sed crepusculo uespertino [d 1Kb] consueuit offundi. uolitat autem  non aliquo pennarum, sed membrane sue fulta remigio, quo suspensa uelut pennarum uolatu circumfertur atque [e 10Kb] uegetatur. Habet et illud hoc uile animal, quod sibi inuicem adherent, et quasi in speciem botryonis ex aliquo loco pendent: ac si se ultima queque laxauerit, omnes resoluuntur. Quod fit quodam munere caritatis, que difficile in hominibus huius mundi reperitur.

88. Est etiam galli cantus suauis in noctibus; nec solum suauis, sed etiam utilis, qui quasi bonus cohabitator et dormientem excitat, et sollicitum admonet, et uiantem solatur, processum noctis canora significatione protestans. Hoc [f 1Kb] canente latro suas relinquit insidias; hoc ipse lucifer excitatus oritur, celumque illuminat; hoc canente mestitiam trepidus  nauta deponit, omnisque crebro uespertinis flatibus excitata tempestas et procella mitescit; hoc canente deuotus affectus exsilit ad precandum, legendi quoque munus instaurat; hoc postremo canente ipsa Ecclesie petra culpam suam diluit, quam priusquam gallus cantaret, negando contraxerat. Istius cantu spes omnibus redit, egris leuatur incommodum, minuitur dolor uulnerum, febrium flagrantia mitigatur, reuertitur fides lapsis, iehsu titubantes respicit, errantes  corrigit. Denique respexit Petrum, et statim error abscessit: pulsa est negatio, secuta confessio. Quod non fortuito accidisse, sed ex sententia Domini lectio docet. Sic enim scriptum est, quia dixit iehsu ad Simonem: Non cantabit gallus, priusquam me ter abneges . Bene fortis in die Petrus, nocte turbatur; et ante galli cantum labitur, et labitur tertio; ut scias non inconsulta effusione sermonis esse prolapsum, sed mentis quoque [a 1Kb] mutatione turbatum. Idem tamen post galli cantum fit fortior, et iam dignus quem Christus aspiciat: oculi enim Domini super iustos. Agnouit uenisse remedium, post quod iam errare non posset: et in uirtutem ab errore mutatus, amarissime fleuit; ut lacrymis suis deleret errorem.



CAPUT XXu.

Pia Auctoris precatio. Lacrymarum commendatio. Dimissio auditorum ad refectionem. Denique ad mysteria Dominici corporis inuitatio.


89. Respice nos quoque, Domine Iesu, ut et nos propria recognoscamus errata, soluamus piis fletibus culpam, mereamur indulgentiam peccatorum. Ideo consulto sermonem protraximus; ut nobis quoque gallus cantaret, et loquentibus subueniret, quo si quod delictum obrepsisset in uerbo, culpam, Christe, donares. Da, queso, lacrymas Petri, nolo letitiam peccatoris. Fleuerunt Hebrei, et per mare sunt dehiscentibus undis liberati. Letatus est Pharao quod Hebreos tenebat  inclusos, et mari mersus cum populo suo occidit.  Exsultauit et Iudas in mercede proditionis sue, sed ipsius se 113 mercedis laqueo strangulauit. Fleuit errorem suum Petrus, et meruit ut aliorum aboleret errores.

90. Sed iam tempus est quo finire sermonem et claudere debeamus: tempus est quo melius aut tacetur, aut fletur: tempus est quo celebratur indulgentia peccatorum. Nobis quoque gallus iste mysticus in sacris cantet; quoniam iam Petri gallus in nostro sermone cantauit. Fleat pro nobis Petrus, qui pro se bene fleuit et in nos pia Christi ora conuertat. Approperet Iesu domini passio, que quotidie delicta nostra condonat, et munus remissionis operatur.

91. Bonus Dominus dimittere ieiunos non uult,  ne quis deficiat in uia. Si ille dicit, Misereor 114 huius turbe; quia triduum est quod perseuerant mecum, et non habent escam, et dimittere eos ieiunos nolo, ne deficiant in uia ; cuius intenta sermoni Maria apparatus recusabat epularum: quanto magis nos considerare debemus, quia non multi sunt, qui in uerbo Dei uiuunt, et ideo refectio corporis desideratur! Certe illius tridui nostrum [b 1Kb] hoc postridie laboriosius est.

92. Et ideo qui cum auibus lusimus, cum gallo cantauimus, iam Domini canamus mysteria, et ad corpus Iesu conueniant aquile peccatorum ablutione renouate; iam enim cetus ille magnus uerum nobis Ionam reddidit: et gratulemur quod factus est nobis  uespere dies quintus; fiat nobis mane dies sextus.



LIBER SEXTUS. DE OPERE SEXTI DIEI.



CAPUT PRIMUM. 

Ultimi huius sermonis difficultas exemplo certantium in ludis publicis explicatur; atque a rerum, de quibus agitur, iucunditate utilitateque conciliatur attentio.


1. Sextus iste est dies, quo mundane creature  origo cuncluditur; et ideo etiam sermonis nostri quem de [a 1Kb] rerum exordiis assumpsimus, finis paratur. Qui etsi per quinque iam dies non mediocri labore nobis processerit; tamen hodierno die, maiore curarum accrescit fenore, quia in hoc et superiorum dierum periculum est, et totius summa certaminis. Etenim si in fidibus aut cantibus et athletarum contentionibus crebris licet et maximis ludicris, tamen superiores dies sine ullo corone transiguntur dispendio, postremus autem dies habet sortem corone, in quo et decernendi periculum est, et cedendi  opprobrium, et uincendi premium: quanto magis in hoc tanto agone sapientie, tanto non paucorum sed uniuersorum iudicio, cum hodie nobis uelut quedam certaminis corona procedat, maior sollicitudo angit; ne et superiorum effundamus laborem dierum, et presentis subeamus pudorem. Neque enim eadem dicendi conditio, que canendi atque  luctandi; cum in illis ludus offensionis, in isto lapsus sit mortis. Illic si pecces, spectantium fastidium est: hic damnum est audientium.

2. Assistite igitur mihi tamquam corone iudices, et ingredimini mecum in hoc magnum et admirabile totius uisibilis theatrum creature. Etenim si is qui explorat nouorum aduentus hospitum, toto eos circumducit urbis ambitu, prestantiora queque opera demonstrans, non mediocrem locat gratiam: quanto magis sine fastidio accipere debetis, quod uelut quadam sermonis manu [b 1Kb] per hanc communem uos circumduco  114 patriam, et singularum rerum species et genera demonstro, ex omnibus colligere cupiens, quanto uobis creator uniuersorum gratiam uberiorem, quam uniuersis donauerit. uobis igitur hec corona proponitur, uos hodie cupio uestro iudicio coronare. Non enim nos athletarum modo marcentia serta deposcimus, sed uiride uestre sanctitatis examen; quo decernatis per omnes quidem creaturas prouidentiam penetrare diuinam, sed cum ceteris uobis commune corporee fragilitatis esse consortium, pre ceteris tamen uos animi uirtute constare, que sola nichil habet commune cum ceteris.



CAPUT II.

Ad tractandum de bestiarum natura Ambrosius accedit: Scripturam simpliciter accipiendam docet: instituit sui cum paupere conuiua comparationem: curiosas questiones fugiendas monet; eamque rem Moysis exemplo confirmat.


3. Nunc age, naturas bestiarum dicamus, et hominis generationem. Audio enim iamdudum aliquos insusurrare dicentes: Quamdiu aliena discimus, et nostra nescimus? Quamdiu de reliquis animantibus docemur scientiam, et nosmetipsos ignoramus? Illud dicat quod mihi prosit, unde me ipsum nouerim. Et iusta est [a 1Kb] conquestio: sed ordo seruandus est quem Scriptura contexuit; simul quia non possumus plenius nos cognoscere, nisi prius que sit omnium natura animantium cognouerimus.

4. Producat, inquit, terra animam uiuentem secundum  genus, quadrupedes, et serpentes, et [b 1Kb] bestias terre, et pecora secundum genus, et omnia reptilia. Et fecit Deus bestias terre, et omnia pecora ad genus, et omnia repentia terre ad genus. Et uidit Deus quia bona, et dixit Deus: Faciamus hominem . Hoc loco non ignoro quosdam bestiarum et pecorum et serpentium terre species alio retulisse; 115 ut hec ad immanitates criminum, stultitiam peccatorum, nequitiam cogitationum referrent: ego autem simplices naturas uniuscuiusque generis accipio.

5. Nec uercor ne quis me pauperis conuiue presumptioni conferendum putet, qui studio humanitatis complures roget, nec his quidquam nisi uiles et usitatos apponat cibos, et tenui mense pauperis  apparatu plus reprehensionis incurrat ex fastidio conuiuarum, quam gratie referat ex hospitalitatis affectu. Nec enim Eliseum amici quasi malum conuiuam agrestia apponentem olera refutarunt . [c 1Kb] Simile uanis relationibus exquisitum illud et accuratum opipare conuiuium est, in quo phasiani aut turturis species apponitur, et intus pullus manducatur, aut pullus infertur, et ostreis est fartus,  aut spondylis: aut poculum bibitur quod diuerso colore atque odore in alienos mutetur sapores: maritima terrenis, terrena maritimis farciuntur. Hoc est reprehendere prouidentiam Creatoris, qui nobis ad uictum omnia donauit, quod non illa miscuerit: sed hec dulcia primo uidentur, et postea fiunt amara. Quo enim eopiosior fuerit luxuries, eo perniciosior intemperantia est. Eliseus autem amara apposuit, sed postea facta sunt dulcia. Denique qui ante in illo cibo mortem putabant, postea in eo suauitatis et uite gratiam sunt adepti.

6. Neque rursus formidini est, ne plures uidear inuitasse, quam possum pascere, et uobis panes deficiant uerborum meorum; quia et Eliseus etsi merito inimitabilis nobis imitandus fide, non considerauit  quantos panes haberet, sed quos haberet diuidere omnibus uoluit, et sufficere omnibus iudicauit. . [d 1Kb] Itaque decem panes hordeaceos diuidere in plebem iussit ministro. Et dixit minister: Quid, dabo hoc in conspectu centum uirorum? Et respondit, Da et manducent, quoniam hec dicit Daminus: Manducabunt et relinquent . Fides igitur uestra faciet abundare pauperis lingue conuiuium. Nec uereor, ne ieiunia uos edaciores faciant; quominus repleti, et esurientes ac uacui reuertamini, quia scriptum est: Confirmat iustos Dominus, et in diebus famis saturabuntur . Multo pulchrius est hordeaceos panes non erubescere, et apponere quod habeas, quam negare. Eliseus qui sibi nichil reliquit, populis abundauit. Eliseus  ergo hordeaceos panes non erubuit apponere; nos erubescimus simplices intelligere creaturas, que simplicibus et suis declarantur uocabulis! Celum legimus, celum accipiamus: terram legimus, terram intelligamus frugiferam.

7. Quid mihi querere que sit eius mensura circuitus, quam geometre centum octoginta millibus stadiorum estimauerunt? Libenter fateor me nescire quod nescio, imo quod scire nichil proderit. Melius est genera terrarum scire quam spatia, que circumfuso mari, interiectis 116 Barbarorum regionibus, suffusa atque inuia paludibus humo, quemadmodum possumus comprehendere? quod impossibile esse hominibus Scriptura demonstrat, dicente Deo: Quis mensus est manu aquam, et celum palmo, et uniuersam  terram clausa manu? Quis statuit montes in libra, et rupes in statera, et nemora in iugo ? et infra: Qui tenet gyrum terre, et habitantes in ea sicut locustas: qui statuit celum ut cameram . Quis igitur equalem sibi cum Deo potestatem et scientiam audeat uindicare; ut que Deus maiestatis sue esse proprio signauit oraculo, hec sibi homo ad cognitionem suppetere posse presumat?

 8. Certe Moyses eruditus erat in omni sapientia Aegyptiorum: sed quia spiritum Dei accepit, quasi minister Dei inanem illam et usurpatoriam Philosophie doctrinam ueritatis rationi posthabuit: et ea descripsit mihi que nostre spei accommoda iudicauit, quod terram fecerit Deus, quod produxerit terra iuxta Dei omnipotentis imperium, operationemque domini Iesu uirgulta de terris, et omnem animam uiuentem secundum genus. At non ille putauit dicendum, quantum de spatio eris occupet umbra terre, cum sol recedit a nobis, diemque abducit inferiora axis illuminans; et [a 1Kb] quemadmodum in regionem umbre mundi huius incidens lune globus eclipsim faciat; quoniam, que nichil ad nos, quasi nichil profutura preteriit. uidit enim in sancto Spiritu non  illas marcescentis iam sapientie uanitates sequendas, que rebus inexplicabilibus mentem nostram occupant, luduntque operam, sed ea potius describenda, que ad uirtutis spectarent profectum.



CAPUT III.

Animantibus inditam Dei uerbo generationis legem in specierum successionibus perseuerare. Minime negandam nature eorum que genita sunt, ueritatem: at homini belluinam imitari uitam, flagitiosum esse. Demum sequitur uitiorum quorumdam certis animalibus familiarium atque adeo fugiendorum expositio.

9. Inhereamus igitur propheticis dictis, nec Spiritus sancti quasi uilia despectui habeamus alloquia. Producat, [b 1Kb] inquit, terra animam uiuentem  pecorum et bestiarum et reptilium. Quid [c 1Kb] argumentamur alia, ubi euidenter creaturarum terrestrium natura formatur? Currit enim in constitutione mundi per omnem creaturam Dei uerbum; ut subito de terris omnia que statuit Deus, animantium genera producantur, et in futurum lege prescripta, secundum genus sibi, similitudinemque uniuersa succedant, ut leo leonem generet, tigris tigridem, bos bouem, cygnus cygnum, aquila aquilam. Semel preceptum in perpetuum inoleuit nature. Et ideo ministerii sui obsequium prebere terra non 117 desinit; ut prisce animantium species reparabili generis successione in nouas reparentur etates.

10. Sed uis ad usum hominis deriuare que genita sunt? Noli ueritatem unicuique generi nature proprie  denegare, et multo magis ea ad gratiam aptabis humanam. Primum quia omnia genera pecorum, bestiarum, ac piscium in aluum natura prostrauit; ut alia uentre repant, alia que pedibus sustinentur, demersa magis quadrupedi corporis gressu, et uelut  affixa terris uideas esse, quam libera. Siquidem cum erigendi se non habeant facultatem, de terra uictum requirunt, et uentris in quem deflectuntur, solas sequuntur uoluptates. Caue, o homo! pecudum more curuari. Caue ne in aluum te non tam corpore, quam cupiditate deflectas. Respice corporis tui formam, et speciem congruentem celsi uigoris assume. [d 1Kb] Sine sola animalia prona pascantur. Cur te in edendo sternis ipse, quem natura non strauit? Cur eo delectaris in quo nature iniuria est? Cur noctes et dies cibo intentus, pecorum more terrena depasceris? Cur illecebris corporalibus deditus, ipsum te inhonoras, dum uentri atque eius passionibus deseruis? Cur intellectum tibi adimis, quem tibi Creator attribuit? Cur te iumentis comparas, a quibus te uoluit Deus  segregari dicens: Nolite fieri sicut equus et mulus, quibus non est intellectus ? Aut si te edacitas equi intemperantiaque delectat, et adhinnire ad feminas uoluptati est, delectet in freno maxillas tuas camoque constringi. Si crudelitas te pascit, ferarum hec rabies est, que propter seuitiam trucidantur; uide ne in te quoque crudelitatis tue uertatur immanitas.

11. Piger asinus, [e 1Kb] et expositus ad predam, sensuque tardior quid aliud docet, nisi nos uiuaciores esse debere, nec desidia corporis animique pigrescere, confugere ad fidem, que onera grauia alleuare consueuerit?

12. Fraudulenta uulpes foueis se latibulisque demergens, nonne indicio est infructuosum esse animal,  odioque dignum propter rapinam, despectu propter infirmitatem, et ideo sue incautum salutis dum insidiatur aliene?

13. Perdicem [f 1Kb] astutam que aliena oua diripiat, hoc est, perdicis alterius, et corpore foueat suo: sed fraudis sue fructum habere non posse; quia cum eduxerit pullos suos, amittit eos; quia ubi uocem eius audierint que oua generauit, relicta ea ad illam se naturali quodam munere et amore conferunt, quam ueram sibi matrem ouorum generatione cognouerint; significantes hanc nutricis fungi officio, illam parentis. Itaque incassum proprios fundit labores, ac fraudis sue pretio mulctatur. Unde et Hieremias ait: Clamauit perdix, et congregauit que non peperit , id est, oua congregauit, et clamauit  quasi ouans sue fraudis effectu. Sed ludit operam; quia impenso labore alii educit, quos ipsa diuturne 118 fotu sedulitatis animauerit. Huius imitator est diabolus, qui generationes creatoris eterni rapere contendit; et si quos insipientes et sensus proprii  carentes uigore potuerit congregare, fouens eos illecebris corporalibus, ubi primum uox Christi paruulis fuerit infusa, discedunt atque ad eam se conferunt matrem, que pullos suos sicut auis materno amore complectitur. Congregauit enim diabolus gentiles, quos non creauerat: sed ubi in Euangelio suo uocem Christus emisit, ad eum se potissimum contulerunt, quos sub umbra alarum suarum ipse suscepit, et matri dedit Ecclesie nutriendos.

14. Leo [a 1Kb] nature sue superbus ferocia aliarum ferarum generibus miscere se nescit: sed quasi rex quidam plurimorum dedignatur consortium. Qui etiam cibum fastidit hesternum, et ipsas sue esce reliquias auersatur. Que autem se ei sociare fera audeat, cuius uoci tantus naturaliter inest terror; ut  multa animantium que per celeritatem possent impetum eius euadere, rugientis eius sonitu uelut quadam ui attonita atque icta deficiant?

15. Nam de pardi specie nec Scriptura siluit quod uarietate coloris motus uarios anime sue prodat. Dicit enim Hieremias: Si mutabit Aethiops pellem suam, et pardus uarietatem suam . Non solum enim de figura, sed etiam de mobilitate furoris istud accipitur; eo quod tenebrosis et inquietis ac mobilibus infide mentis atque animi mutationibus decoloratus populus Iodeorum boni propositi gratiam iam tenere non possit, nec ad emendationem ullam correctionemque remeare, qui semel ferinam induerit immanitatem.



CAPUT Iu.

De mira indole nonnullorum animalium in uitandis sibi noxiis, atque utilibus prosequendis; et de naturalibus uirtutibus quas in illis imitari nos oporteat.


Est tamen etiam in natura quadrupedum, quod imitari nos sermo adhortetur propheticus, quo exemplo caueamus desidiam, et exiguitate uel infirmitate corporis a uirtutis studio non reflectamur, neque reuocemur ab ullius propositi magnitudine. Exigua est enim formica, que maiora suis audet uiribus; neque seruitio ad operandum cogitur, sed spontanee proposito prospicientie futura alimentorum subsidia sibi prestruit. Cuius ut imiteris industriam  Scriptura commonet te dicens: Confer te ad formicam, o piger, et emulare uias eius, et esto illa sapientior . Illa enim nullam culturam possidet, neque eum qui se cogat habens, neque sub domino agens, quemadmodum preparat escam, que de tuis laboribus sibi messem recondit; et cum tu plerumque egeas, illa non indiget. Nulla sunt ei clausa horrea, nulle impenetrabiles custodie, nulli inuiolabiles acerui. Spectat 119 custos, furtaque prohibere non audet: aspicit sua damna possessor, nec uindicat. Nigro conuectatur agmine preda per campos,  feruent semite comitatu uiantium, et que comprehendi augusto ore non possunt, humeris grandia frumenta truduntur. Spectat hec dominus messis, et erubescit tam parca pie industrie negare compendia.

17. Quid autem de canibus loquar, quibus insitum est natura quadam referre gratiam, et sollicitas excubias pro dominorum salute pretendere? Unde ad immemores beneficii, et desides atque ignauos clamat Scriptura: Canes muti, nescientes latrare . Sunt ergo canes qui nouerint latrare pro dominis, nouerint sua tecta defendere. Unde et tu disce uocem tuam exercere pro Christo, quando ouile Ecclesie incursant lupi graues. Disce in ore tuo uerbum tenere; ne quasi mutus canis commissam  tibi fidei custodiam quodam preuaricationis silentio deseruisse uidearis. Talis canis uiator et comes angeli est, quem Raphel in libro prophetico non otiose sibi et [b 6Kb] Tobie filio adiungendum putauit, quando perrexit ut Asmodeum fugaret, firmaret copulam congiugalem . Memoris enim affectus gratia pellitur demonium, stabilitur coniugium. Mute itaque specie bestie sanctus Raphel angelus Tobie iuuenis, quem tuendum receperat, ad relationem gratie erudiebat affectum. Quis enim non erubescat gratiam bene de se merentibus non referre, cum uideat etiam bestias refugere crimen ingrati? Et ille impertite alimonie seruant memoriam, tu non seruas salutis accepte?

18. Ursa insidians licet, ut Scriptura ait , est enim plena fraudis fera; tamen fertur informes utero partus edere, sed natos lingua fingere atque in speciem sui similitudinemque formare. Non miraris in fera tam pii oris officia, cuius naturam pietas exprimit? Ursa igitur partus suos ad sui effingit similitudinem, tu filios tuos instituere similes tui non potes?

19. Quid quod etiam medendi industriam non pretermisit? Siquidem graui affecta cede, et consauciata uulneribus mederi sibi nouit herbe cui nomen est [c 7Kb] , ut Greci appellant, ulcera subiiciens sua; ut solo curentur attactu. Serpens quoque pastu feniculi cecitatem repellit exceptam. Itaque ubi oculos obduci sibi senserit, nota remedia petit, nec fraudatur effectu. Testudo uisceribus pasta serpentis, cum  uenenum aduerterit sibi serpere, origano medicinam sue salutis exercet: et cum sit uolutabris palustribus mersa; curare se tamen proprio nouit antidoto, certoque auxilio sanitatis potestates herbarum etiam ipsa scire se comprobat. uideas etiam uulpem lacrymula pinus medentem sibi, et tali remedio imminentis mortis spatia proferentem.

20. Clamat ipse Dominus in Hieremie libro: Turtur et hirundo, agri passeres custodierunt [d 1Kb] tempora introitus sui: populus autem meus non cognouit iudicia Domini . Nouit hirundo quando ueniat,  120 quando etiam reuertatur. Nouit etiam [a 1Kb] pia auis annuntiare aduentus sui testimonio ueris indicium. Nouit etiam formica explorare serenitatis tempora; nam cum aduerterit madidatos imbre fructus suos humescere, explorato diligentius ere quando iugem possit seruare temperiem, aceruos reserat suos, et de cauernis foras suis humeris exportat; ut iugi sole propria frumenta siccentur. Denique haud quaquam illis diebus omnibus rumpi de nubibus imbres uideris, nisi cum fruges suas horreis propriis formica reuocauerit. Boues impendente pluuia ad presepia se tenere nouerunt. Iidem ubi naturali sensu mutationem celi collegerint, foras spectant, et ultra presepia ceruices extendunt suas una omnes specie; ut prodire se uelle testentur. Ouis sub aduentu hyemis  inexplebilis ad escam insatiabiliter herbam rapit, eo quod presentiat [b 1Kb] asperitate hyemis defuturam; ut se prius herbe pabulo farciat, quam gelu adurente omnis herba deficiat. Echinus iste terrenus, quem uulgo ericium uocant, si quid insidiarum presenserit, spinis suis clauditur, atque in sua se arma colligit, ut quicumque eum contingendum putauerit, uulneretur. Idemque echinus futuri prouidens geminas sibi respirandi uias munit; ut quando Boream flaturum collegerit, Septentrionalem obstruat; quando Noto cognouerit detergi eris nubila, ad Septentrionalem se conferat, ut flatus declinet obuios, et e regione nocituros.

21. Unde dignam Domino laudem Propheta detulit, dicens: Quam magnificata sunt opera tua, Domine!  Omnia in sapientia fecisti . Omnia penetrat diuina sapientia, implet omnia: idque locupletius ex irrationabilium sensibus, quam ex rationabilium disputatione colligitur. ualidius est enim nature testimonium, quam doctrine argumentum. Cui animanti incognitum est quemadmodum suam tueatur salutem: si uirtus suppetit, resistendo; si uelocitas, fugiendo; si astutia, precauendo? Quis eas usum medendi herbarumque docuit habere notitiam? Homines sumus, et sepe specie herbarum fallimur, et plerumque quas salubres putamus, noxias reperimus. Quoties inter dulces epulas cibus lethalis irrepsit, et inter ipsas aulicorum excubias ministrorum, uitalia regum feralis esca penetrauit? Fere solo norunt odore noxia et profutura discernere: nullo preuio, nullo pregustatore  carpitur herba, nec ledit. Melior enim magistra ueritatis natura est. Hec sine ullius magisterio suauitatem sanitatis nostris infundit sensibus, eadem doloris acerbitatem docet esse fugiendam. Hinc uita dulcior, hinc mors amarior. Hec commendat leene catulos suos, et immitem feram materno mollit affectu. Hec tigridis interpellat ferocitatem, et imminentem eam prede reflectit. Namque ubi uacuum rapte sobolis cubile repererit, illico uestigiis raptoris insistit. At ille quamuis equo uectus fugaci, uidens tamen uelocitate fere se posse preuerti, nec  euadendi ullum suppetere sibi posse subsidium, technam huiusmodi fraude molitur. Ubi 121 se contiguum uiderit, spheram de uitro proiicit: at illa imagine sui luditur, et sobolem putat, reuocat impetum, colligere fetum desiderans. Rursus inani specie retenta totis se ad comprehendendum equitem uiribus fundit et iracundie stimulo uelocior fugienti imminet. Ille iterum sphere obiectu sequentem retardat; nec tamen sedulitatem matris memoria fraudis excludit: cassam uersat imaginem, et quasi lactatura fetus residet. Sic pietatis sue studio decepta, et uindictam amittit et sobolem.

22. Quod nobis Scriptura affert, que dicit: Filii, diligite patres uestros: parentes, nolite ad iracundiam prouocare filios uestros . Natura hoc  bestiis infundit, ut catulos proprios ament, fetus suos diligant. Nesciunt ille odia nouercalia, nec mutato concubitu parentes a sobole deprauantur, neque nouerunt preferre filios posterioris copule, superioris autem negligere. Norunt pignora sua, nesciunt caritatis differentiam, odiorum incentiua, offensionum discrimina. Simplex ferarum natura est, nescit ueritatis calumnias. Sic enim omnia temperauit Deus, ut quibus minus rationis daret, plus indulgeret affectus. Que fera pro catulis suis non ipsa potissimum se offerat morti? Que fera fetus suos innumeris licet obsessa cuneis armatorum, non suis uisceribus tegat? Ingruat licet telorum seges, illa tamen paruulos suos muro sui corporis septos immunes prestat periculi. Quid dicit homo qui mandatum negligit, naturam  oblitterat! Filius patrem despicit, pater abdicat filium; et hoc putant ius esse, ubi damnatur fecunditas: se potius pater damnat, qui facit irritum esse quod genuit. Et hoc putatur auctoritatis esse, ubi sterilitatis natura muletatur.

23. Exsortem rationis canem esse nemo dubitauerit; tamen si sensus eius uigorem consideres, censes eum sentiendi sagacitate uim sibi rationis adsciscere. Denique quod pauci in gymnasiis constituti, qui totam in discendo uite longeuitatem contriuerint, uix potuerunt cognoscere, ut syllogismorum coniunctiones contexerent, hoc naturali canis eruditione comprehendere facile poterit estimari. Nam ubi uestigium leporis ceruiue repererit, atque ad diuerticulum semite uenerit, et quoddam uiarum compitum quod  partes in plurimas scinditur; obiens singularum semitarum exordia, tacitus secum ipse pertractat, uelut syllogisticam uocem sagacitate colligendi odoris emittens. Aut in hanc partem, inquit, deflexit, aut in illam; aut certe in hunc se anfractum contulit: sed nec istam, nec illam ingressus est uiam: superest igitur ut in istam se partem sine dubitatione contulerit. Quod homines uix prolixa composite artis meditatione componunt, hoc canibus ex natura suppetit; ut ante mendacium deprehendant, et postea falsitate repudiata inueniant ueritatem. Nonne totos  dies conferunt philosophi propositiones sibi in puluere diuidentes, qui radio [a 1Kb] sibi describunt singulas, et ex tribus cum unam earum 122 ueram esse necesse sit, duas primo interficiunt tamquam mendacio congruentes, et sic in ea que relicta est, uim ueritatis inherere definiunt? Quis tam tenax potest esse beneficii, et memor gratie? Quandoquidem pro domino etiam in latrones insilire nouerunt, et extraneorum accessus prohibere nocturnos, et mori pro dominis, et commori cum dominis sint parati? Sepe etiam necis illate euidentia canes, ad redarguendos reos indicia prodiderunt; ut muto eorum testimonio plerumque sit creditum.

24. Antiochie ferunt in remotiori parte urbis crepusculo necatum uirum, qui canem sibi 'adiunctum  haberet. Miles quidam predandi studio minister cedis exstiterat: tectus idem tenebroso adhuc diei exordio in alias partes concesserat: iacebat inhumatum cadauer, frequens spectantium uulgus astabat, canis questu lacrymabili domini deflebat erumnam. Forte is qui necem intulerat, ut se habet uersutia humani ingenii, quo uersandi in medio auctoritate presumpta fidem adscisceret innocentie, ad illam circumspectantis populi accessit coronam, et uelut miserans appropinquauit ad funus. Tum canis sequestrato paulisper questu doloris, arma ultionis assumpsit atque apprehensum tenuit et uelut [b 1Kb] epilogo quodam miserabile carmen immurmurans uniuersos [c 1Kb] conuertit in lacrymas, fidem probationi detulit, quod solum tenuit ex plurimis, nec dimisit. Denique  perturbatus ille, quod tam manifestum rei indicem neque odii, neque inimicitiarum, neque inuidie, aut iniurie alicuius poterat obiectione euacuare, crimen diutius nequiuit refellere. Itaque quod erat difficilius, ultionem persecutus est; quia defensionem prestare non potuit. Quid nos dignum nostro referimus Creatori, cuius cibo uescimur, et dissimulamus iniurias, et sepe inimicis Dei eas quas a Deo accepimus, epulas exhibemus?

25. Quid agniculis simplicius, quos minuscule paruulorum comparamus innocentie? Sepe ex his in magno grege agniculus per ouilia tota uagatus errat a matre, et cum eam reperire non possit, balatu frequenti absentem citat, ut responsure uocem excitet, quo ad eius sonum errabunda replicet uestigia:  multis licet uersetur in millibus ouium, recognoscit uocem parentis, festinat ad matrem, lactis quoque materni notos sibi fontes requirit: quamuis cibi desiderio teneatur et potus, transcurrit tamen aliena ubera grauida, licet humore lactis exundent; solam matrem requirit, solius sibi materni uberis pauperes succos significat abundare. Illa quoque inter multa agniculorum millia solum filium nouit; unus plurimorum  balatus, eadem species; illa tamen fetum suum discernit a ceteris, et solum filium tacito pietatis testimonio recognoscit. Pastor errat in discretione ouium, agniculus in agnitione matris nescit errare. Pastor fallitur specie: sed ouis pietate non fallitur. Unus odor omnibus, sed tamen habet natura odorem suum domesticum quem soboles chara 123 speciali quadam uidetur proprietate redolere.

26. Habet suos usus natura, et sensus domesticos. uix infantulo ceperunt dentes prorumpere, et iam nouit sua arma tentare. Nondum catulo dentes, et tamquam habeat, ore proprio se querit ulcisci. Nondum ceruo cornua, et tamen fronte preludit, atque ea que nondum expertus sit, tela minitatur. Lupus si prior hominem uiderit, uocem eripit, et despicit  eum tamquam uictor uocis ablate. Idem si se preuisum senserit, deponit ferociam, non potest currere. Leo gallum et maxime album ueretur. Caprea uulnerata [d 9Kb] dictamnum petit, et de uulnere excludit sagittas. Norunt et bestie remedia sua. Leo eger simiam querit, ut deuoret; quo possit sanari. Leopardus capree agrestis sanguinem bibit, et uim languoris euitat. Omnis fera egra canis hausto curatur sanguine. Ursus eger formicas deuorat. Ceruus olee ramusculos mandit.

27. Ergo fere norunt expetere ea que sibi prosint; tu ignoras, o homo, remedia tua! Tu nescis quomodo uirtutem eripias aduersario, ut te [e 1Kb] tamquam preuentus lupus effugere non possit, ut oculo tue mentis eius perfidiam deprehendas, et prior cursum  uerborum eius impedias, impudentiam eius et acumen disputationis obtundas. Quod si te ille preuenerit, uocem tibi aufert: et si obmutueris, solue amictum tuum, ut sermonem resoluas. Et si in te insurrexerit lupus, petram cape, et fugit. Petra tua Christus est. Si ad Christum confugias, fugit lupus, nec terrere te poterit. Hanc petram quesiuit Petrus, cum titubaret in fluctibus, et inuenit; quia dexteram amplexus est Christi.

28. Quid dicam allio homines delectari, et illud ad escam sumere, quod et leopardus fugit? Denique sicubi allium aliquis confricandum putauerit, leopardus inde exsilit, nec resistit. Cuius uenenata fera odorem non potest sustinere, id tu pro cibo sumis, et uisceribus infundis internis? Sed medicatur interdum doloribus.  Sumatur pro medicamento, non pro cibo: sumatur ab egrotantibus, non ab epulantibus. Medicamentum queris, et ieiunium fugis; quasi maius aliud remedium reperire possis. Ieiuni hominis sputum si serpens gustauerit, moritur. uides quanta uis ieiunii sit; ut et sputo suo homo terrenum serpentem interficiat, et merito spiritalem.

29. Quantam Dominus etiam minusculis infudit  prudentiam! Turtur nido suo, ne pullos suos incurset lupus, squille folia superiacit. Nouit enim quod huiusmodi folia lupi fugere consuerint. [a 1Kb] Nouit uulpecula quomodo posteritatem foueat suam: et tu ignoras, tu negligis quomodo aduersum lupos nequitie spiritalis posteritatem uite huius habeas tutiorem?



124 CAPUT u.

Qua ratione Dominus aliis bestiis colla breuiora, aliis longiora creauerit. Ubi potissimum elephanti membra, proprietates, atque in re militari usus describuntur.

30. Sed reuertamur ad seriem creature, et consideremus qua ratione Dominus aliis bestiis angustiora colla formauerit, ut leonibus atque tigridibus, ursis quoque; aliis prolixiora, [b 46Kb] ut elephantis et camelis.  Nonne euidens causa est; quia illis feris que carne uescuntur, non erat opus prolixitate ceruicis? Non enim in terras pascendi gratia ceruicem atque ora deiiciunt: sed aut ceruum inuadunt, aut bouem ouemque discerpunt. Camelus uero cum sit altior, quomodo herbis minutissimis pasceretur, nisi longiora usque ad terram colla ad usum pastionis extenderet? Itaque camelus pro ratione proceritatis sue prolixiora colla sortitus est, equus pro ratione, bos quoque simili modo; hi enim pascuntur herbis.

31. Elephantus autem etiam prominentem promuscidem habet; quia cum sit eminentior cunctis, se inclinare ad pascendum non potest. Itaque eius ad colligendum cibum utitur ministerio. Ea immani bestie largi potus infundit humorem; ideoque concaua  est, quo ad restinguendam tante bellue sitim plenos lacus hauriat, aut collecto flumine possit inundare potantem. Ceruix sane minor est quam poscat tanti corporis moles; ne ea quoque oneri magis esset quam usui. Ideoque nec genua inflectit, quia rigidioribus opus fuit cruribus, quo uelut columnis tanta possit membrorum machina sustineri. Calcaneum leuiter incuruat, rigent cetera pedum a summo usque ad imum. Nec sicut in [c 38Kb] ancylas nos sepe deponimus, ita se etiam bestia potest tanta deflectere; meritoque non uoluendi se, neque curuandi usum cum ceteris animantibus potest habere communem. Fulcitur hinc inde trabibus maximis; ut in somno aliquantulum sine periculo reflectatur, quia pes eius nulla artuum coniunctione distinguitur. Mansuetis  igitur ueluti quedam fulcra eorum quibus hic usus est, parantur ingenio: feris autem et agrestibus, quia nemo huiusmodi quibus sustentari queant fulcra substernit, hinc uenit usus periculi.

32. Namque arbori innixi aut costas fricant, aut in somno sese relaxant, que nonnumquam uicta atque inflexa tanto corpore frangitur: ille uero qui sese in eamdem refuderat, corruit nec erigere atque eleuare se potest; ibique iacens interit, aut gemitu suo proditus  sternitur, dum uentre ceterisque iuxta mollioribus ad uulnus patet. Nam dorsum eius ceteraque exteriora non ulla facile solent tela penetrare. Sunt autem qui propter ebur has illis insidias parent; ut arbores eas quibus se applicare consueuerint, ex alia parte qua infrequentior usus ei sit, aliquantulum 125 recidant, ut reflectente se elephanto, pondus membrorum eius sustinere non possit ruinamque eius arcessat.

33. Sed si quis ista reprehendit, reprehendat etiam altitudines edificiorum; quia citius grauem minantur ruinam, et difficilius lapsa reparantur. uerum si illa aut propter pulchritudinem, aut propter speculam frequenter attollimus; hec quoque in elephantis probare debemus, quia magnum rebus bellicis usum ministrant. Inde gens Persarum ferox bellis,  ualida sagittis omnique telorum iactu, quia de superioribus ad inferiora ualidiore nisu tela torquentur, acies eorum uelut gradientibus turribus septa procedit. In mediis campis tamquam de muro dimicant; et uelut in arce quadam et specula collocati spectant magis bella, quam subeunt. Ita alieni a periculo uidentur, tuti molibus bestiarum. Quis enim eas adire audeat, cum desuper iaculis facile figatur, inferius elephantorum conteratur incursu? Denique cedunt illis acies et armatorum cunei, et castra illa quadrata soluuntur. Intolerabili namque impetu in hostes ruunt; ut nullo agmine bellatorum, nulla constipatione militum, nullo clypeorum retardentur obiectu: uelut quidam mobiles montes uersantur in preliis, et ut colles alto eminent uertice, mugitus  fragore omnium perturbant confidentiam. Quid his faciat pedes, quamuis lacertis ualidus, et manu promptus; cum sibi septus armatorum populis gradienti murus occurrat? Quid faciat eques, cum equus eius perterrefactus tante bestie immanitate diffugiat? Quid faciat sagittarius, cum desuper ferrata uirorum corpora iaculi ictum sentire non possint; bestia quoque nec nuda facile penetrabilis ferro sit, et munita loricis, obuias sine sui periculo acies secet, et conterat turmas?

34. Itaque ut immensa edificia, ita elephanti fundamentis ualidioribus sustinentur; alioquin imparibus fulti pedibus, intra breuem laberentur etatem. Nunc autem et trecentis et amplius feruntur annis uitam producere; quia omnia sibi ad magnitudinem  membra conueniunt. Ideoque non distincti ut nobis, sed compacti artus sunt, quo sint robustiores. Quam cito hominibus si diu steterint, aut uelocius cucurrerint, uel iugiter ambulauerint, genua uexantur et plante! Coniuncta enim et articulata facilius quam concreta atque solidata aut doloris sensum, aut casum offensionis admittunt.

35. Et quid miraris, si uestiti armis timentur; quandoquidem dentibus suis tamquam naturalibus  spiculis semper armati sunt? Promuscide sua quidquid inuoluerint, frangunt: pede uero quidquid compresserint, uelut quodam lapsu ruine ingentis exanimant. Inuoluunt promuscide nemora ad sui escam, et quasi quidam altissimi dracones serpentinis quos ceperint, spiris flagellant. Plerumque eas in orbem colligunt, maxime cum de terra cibus legitur, aut potus hauritur. Documento itaque nobis sunt, quod nichil superfluum sit creatum; et tamen hec tante molis bestia subiecta nobis, imperiis seruit humanis.



126 CAPUT uI.

Belluas robustissimas ac ferocissimas homini a Creatore subditas: eisdem minutissima animalia terrori atque exitio esse. Tum paucis de serpentum utilitate disputatis, homo ad sui animeque proprie cognitionem excitatur.


36. Etenim quoniam de hominis creatura dicturi sumus, commendationem eius prestruere et prelibare debemus. uidebatur nichil elephantis creatura habere robustius, nichil tam terribile uel procerum, nichil tam ferum quam leones uel tigrides sunt; et hec seruiunt homini, et naturam suam humana institutione deponunt. Obliuiscuntur quod nata sunt, induunt quod iubentur. Quid multa? Docentur ut paruuli, seruiunt ut infirmi, uerberantur ut timidi, corriguntur ut subditi, in mores transeunt nostros; quoniam motus proprios perdiderunt.

37. Mirabilis igitur natura in maximis; mirabilis  enim in excelsis Dominus, mirabilis etiam in minimis. Sicut enim non minus plana camporum, quam montium alta miramur, nec plus altitudinem cedri stupemus, quam uitis aut olee breuis fecunditatem: ita non amplius miror elephantum quia procerus est, quam murem, quia terribilis elephanto est. Nature igitur hec potentia est; ut terribilia aliis, aliis meticulosa sint. Est enim donata prerogatiua quedam singulis creaturis; ut quibusdam priuilegiis propriis fulciantur. Formidabilis tauris elephantus murem timet. Leo quidem rex ferarum exiguo scorpionis aculeo exagitatur, et ueneno serpentis occiditur. Eximia leonis pulchritudo comantes ceruice toros excutit, uel sublato pectore attollit ora. Sed quis non miretur tam breui scorpionis aculeo, ut incorporeum  putes, ingentium corporum exire mortem?

38. Nec hoc quisquam reprehendat [a 1Kb] , quod Creator serpentes creaturis suis, aliaque uel animantium uel herbarum genera uenenata miscuerit. Nata sunt enim hec ad correptionem nostram, non ad deformationem. Nam que ignauis, aut infirmis, aut impiis plerumque offensioni atque terrori sunt, aliis usui ita sunt hec, ut pedagogi paruulis. Amari uidentur, acerbi et molesti, formidabiles uerbere, libertatem lasciuiendi negant, necessitatem discipline exigunt, pueriles animos, ne luxu defluant, terrore  constringunt; ideoque horum austeritate frugi euadunt, sobrii, continentes, laudi magis quam ludo dediti. uides quid terribilia ista flagella proficiant? Sic et serpentes flagella sunt eorum quibus infirma animi etas, et quedam puerilis mentis est uirtus; ceterum fortioribus nocere non possunt. Denique confidenti in Domino dictum est: Super aspidem et basiliscum ambulabis, et conculcabis leonem et draconem . Paulum momordit uipera, et putabant eum quasi peccatorem uix de naufragio seruatum, ueneno esse moriturum; sed posteaquam inuiolabilis mansit excussa in ignem uipera, plus apud intuentes uenerationis inuenit. Sed et ipse Dominus ad omnes 127 ait: Qui crediderit, et baptizatus fuerit, hic saluus erit; qui uero non crediderit, damnabitur  . Signa autem credentium hec dixit fore, ut serpentes manu mulceant, uenena his atque omne mortiferum, etiamsi biberint, nocere non possint. Tua igitur tibi magis incredulitas, o homo, quam uenena metuenda serpentium sunt. Time igitur illa, [b 1Kb] ut saltem dum formidantur illa, ad fidem prouocare te possint. Quod si Deum non times, uel ultricia perfidie uenena formides.

39. Nunc quoniam et elephantos uides tibi subditos, et leones esse subiectos; nosce te ipsum, o homo, quod non, ut ferunt, Apollinis Pythii, sed Salomonis sancti est, qui ait: Nisi scias te formosa in mulieribus , quamquam multo antea Moyses in Deuteronomio scripserit: Attende tibi, o homo. Attende tibi , ait lex. Et Propheta  ait: Nisi scias te. Cui hoc dicit? Formosa, inquit, in mulieribus. Que est pulchra in mulieribus, nisi anima, que in utroque sexu prestantiam possidet pulchritudinis? Et merito decora est, que non terrena sed celestia, non corruptibilia sed incorrupta desiderat, in quibus decus perire non soleat. Corporalia enim omnia processu etatis, aut egritudinis inequalitate marcescunt. Huic attende, dicit Moyses, in qua tu totus es, in qua melior tui portio est. Denique interpretatus est Dominus quis sis tu, dicens. Attendite uobis a falsis prophetis ; isti enim animam debilitant, mentem subruunt. Non igitur caro tu es. Quid enim est caro sine anime gubernaculo, mentis uigore? Caro hodie sumitur, cras deponitur. Caro temporalis, anima diuturna. Caro amictus  est anime, que se induit quodam corporis uestimento. Non igitur tu uestimentum es, sed qui uestimento uteris. Ideo tibi dicitur, ut exspolians ueterem hominem cum actibus eius, nouum induas, qui non in corporis qualitate, sed in spiritu mentis, et agnitione renouatur . Non, inquam, caro es tu; neque enim carni dicitur: Templum enim Dei sanctum est, quod estis uos . Et alibi, Templum Dei uos estis, et Spiritus sanctus habitat in uobis : sed renouatis dicitur et fidelibus in quibus permanet Spiritus Dei. In carnalibus  autem non permanet, quia scriptum est: Non permanebit spiritus meus in hominibus istis; quoniam carnes sunt .



CAPUT uII.

Hominis creationem a consideratione creatoris auspicatur. Filium Patris imaginem esse, nec non inter eos unitatem distinctionemque inueniri demonstrat. Denique hominem ut cognoscat unde oriatur, cuiusue imaginem, et in qua parte eam gerat, admonet.

40. Sed ipsius creationis nostre seriem consideremus. Faciamus, inquit, hominem ad nostram imaginem, et ad similitudinem nostram . Quis hoc dicit? Nonne Deus, qui te fecit? Quid est Deus? Caro, an spiritus? Non caro utique, sed spiritus, cuius  similis caro esse non potest; quia ipse incorporeus et inuisibilis est, 128 caro autem comprehenditur et uidetur. Cui dicit? Non sibi utique, quia non dicit, faciam, sed faciamus. Non Angelis; quia ministri sunt; serui autem cum domino, et opera cum auctore non possunt operationis habere consortium: sed dicit Filio: etiamsi Iudei nolint; etiamsi Ariani repugnent. Sed et Iudei conticescant, et Ariani [a 1Kb] cum suis parentibus obmutescant, qui dum unum a consortio diuine operationis excludunt, plures inserunt; et prerogatiuam quam Filio negant, seruulis donant.

41. Sed esto; ut adminiculo seruulorum ad operandum Deus uobis indiguisse uideatur. Si operatio communis est cum angelis Deo, numquid Deo et  angelis imago communis est? Numquid angelis diceret: Faciamus hominem ad nostram imaginem, et ad similitudinem nostram? Sed quid sit imago Dei audi dicentem: Qui eripuit nos, inquit, de potestate tenebrarum, et transtulit in regnum [b 1Kb] Filii claritatis sue, in quo habemus redemptionem, remissionem peccatorum, qui est imago Dei inuisibilis, et primogenitus uniuerse creature . Ipse est imago Dei Patris, qui semper est, et erat in principio. Denique imago est qui dicit: Philippe, qui uidet me, uidet et Patrem . Et quomodo tu cum imaginem uiuam Patris uiuentis uideas, dicis: Ostende nobis Patrem? Non credis quia ego in Patre, et Pater in me est? Imago Dei uirtus est, non infirmitas: imago Dei sapientia est, imago Dei iustitia est: sed sapientia diuina  est, et sempiterna iustitia. Imago Dei est solus ille, qui dixit: Ego et Pater unum sumus ; ita habens similitudinem Patris, ut diuinitatis, et plenitudinis habeat unitatem. Ubi dicit, faciamus, quomodo inequalitas? Cum iterum dicat, ad similitudinem nostram, ubi est dissimilitudo? Sic et in Euangelio ubi dicit: Ego et Pater, utique non una persona est: ubi autem ait, unum sumus, nulla est discrepantia diuinitatis aut operis. Non igitur in utroque una persona, sed una substantia est. Et bene addidit, sumus;  quia semper esse diuinum est, ut ceternum credas, quem putabas dissimilem esse. Aeternus est enim, de quo dicit Moyses: Qui est misit me . Pulchre etiam illud premisit: Ego et Pater. Nam si Patrem premisisset, tu minorem Filium iudicares: sed premisit Filium, quem non conuenit credi Patre superiorem. Adiunxit Patrem, ut aduertas Deum Patrem et Filium eius ordinis preiudicio non teneri.

42. Attende, inquit, tibi soli . Aliud enim sumus nos, aliud sunt nostra, aliud que circa nos sunt. Nos sumus, hoc est, anima et mens: nostra sunt corporis membra, et sensus eius: circa nos autem pecunia est, serui sunt et uite istius apparatus. Tibi igitur attende, et te ipsum scito, hoc est,  non quales lacertos habeas, non quantam corporis fortitudinem, non quantas possessiones, quantam potentiam, sed qualem animam ac mentem, unde omnia consilia proficiscuntur, ad quam operum tuorum fructus refertur. Illa est enim plena sapientie, plena pietatis atque iustitie; quoniam omnis uirtus a Deo 129 est. Cui dicit Deus: Ecce ego, Hierusalem, pinxi muros tuos , illa anima  a Deo pingitur, que habet in se uirtutum gratiam renitentem, splendoremque pietatis. Illa anima bene picta est, in qua elucet diuine operationis effigies. Illa anima bene picta est, in qua est splendor glorie, et paterne imago substantie. Secundum hanc imaginem que refulget, pictura pretiosa est. Secundum hanc imaginem Adam ante peccatum:  sed ubi lapsus est, deposuit imaginem celestis, sumpsit terrestris effigiem. Sed fugiamus hanc imaginem, que intrare ciuitatem Dei non potest, quia scriptum est: Domine, in ciuitate tua imaginem eorum ad nichilum rediges . Et non intrat indigna imago, et que intraret, excluditur; quia non intrabit, inquit, in eam omne commune, et faciens exsecrationem et mendacium : sed ille intrabit in eam, cuius in fronte agni nomen scriptum est.

43. Anima igitur nostra ad imaginem Dei est. In hac totus es, homo; quia sine hac nichil es, sed es terra, et in terram resolueris. Denique ut scias quia sine anima caro nichil est: Nolite, inquit, timere eos qui possunt corpus occidere, animam autem non possunt  . Quid igitur in carne presumis, qui nichil amittis, si carnem amiseris? Sed illud time, ne anime tue defrauderis auxilio. Quam enim dabit homo commutationem pro anima sua, in qua non exigua sui portio, sed totius humane uniuersitatis substantia est? Hec est per quam ceteris ferarum auiumque dominaris animantibus: hec est ad imaginem Dei, corpus autem ad speciem bestiarum. In hac pium diuine imitationis insigne; in illo cum feris ac belluis uile consortium.



CAPUT uIII.

Ut pressius intelligatur ubi diuina similitudo resideat, corporis et anime dotes examinantur. Ostenditur totum hominem anime uocabulo designari. Qui Dei imaginem fuco, crudelitate, perfidia oblitterant, obiurgantur. Sub hec exhortatio ad uigilantiam contra uitia, et pauperum ac diuitum inter se comparatio caput absoluit.


44. Sed tractemus [a 1Kb] limatius quid sit ad imaginem Dei. Caro numquid ad imaginem Dei est? Ergo in Deo terra est; quia caro terra est. Ergo corporeus Deus. Ergo infirmus ut caro, passionibusque subiectus. Et forte caput tibi uideatur ad similitudinem Dei, quia eminet: aut oculi, quia intuentur: uel aures,  quia audiunt. Si altitudinem spectes, num proceri uidemur, quia paululum uertice eminemus a terris? Sed ideo non pudet, eo nos similes Dei dici, quia serpentibus ceterisque reptantibus, aut quia damulis, atque ouibus, et lupis celsiores sumus? Et quantum in ea parte cameli nobis atque elephanti proceriores sunt? Obtutus est quidem prestans, spectare elementa mundi, cognoscere que nullus annuntiet, sed tuus deprehendat aspectus; uerum hoc ipsum quantum est quod uidemus; ut eo ad similitudinem Dei nos esse dicamus, qui omnia uidet, spectat omnia, 130 latentes deprehendit affectus, scrutatur cordis occulta? Non pudet hoc dicere; cum ipse me totum uidere non possim? Quod ante pedes est, uideo; quod a tergo est, uidere non possum. Ceruicem  meam nescio, non noui occipitium, renes meos uidere non possum. Similiter quantum est quod audiuimus; cum id quod paululum distet, uidere et audire non possim? Si interiecti parietes sint, impeditur aspectus, impeditur auditus. Deinde corpus nostrum uno in loco heret, angusto includitur spatio. Omnes fere latiores sunt homine, omnes etiam uelociores.

45. Non ergo caro potest esse ad imaginem Dei, sed anima nostra que libera est, et diffusis cogitationibus atque consiliis huc atque illuc uagatur, que considerando spectat omnia. Ecce nunc sumus in Italia, et cogitamus ea que ad Orientales aut Occidentales partes spectare uidentur, et cum illis uersari uidemur qui in Perside sunt constituti, et illos uidemus  qui degunt in Africa, si quos cognitos nobis ea terra susceperit: sequimur proficiscentes, inheremus peregrinantibus, copulamur absentibus, alloquimur separatos, defunctos quoque ad colloquium resuscitamus, eosque ut uiuentes complectimur et tenemus, et uite officia his usumque deferimus. Ea igitur est ad imaginem Dei, que non corporeo estimatur, sed mentis uigore: que absentes uidet, transmarina uisu obit, percurrit aspectu, scrutatur abdita, huc atque illuc uno momento sensus suos per totius orbis fines et mundi secreta circumfert: que Deo iungitur, Christo adheret, descendit in infernum, atque ascendit,  libera uersatur in celo. Denique audi dicentem: Nostra autem conuersatio in celis est . Non est ergo ad imaginem Dei, in qua Deus semper est? Sed audi quia ad imaginem est Dei. Dicit enim Apostolus: Nos itaque omnes reuelata facie gloriam Dei speculantes ad eamdem imaginem reformamur a gloria in gloriam, sicut a Domini spiritu .

46. Quia igitur cognouimus animam esse ad imaginem Dei; nunc consideremus utrum de anima potuerit dici: Faciamus hominem ad imaginem. Sed audi et istud, quia anima nomine hominis nuncupatur. Scriptum est enim in Genesi: Filii autem Ioseph qui facti sunt ei in Aegypto, anime nouem. Omnes ergo anime que intrauerunt cum Iacob in Aegyptum septuaginta  quinque . Et multo aptius anima uel homo Latine, uel Grece dicitur; alterum ab humanitate, alterum ab intuendi habens uiuacitate, que magis anime, quam corpori conuenire non dubium est. Cui rei etiam illud iure concurrit dictum in Threnis Hieremie: Bonus est Dominus sustinentibus eum, anime que querit eum . De hominibus dixit, et animam adiiciendam putauit. Melius enim querit ista si sola sit, abducens se a corporis ceno, et a cupiditate carnali. Ipsa est ad imaginem Dei conformis Domini Iesu. Qui autem conformes Filii Dei, sancti sunt. Sic enim legimus, dicente Paulo: Scimus autem quoniam diligentibus Deum omnia concurrunt in bonum, iis qui secundum propositum 131 uocati sunt sancti: quos presciuit, et  predestinauit conformes fieri imaginis Filii sui; ut sit primogenitus in multis fratribus. Quos autem predestinauit, hos et uocauit: et quos uocauit, hos et iustificauit: quos autem iustificauit, hos et clarificauit . Utrum igitur secundum corpus, an secundum animam iustificatio tibi conferri uideatur, queso respondeas. Sed dubitare non potes, cum iustitia unde iustificatio deriuata est, mentis utique non corporis sit.

47. Pictus es ergo, o homo, et pictus a Domino Deo tuo. Bonum habes artificem atque pictorem. Noli bonam delere picturam, non fuco sed ueritate fulgentem, non cera expressam sed gratia. Deles picturam, mulier, si uultum tuum materiali candore oblinas, si acquisito rubore perfundas. Illa pictura uitii, non decoris est: illa pictura fraudis, non simplicitatis  est: illa pictura temporalis est, aut pluuia, aut sudore tergitur: illa pictura fallit et decipit; ut neque illi placeas, cui placere desideras, qui intelligit non tuum, sed alienum esse quod placeas; et tuo displiceas auctori, qui uidet opus suum esse deletum. Dic mihi, si supra artificem aliquem inducas alterum, qui opus illius superioris nouis operibus obducat, nonne indignatur ille, qui opus suum adulteratum esse cognouerit? Nolli tollere picturam Dei, et picturam meretricis assumere, quia scriptum est: Tollam ergo membra Christi, et faciam membra meretricis? Absit . Quod si quis adulterat  opus Dei graue crimen admittit. Graue est enim crimen; ut putes quod melius te homo, quam Deus pingat. Graue est ut dicat de te Deus: Non agnosco colores meos, non agnosco imaginem meam, non agnosco uultum, quem ipse formaui, reiicio ego quod meum non est. Illum quere qui te pinxit: cum illo habeto consortium: ab illo sume gratiam, cui mercedem dedisti. Quid respondebis?

48. Quod si graue est adulterare opus Dei, quid de illis dicemus, qui interficiunt opus Dei, qui humanum sanguinem fundunt, qui uitam quam Deus donauit, extorquent, qui dicunt: Tollamus Iustum, quia inutilis est nobis? Unde bene lectum est hodie: uulpes foueas habent, et uolucres celi nidos ubi requiescant: Filius autem hominis non habet ubi caput suum reclinet  . uulpes ergo se abscondit in fouea, auis se tuetur in nido: homo non absconditur in fouea, sed decipitur. Fouea uero os hominis est, fouea alta pectus est hominis, ubi sunt noxia et fraudulenta consilia, male cogitationes. Tu ambulas, et alius tibi foueam parat. In medio laqueorum ambulas, quos absconderunt tibi in uia inimici tui. Omnia ergo circumspice, ut effugias sicut damula de retibus, et sicut auis de laqueo. Damula retia aspectus uiuacitate declinat: auis deuitat laqueos, si ad superiora se conferat, et terrena superuolet. In superioribus enim nemo tendit retia, laqueum nullus abscondit. Ideo cuius conuersatio in supernis est, huius non solet in predam uenire captura. Sed quid miraris si homo 132 decipitur ab homine, quando Filius hominis  ubi requiesceret, non habebat? Et ille quidem talem hominem fecit, in quo caput suum reclinaret. Sed posteaquam in pectore nostro non requies proximi cepit esse, sed fouea; posteaquam alter alteri nectere cepit insidias, quem iuuare deberet, caput suum Christus auertit a nobis: sed [a 1Kb] postea tamen maluit illud morti offerre pro nobis. Noli igitur esse fraudulentus, crudelis, immitis; ut in te Christus caput reclinet.

49. Denique cum fecisset piscium belluas, cum fecisset ferarum genera et bestiarum, non requieuit: requieuit autem posteaquam hominem ad imaginem suam fecit. In quo requiescat audi dicentem: Supra quem requiescam nisi super humilem et quietum, et trementem uerba mea ? Esto ergo humilis, et quietus, ut in tuo Deus requiescat affectu. Qui non  requieuit in bestiis, multo magis non requiescet in pectore bestiali. Sunt enim animi bestiales, sunt fere forma hominum indute, de quibus dicit Dominus: Attendite uobis a falsis prophetis, qui ueniunt ad uos in uestitu ouium, intus autem sunt lupi rapaces . In his ergo non requieuit Deus: sed requieuit in moribus humanis, quos fecit Deus ad imaginem suam et similitudinem, quando fecit uirum qui non debet uelare caput suum; quoniam imago et gloria est Dei. Huius uiri anime dicit: Ecce ego, Hierusalem,  pinxi muros tuos . Non dixit, pinxi uentrem tuum: non dixit, pinxi inferiora [b 1Kb] tua: sed dixit, pinxi muros tuos, ualida se asserens homini murorum dedisse presidia: ut si peruigil speculator in portis sit, obsidionis possit periculum propulsare. Dicit itaque: Non tibi uoluptates dedi, non illecebras cupiditatum, non incentiua luxurie, non alieni decoris concupiscentiam, sed dedi tibi fundamenta muralia, dedi tibi turrium excelsa fastigia, in quibus constitutus expugnari ab hoste non metuas, nec ingruentium legionum terribilia licet tentamenta formides. Denique habes in Esaia, quia iusti anima dicit, uel Ecclesia: Ego ciuitas munita, ego ciuitas obsessa : munita per Christum, obsessa per diabolum. Sed non debet obsidionem  uereri, cui Christus adiutor est. Munitur enim gratia spiritali et secularibus periculis obsidetur. Unde et in Canticis habes dictum: Ego murus, et ubera mea turres . Murus est Ecclesia, turres eius sunt sacerdotes, quibus abundat et de naturalibus uerbum, et de moralibus disciplina.

50. Cognosce ergo te, decora anima; quia imago Dei es. Cognosce te, homo; quia gloria es Dei. Audi [c 1Kb] quomodo gloria. Propheta dicit, Mirabilis facta est cognitio tua ex me , hoc est, in meo opere tua mirabilior est facta maiestas, in consilio hominis tua sapientia predicatur. Dum me intueor, quem tu in ipsis cogitationibus occultis et internis affectibus deprehendis, scientie tue agnosco mysteria. Cognosce ergo te, o homo, quantus sis, et  attende tibi; ne quando laqueis implicatus diaboli fias preda uenantis; ne forte in fauces tetri illius leonis incurras, qui 133 rugit et circuit querens quem deuoret. Attende tibi, ut consideres quid in te intret, quid ex te exeat. Non de cibo dico, qui absorbetur et egeritur, sed de cogitatione dico, de sermone assero. Non in te intret alieni thori concupiscentia, non irrepat in tuam mentem, non rapiat oculus tuus transeuntis femine pulchritudinem, animus, non includat, non sermo tuus tentamentorum machinas nectat, non in dolo prodat, non maledico proximum aspergat opprobrio. uenatorem te fecit Deus, non expugnatorem, qui dixit: Ecce ego mitto uenatores multos : uenatores non criminis, sed absolutionis; uenatores non culpe utique, sed gratie.  Piscator Christi est, cui dicitur: Amodo eris homines [d 1Kb] uiuificans . Sic mitte retia tua, sic mitte oculos tuos, sic mitte sermones tuos: ut nullum opprimas, sed alleues fluctuantes. Attende, inquit, tibi . Sic sta, ne cadas: sic curre, ut ad brauium peruenias: sic certa, ut sepe decernas; quia legitimo debetur corona certamini. Miles es, hostem diligenter explora; ne tibi nocturnus irrepat: athleta es, manibus aduersario propior esto, quam uultu; ne oculum  feriat tuum. Liber obtutus sit, argutus incessus; ut irruentem effundas, cedentem occupes, uulnus uigilanti aspectu exeas, forti congressu repellas. quod si fueris uulneratus, attende tibi, curre ad medicum, quere remedium penitentie. Attende tibi; quia carnem habes, que cito labitur: ueniat tibi bonus animarum medicus sermo diuinus, aspergat tibi oracula Domini tamquam medicamenta salubria. Attende tibi, ne fiat uerbum absconditum in corde tuo iniquum: serpit enim sicut uenenum, et lethalia infert contagia. Attende tibi; ne obliuiscaris Deum qui fecit te, ne nomen eius in uanum accipias.

51. Attende tibi, lex dicit ne cum manducaueris, et satiatus fueris, et domos edificaueris, et habitare ceperis, et pecoribus tuis repletus fueris, et auro et  argento abundaueris, et omnibus quecumque tibi fuerint, in multitudine exaltes te corde, et obliuiscaris Dominum Deum tuum . Quid enim habes, o homo, quod non accepisti? Nonne hec omnia sicut umbra pretereunt? Nonne domus tua hec puluis est et ruina? Nonne hec omnia [a 1Kb] falsa? Nonne seculi huius thesaurus uanitas est? Nonne tu ipse es cinis? Respice in sepulcra hominum, et uide quid ex te nisi cinis et ossa remanebunt, hoc est, ex corpore tuo: respice, inquam, et dic mihi quis ibi diues, quis pauper sit? Discerne inopes ac potentes. Nudi omnes nascimur, nudi morimur. Nulla discretio inter cadauera mortuorum; nisi forte quod grauius fetent diuitum corpora distenta luxurie. Quem audisti pauperem cruditate defunctum?  Prodest illi inopia sua: exercet corpus, non opprimit. Nec tamen audiuimus iustum derelictum, et semen eius querens panem; quoniam qui bene operatur in terra sua, abundat alimentis. Attende ergo tibi, diues; quia et tu carnem portas sicut pauper.

134 52. Attende tibi, pauper; quia anima tua pretiosa est: et si caro mortalis, diuturna anima: et si tibi deest pecunia, non deest gratia: et si non est domus ampla, non diffusa possessio, celum patet, terra libera est. Omnibus in commune elementa donata sunt, patent eque diuitibus atque pauperibus ornamenta mundi. Numquid pulchriora pretiosissimarum domorum aurata laquearia, quam celi facies stellis insignita fulgentibus? Numquid latiora diuitum  rura, quam spatia terrarum? Unde ad eos qui domum ad domum, et uillam ad uillam iungunt, dictum est: Numquid soli habitabitis super terram ? Maiorem domum tu habes: pauper, in qua clamas et exaudiris: O Isrel, inquit propheta, quam magna est domus Dei, et ingens locus possessionis eius! Magnus et non habet finem, altus et immensus . Domus Dei diuiti est communis, et pauperi; difficile est tamen diuitem intrare in  regnum celorum. Sed forte doles, quod nullum tibi auratorum lychnorum lumen refulgeat: sed multo illustrior tibi lumine circumfuso luna resplendet. De hyeme forsitan quereris, quia nulla tibi hypocausta anhelantibus ignibus uaporentur: sed habes solis calorem, qui tibi orbem terrarum temperet, et hyberno te defendat a frigore. An illos beatos putas, qui seruitiorum sequentium stipantur cateruis? Sed qui alienos pedes requirunt, suis uti nesciunt. Denique a paucis preceduntur, a plurimis portantur. Nisi forte illud miraris, quod abundant auro, argento, pecunia: quantis abundant uides, quantis egeant non uides. Sed eburneis lectis accumbere pretiosum putas; et non consideras pretiosiorem esse terram, que pauperi thoros graminum sternit, in quibus dulcis  requies, suauis est somnus, quem ille aurea compositus sponda, tota peruigil nocte querit, et non capit. O quanto te ille beatiorem iudicat uigilans quiescentem! Illud [b 1Kb] pretereo, quod multo est prestantius: quoniam iustus qui hic eguerit, illic abundabit; et qui hic laborem tolerauerit, illic consolationem habebit: qui autem hic receperit bona, illic mercedem eorum sperare non poterit. Paupertas enim mercedem suam reseruat, census absumit.

53. Attende ergo tibi, pauper, attende, diues; quia et in paupertate et diuitiis tentamenta sunt. Ideoque Sapiens dicit: Diuitias et paupertatem ne dederis mihi . Et qua ratione petierit hoc dicit; satis est enim homini habere quod sibi sufficit. Quia diuitie ut epulis uentrem, ita animum  curis sollicitudinibusque distendunt. Ideoque petit constitui sibi que opus sunt et sufficientia: Ne repletus, inquit, mendax fiam, et dicam: Quis me uidet? Aut factus pauper furtum faciam, [c 1Kb] et iurem nomine Domini . Fugienda igitur et cauenda sunt tentamenta mundi; ne pauper desperet, ne opulens insolescat. Scriptum est enim: Cum expuleris gentes, et ceperis uti terris eorum, ne dicas: uirtus mea et manus mea hanc mihi possessionem parauit . Sic est qui opes suas merito ascribit suo. Et ideo quasi probatus proprium non agnoscit errorem: sed longo trahit fune 135 peccatum. Nam si credat quod accessio pecunie aut fortuiti euentus aut turpis astutie sit, non habet locum insolentia in quibus aut nulla laus, et inanis  labor, aut cupiditas inuerecunda sit modum nesciens ponere uoluptati.



CAPUT IX.

De corporis humani prestantia, deque singulorum eius membrorum conformatione, dispositione atque officiis.

54. Sed iam etiam de ipso hominis corpore aliqua dicenda sunt, quod prestantius ceteris decore et  gratia esse quis abnuat? Nam etsi una atque eadem omnium terrenorum corporum uideatur esse substantia, firmitudo et proceritas quibusdam maior in bestiis: forma tamen humani corporis est uenustior, status erectus et celsus; ut neque enormis proceritas sit, neque uilis et abiecta [a 1Kb] pauxillitas: tum ipsa habitudo corporis suauis et grata; ut neque belluina uastitas horrori sit, nec gracilitas tenuis infirmitati.

55. Ac primum omnium cognoscamus humani corporis fabricam instar esse mundi. Siquidem ut celum eminet [b 1Kb] eri, terris, mari que uelut quedam membra sunt mundi: ita etiam caput supra reliquos artus nostri corporis cernimus eminere, prestantissimumque esse omnium, tamquam inter elementa celum, tamquam arcem inter reliqua urbis  menia. In arce hac regalem quamdam habitare sapientiam secundum propheticum dictum: Quia oculi sapientis in capite eius : hanc esse ceteris tutiorem, et ex illa omnibus membris uigorem prouidentiamque deferri. Quid enim robur et ualiditas lacertorum proficiat, quid uelocitas pedum, nisi capitis uelut principis sui imperialis quedam adminiculetur potestas? Ex hoc enim aut destituuntur uniuersa, aut omnia fulciuntur. Quid agat fortitudo, nisi oculo duce utatur ad prelium? [c 1Kb] Quid fuga, si desit obtutus? Carcer est totum corpus tenebroso inhorrens situ; nisi oculorum illuminetur aspectu. Quod ergo sol et luna in celo, hoc sunt oculi in homine. Sol et luna duo mundi lumina: oculi autem quedam in carne sidera fulgent desuper,  et inferiora claro illustrant lumine, nec patiuntur noctis quibusdam nos tenebris implicari. Speculatores quidam nostri die ac nocte excubant. Nam ex sopore membris ceteris citius excitantur, et uigilantes circumspectant omnia; uiciniores enim sunt cerebro, unde omnis manat usus uidendi. Neque uero prepropere quisquam huc descendisse me credat, quod relicto uertice oculos predicem, cum alienum non sit summam rem in parte laudare. Oculos enim certum est esse capitis portionem. Caput itaque oculis explorat omnia, auribus occulta rimatur, cognoscit abscondita, audit quid aliis agatur in terris.

56. Ipse autem uertex capitis quam suauis et gratus, quam speciosa cesaries, quam reuerenda 136 in senibus, quam ueneranda in sacerdotibus, quam  terribilis in bellatoribus, quam decora in adolescentibus; quam compta in mulieribus, quam dulcis in pueris? Alium sexum crinita non decet, alium tonsa non decet. Ex arboribus licet que humani sit gratia capitis, estimare. In capite arboris omnis est fructus, ibi omnis est pulchritudo, illius coma nos aut a pluuiis tegit, aut defendit a sole. Tolle arbori comam, tota arbor ingrata est. Quanto igitur maior humani capitis ornatus est, qui cerebrum nostrum, hoc est,  sedem originemque nostrorum sensuum capillis capitis munit et uestit; ne aut frigore uexetur aut estu? Illic enim fons uniuersorum est; et ideo ubi iniuria nocet, ibi gratia preeminet.

57. Quid sine capite est homo, cum totus in capite sit? Cum caput uideris, hominem agnoscis: si caput desit, nulla agnitio esse potest: iacet truncus ignobilis, sine honore, sine nomine. Sola ere fusa principum capita, et ducti uultus de ere uel de marmore [d 1Kb] ad hominibus adorantur. Non immerito igitur huic quasi consultori suo cetera membra famulantur, et circumferunt illud seruili gestamine sicut numen, atque in sublime locatum uehunt. Unde censoria potestate quo uult dirigit quorumdam obsequia seruulorum, et precepta singulis obeunda decernit.  uideas imperatori suo singula gratuito stipendio militare. Alia portant, alia pascunt, alia defendunt, uel ministerium suum exhibent: parent ut principi, ancillantur [e 1Kb] ut domino. Inde uelut quedam procedit tessera, quam debeant pedes obire regionem, que militie munia manus consummandis operibus exsequantur, quam uenter abstinendi uel edendi formam imposite teneat discipline.

58. Huic frons libera, nudis aperta temporibus, que mentis habitum specie sui prodat: nunc leta, nunc tristior: nunc erecta ad seueritatem, nunc ad lenitatem remissior, que signis forensibus internam exprimat uoluntatem. Imago quedam animi loquitur in uultu, fidei basis in qua quotidie Domini nomen inscribitur et tenetur. Eam gemine sepes superciliorum  sequuntur, que oculis munimenta pretendunt, pretexunt gratiam; ut et uenustas decoris arrideat, et diligentia protectionis assistat. Si quid enim de capite sordium decidat, aut arene puluis, aut ros nebule, aut humescentis uerticis sudor, excipitur supercilio, ne teneras offensa acie uisiones mollium perturbet oculorum.

59. Adherent uelut quibusdam montium superciliis oculi; ut et protegente montis cacumine tutiores sint, et tamquam in summo locati, de quadam scena superiore uniuersa prospectent. Neque enim oportebat eos humiles esse sicut aures, uel os, ipsosque narium interiores sinus. Specula enim semper ex alto est; ut aduenientium cateruarum hostilium explorari possit aduentus, ne improuiso occupent otiantem  uel urbis populum uel imperatoris exercitum. Sic latronum quoque cauentur incursus, si exploratores 137 in muris aut turribus aut montis excelsi supercilio sint locati; ut desuper spectent plana regionum, in quibus insidie latronum latere non possint. In mari quoque positus si quis terre appropinquare se coniicit, in ipsa mali fastigia, et celsa antennarum cornua uoti explorator ascendit, et adhuc inuisibilem reliquis nauigantibus eminus terram salutat.

 60. At forte dicas: Si specula editior necessaria fuit, cur non supra summum uerticem capitis oculi constituti sunt, sicut cancris uel scarabeis in summo sunt, quibus licet nullum caput appareat, colla ac dorsa tamen cetero corpore celsiora sunt? Sed illis testa ualida, nec tam tenuis membrana sicut nobis, que facile possit offendi, ruboque et ceteris interscindi sentibus. Aliis quoque animantibus huiusmodi species, ut possint oculos aut ad ceruicem conferre, ut equi, ac boues, ac propemodum omnes fere, aut ad alas suas, ut aues quo tuta quiete potiantur. Nobis autem in summa propemodum corporis parte constitui oculos oportuit tamquam in arce, et ab omni uel minima offensione defendi, que duo sibi compugnantia uidebantur. Nam si in humili essent propter tutamen, munus impediretur; si in uertice,  paterent ad iniuriam. Itaque ne uel [a 1Kb] usui muneris aliquid detraheretur, uel aliquid ad propulsandam iniuriam non prospiceretur, eo loci oculos constituit, cui supercilia desuper non minimum protectionis impertiant, subter male aliquantulum eleuate haud exiguum munitionis adiungant, interiorem partem sepiant nares, exteriorem quoque frontis malarumque gibbi extuberent: et licet ossium compage connexa et equata confinia circumuallare uideantur, inter hec medii sunt oculorum orbes, et tuti ad cauendum, et ad intuendum liberi, et decori ad gratiam, ut pote in crystalli speciem refulgentes. In quorum medio pupille sunt, que uidendi munus operantur. He ne qua incidentis iniurie offensione ledantur, pilis hinc inde consertis uelut quodam  uallo per circuitum muniuntur. Unde tutum sibi auxilium postulans Propheta ait: Custodi me, Domine, ut pupillam oculi ; ut protectionis diuine fieret ei tam sollicita et tuta custodia, quam pupillam oculi tutissimo quodam nature uallo munire dignatus est. Simul quia innocentia et integritas leui sorde aspersa uiolatur, et gratie sue munus amittit; et ideo prospiciendum, ne quis eam puluis erroris oblimet, aut ulla uexet festuca peccati; quia scriptum est: Eiice primum trabem de oculo tuo, et tunc uidebis eiicere festucam de oculo fratris tui .

61. Itaque propter oculos ferunt medendi periti cerebrum hominis in capite locatum, alios autem nostri corporis sensus propter cerebrum finitimo quodam esse domicilio constitutos. Initium enim  neruorum et omnium sensuum uoluntarie commotionis cerebrum est, atque inde omnis eorum que diximus, causa manat. Initium autem arteriarum et insiti caloris, quo animantur et tepefiunt uitalia, cor esse plerique arbitrantur. Sensuum autem singulorum uelut organum 138 nerui sunt, qui uelut chorde et fides quedam de cerebro oriuntur, et per partes corporis  in singula queque officia deriuantur. Ideoque mollius est ceteris cerebrum, quia omnes suscipit sensus [b 1Kb] ; unde omnes nerui, et quo referunt uniuersa, que uel oculus uiderit, uel auris audierit, uel odor inhalauerit, uel lingua increpuerit, uel os saporis acceperit. Quod enim molle, ad compassionem aptius: quod autem durum ex aliquo rigore neruorum, ad agendum efficacius.

62. Prestantissimum quoque audiendi munus est, et uisui supra gratia. Ideo aures exstantiores sunt; ut et ornatus decorem preferant, et excipiant omne illud quidquid de uertice sordium humorisue defluxerit; simul ut in earum sinibus uox repercussa sine offensione interiores ingrediatur anfractus. Nam nisi ita esset, quis non ad omnem fortioris sonum uocis attonitus redderetur; cum inter ipsa subsidia frequenter  improuiso ictus clamore nos obsurdescere sentiamus? Tum uelut quedam propugnacula uideas pretendere aduersus frigoris asperitatem, calorisque flagrantiam; ut neque frigus penetret ductus patentes, neque nimius adurat estus. Sinuatio autem interiorum aurium modulandi quemdam numerum prestat et disciplinam. Siquidem per anfractus aurium [c 7Kb] quidam rhythmus efficitur, et modulis quibusdam ingresse sonus uocis exprimitur. Tenaces preterea sermonis accepti ipsos esse anfractus aurium usus ipse nos docet. Siquidem uelut in concauis montium, uel in recessu rupium, uel in anfractu fluminum uox auditur dulcior, et responsa suauia referens echo resultat. Ipse quoque sordes aurium non inutiles que ligant uocem: ut tenacior eius in  nobis et memoria sit, et gratia.

63. De naribus autem quid loquar, que biuio et procero foramine antrum quoddam recipiendis odoribus prestant; ut non perfunctorie odor transeat, sed diutius inhereat naribus, et earum ductu cerebrum, sensusque depascat? Ideo diutius odor flagrat acceptus, quam sermo resonat, aut uisus apparet. Plerumque quod momento breui fueris odoratus, toto die tibi spirat in naribus. Per eas quoque purgamenta capitis defluunt, et sine fraude atque offensione aliqua corporis deriuantur.

64. Est etiam non mediocris sensus in tactu, atque in eo uoluptas gratissima, sincerumque iudicium. Plerumque enim tactu probamus, que oculis probare non possumus.

 65. Postremum quoque officium est oris aut lingue, quod tamen omnibus uires ministrat. Nam neque oculi uigorem uidendi haberent, nisi uirtutem substantie corporalis acciperent, que cibo defertur et potu, neque aures audiendi, aut nares odorandi, aut manus tangendi, nisi corpus omne confortetur alimentis. Deficimus enim uiribus, nisi eas cibi competentis assiduitate reparemus. Denique confecti fame  nullis oblectantur sensuum uoluptatibus, sed quasi exsortes eorum delinimenta non sentiunt.

139 66. Quid ego describam dentium uallum, quo cibus conficitur, et plene fit uocis expressio? Que sine dentibus alimonia delectaret? Denique eui maturos plerumque cernimus hoc ipso citius senescere, quod a missis dentibus nullam possint cibi uirtutem ualidioris assumere. Ideo muta infantia, quia non habet adhuc organum uocis.

67. Lingue quoque non solum in loquendo, sed etiam in edendo munus pretiosissimum est. Ea enim uelut plectrum loquentis, et quedam edentis est manus, que defluentem cibum dentibus suggerit et ministrat. uox quoque eris quodam remigio uehitur, et per inane portatur, eademque uis que erem  uerberat, nunc commouet, nunc demulcet audientis affectum, iratum mitigat, fractum erigit, solatur dolentem. Sit igitur nobis canorum commune cum auibus. Sed apud quem quo sono uocis utatur, quod est rationabile, non potest cum omnibus animantibus irrationabilibus scilicet esse commune. Nam et ipsi sensus communes nobis sunt cum animantibus ceteris: sed tamen non eadem his cetere animantes industria utuntur. Erigit bucula ad celum oculos, sed quid spectet ignorat. Erigunt fere, erigunt aues, omnibus est liber aspectus: sed soli inest homini eorum que aspicit affectus interpres. Spectat oculis ortus obitusque signorum, uidet ornamentum celi, miratur stellarum orbes, fulgores quoque diuersos [a 1Kb] intelligit singulorum, quando hesperus surgat, quando  lucifer: cur ille uespertinus, hic matutinus irradiet: quos motus Orion habeat, quos luna defectus: quemadmodum sol suos norit occasus, circuitus quoque cursus sui solemnitate custodiat. Audiunt quoque animantes cetere, sed quis preter hominem audiendo cognoscit? Secreta sapientie solus homo ex omnibus generibus que in terris sunt, auditu et meditatione et prudentia colligit, qui potest dicere: Audiam quid loquatur in me Dominus Deus. Hoc est pretiosissimum, quod homo diuine uocis sit organum, et corporalibus labiis exprimit celeste oraculum, sicut illud est: Clama. Quid clamabo? Omnis caro fenum . Accepit quod diceret, et clamauit. Sibi habeant prudentiam suam qui celi terrarumque spatia radio describunt. Sibi habeant  intellectum suum, de quo dicit Dominus: Et intellectum prudentium reprobabo . Neque [b 1Kb] numeros orationis ac modos, et modulos musice sapientie constituam in loco: sed eam sapientiam definio, de qua dicit Propheta: Incerta et occulta sapientie tue manifestati mihi .

68. Quid autem loquar de osculo oris, quod pietatis et caritatis est pignus? Osculantur se et columbe,  sed quid ad humani osculi uenustatem, quo amicitie insigne humanitatisque prefulget, in quo plene caritatis fidelis exprimitur affectus? Unde et Dominus uelut prodigii genus in proditore condemnans ait: Iuda, osculo Filium 140 hominis tradis ? hoc est caritatis insigne conuertis ad signum proditionis et infidelitatis indicium? Pacis hoc pignore uteris [c 1Kb] ad officium crudelitatis? Bestiali igitur oris obsequio inferentem potius necem, quam caritatis federa deferentem diuine arguit uocis oraculo. Illud quoque precipuum, quod soli homines ore exprimimus, que corde sentimus. Itaque cogitationes tacite mentis, oris sermone signantur. Quid est igitur os hominis, nisi quoddam sermonis aditum, fons disputationis, aula uerborum, promptuarium  uoluntatis? Absoluimus uelut quamdam humani corporis regiam, in qua sit licet quedam quantitas portionis, forma tamen uniuersitatis est.

69. Sequitur guttur per quod totius corporis uitale commercium, et spiritus huius commeatus infunditur. Succedunt brachia, et ualidi lacertorum tori, ualide ad operandum manus, et procerioribus digitis habiles ad tenendum. Hinc aptior usus operandi, hinc scribendi elegantia, et ille calamus scribe uelociter scribentis, quo diuine uocis exprimuntur oracula. Manus est que cibum ori ministrat: manus est que preclaris enitet factis, que conciliatrix diuine gratie sacris infertur altaribus, per quam offerimus et sumimus sacramenta celestia: manus est que operatur pariter atque dispensat diuina mysteria,  cuius uocabulo non dedignatus est se Dei filius declarari, dicente Dauid: Dextera Domini fecit uirtutem, dextera Domini exaltauit me . Manus est que fecit omnia, sicut dixit Deus omnipotens: [d 1Kb] Nonne manus mea fecit hec omnia ? Manus est totius corporis propugnaculum, capitis defensatrix. Que cum sit loco inferior, totum uerticem comit, et honesto uenustat ornatu.

70. Quis digne explicet pectoris cratem, uentrisque mollitiem? Aliter enim uiscera molliora non possent foueri, et intestinorum sinus duris haud dubie ossibus lederentur. Quid tam salutare, quam ut pulmo cordi finitimo limite iungeretur; ut cum exarserit cor ira et indignatione, pulmonis sanguine atque humore citius temperetur? Ideoque mollior  pulmo est, quia madet semper, simul ut rigorem indignationis emolliat. Hec ideo strictim percurrimus, ut tamquam [e 1Kb] indocti obuia perstringere, non tamquam medici plenius scrutari uideamur et persequi que nature latibulis abscondita sunt.

71. Lien quoque cum iecore habet uiciniam fructuosam, qui dum assumit quo ipse pascatur, abstergit quidquid sordium deprehenderit; ut per  fibras iecoris [a 1Kb] minutiores ciborum possint tenues atque subtiles reliquie transire, que uertantur in sanguinem, uiribusque proficiant, et non cum fimo et sordibus egerantur. Intestinorum uero circumplexi orbes, et sine aliquo licet nodo sibi tamen inuicem nexi, quid aliud nisi diuinam prospicientiam Creatoris ostendunt; ut non cito esca pertranseat, et statim a stomacho 141 decurrat? Quod si fieret, iugis fames et continua uorandi libido hominibus gigneretur. Exinanitis enim uisceribus et exhaustis, dum momentaria effusione uacuarentur, necesse esset inexplebilem atque insatiabilem cibi et potus generari cupiditatem, quam sine dubio [b 1Kb] matura mors sequeretur. Ideoque prouide conficitur primum esca in utero superiore, deinde in iecore coquitur, eiusque  uapore digestus transfunditur succus eius in reliquas corporis partes; eaque substantia artus aluntur humani, quam iuuenes accipiunt ad incrementum, senes ad perseuerantiam: reliquum autem uelut superfluum per intestina deducitur, et per illud ex transuerso ostium deriuatur.

72. Denique etiam in Genesi arca Ne ad fabricam humani corporis accipitur, de qua dixit Deus: Fac tibi arcam ex lignis quadratis, nidos facies in ea, et bituminabis eam intus et foris bitumine, et sic facies arcam . Et infra: Ostium uero facies ex transuerso: inferiora autem arce bicamerata et tricamerata facies . Hoc ergo significat Dominus, quod ostium ex posteriori sit parte, per quod egerantur ciborum superflua. Decore enim  Creator noster ductus reliquiarum a uultu hominis auertit, ne dum aluum purgamus, inquineremus aspectum. Simul illud considera, quod ea que pudoris plena sunt, eo loco constituta sunt, ubi operta uestibus dedecere non possint.

73. uenarum pulsus uel infirmitatis internuntius, uel salutis est. Eedem tamen cum toto diffuse sint corpore, neque nude atque intecte sunt, et ita leuibus operiuntur [c 1Kb] uisceribus; ut explorandi copia sit, et celeritas sentiendi, quando nulla est uiscerum crassitudo, que pulsum possit obducere. Ossa quoque omnia tenui operta sunt uiscere, et reuincta neruis; precipue tamen capitis leui tecta sunt corio. Unde quo possint aliquod aduersum imbres et frigora habere munimen, capillis densioribus uestiuntur. Quid de genitalibus loquar, que uenis  e regione ceruicis per renes lumbosque deductis suscipiunt genitale semen ad munus et ad gratiam procreandi?

74. Quid de officio pedum, qui totum corpus sine  ulla sustinent oneris iniuria? Flexibile genu, quo pre ceteris Domini mitigatur offensa, ira mulcetur, gratia prouocatur. Hoc enim Patris summi erga Filium donum est: Ut in nomine Iesu omne genu curuetur, celestium, terrestrium 142 et infernorum; et omnium lingua confiteatur quoniam Dominus iehsu in gloria est Dei Patris . Duo enim sunt que pre ceteris Deum mulcent, humilitas, et fides. Pes itaque exprimit humilitatis affectum, et sedule seruitutis obsequium: fides equat Filium Patri, atque utriusque eamdem gloriam confitetur. Recte autem non plures, sed duo sunt homini pedes; quaterni enim pedes feris ac belluis sunt, bini auibus. Et ideo unus quasi de uolatilibus est homo, qui alta [d 40Kb] uisu petat, et quodam  remigio uolitet sublimium sagacitate sensuum. Et ideo de eo dictum est: Renouabitur sicut aquile iuuentus tua ; eo quod propior sit celestibus, et sublimior aquilis, qui possit dicere: Nostra autem conuersatio in celis est.



CAPUT X.

Diei sexto, totique adeo operi finem positurus quomodo Deus requieuisse dicatur, aperit, et Creatoris laudibus sermonem coronat.

75. Sed iam finis sermoni nostro sit, quoniam completus est dies sextus, et mundani operis summa conclusio est; perfecto uidelicet homine in quo principatus est animantium uniuersorum, et summa  quedam uniuersitatis, et omnis mundane gratia creature. Certe deferamus silentium; quoniam requieuit Deus ab omnibus mundi operibus: requieuit autem in recessu hominis, requieuit in eius mente atque proposito. Fecerat enim hominem rationis capacem, imitatorem sui, uirtutum emulatorem, cupidum celestium [e 1Kb] gratiarum. In his requiescit Deus qui ait: Super quem requiescam, nisi supra humilem, et quietum, et trementem uerba mea ?

76. [f 1Kb] Gratias ergo Domino Deo nostro qui huiusmodi opus fecit in quo requiesceret. Fecit celum, non lego quod requieuerit; fecit terram, non lego quod requieuerit; fecit solem, lunam et stellas, nec ibi lego quod requieuerit: sed lego quod fecerit hominem, et tunc requieuit, habens cui peccata  dimitteret. Aut forte tunc iam future Dominice passionis precessit mysterium, quo reuelatum est quia requiesceret Christus in homine, qui requiem sibi predestinabat in corpore pro hominis redemtione  secundum quod ipse dixit: Ego dormiui et requieui, et exsurrexi; quoniam Dominus suscepit me . Ipse enim requieuit, qui fecit: cui est  honor, gloria, perpetuitas a seculis, et nunc, et semper, et in omnia secula seculorum. Amen.



[DE PARADISO.]





IN LIBRUM DE PARADISO ADMONITIO.

Librum de Paradiso ut Ambrosii primum esse opus non audemus asserere, ita illum in primorum ordinem referre haud quaquam dubitamus. Est quidem cur non aliter existimemus. Cum enim uaria multiplicique doctrina referta sit ea lucubratio, illam primo statim anno, quo ut ipse aiebat , raptus est a tribunalibus atque administrationis infulis ad sacerdotium, composuisse uix cuiquam uideatur. uerum non facile consentiemus eamdem ultra insequentem annum esse reiiciendam; quandoquidem uir sanctus epistola ad Sabinum a se, cum nondum esset ueteranus sacerdos , hoc idem opus iamdudum elucubratum commemorat. Id autem circiter annum reparate salutis 375 contigisse hinc licet colligas, quod cum 374 ad episcopatum cooptatus sit Ambrosius, nichil uideatur prohibere, quominus illi manum ultimam prius adiiceret, quam primam libris de uirginibus, quos nondum triennalis sacerdos  scripsit, admoueret.

Hoc in libro de Paradiso disputat, ac perbreui sacri textus expositione ostendit quid, qualis, et ubi fuerit : quid egerint in eo primi parentes; qua fraude, quo ordine, qua arte  a diabolo tentati in peccatum tandem lapsi sint. Precipuam uero istic operam ponit in Apellis discipulis  qui federis antiqui auctoritatem impugnabant, reuincendis: sed per eorum, ut uidetur, latus in Manicheos, qui tum temporis Mediolanensem infestabant Ecclesiam, telum adigit, cum forte hactenus palam et aperto marte illos aggredi non esset ausus. uanas Apellistarum soluit argutias, et in eos tanto uehementius insurgit, quanto sollicitius formidabat, ne populo uigilantie sue nuper commisso hereticorum fallaciis illuderetur. Non tamen sola hereticorum confutatione circumscribitur sancti Antistitis labor atque industria. Ad Iudeos quoque protenditur, quos ille opportunitatem nactus non leui brachio impetit ac debellat. uarias preterea catholicorum hominum subinde sententias refert: at iis tantum modo subscribit, quas putat esse ueriores. Quin immo sepe sepius euenit, ut nulla earum non repudiata suam ipsius in medium proponere haud uereatur. Et his fortasse adducti sunt, qui disputationis titulum eidem huic operi adscripsere. Subiicitur quippe ad calcem antiquissimorum codicum Remensis Ecclesie et Claromontani collegii, in illo quidem, explicit disputatio de Paradiso, in hoc autem, explicit Paradisi disputatio de seruanda anime puritate. At uero in utroque inscribitur, Incipit domni Ambrosii de Paradiso, ubi uocem, disputatio, omissam esse ex uerbis quibus finiuntur, coniicias. uerumtatem cum ab Augustino  libri nomine non semel hec ipsa commentatio laudata fuerit, nobis ueri uidetur similius eamdem ipsi inscriptionem ab Ambrosio inditam esse; atque adeo in memoratis codicibus uocem, disputatio, eo sensu, quo librum aut quodcumque scriptionis genus significat, intelligendam.

Porro illud non in promptu fuerit definire, num ea que hoc in opere continentur, prius ad populum pronuntiata, postmodum in libro formam more suo concinnauerit Ambrosius. Id quidem ita habere haud male forsan inde probaueris, tum quia in eo exstent bene multa que ad informandos Christianorum mores pertineant, tum uel maxime quia tota disputatio uideatur eo collineare, ut ne heretici simplices mentes malitiosa interpretatione traducant.  uerum cum aliorum Doctoris nostri operum, que in libros e concionibus conuersa sunt, characterem in hoc minime deprehendamus, statuendum est uel commentationem hanc nullo modo constare concionibus, uel certe istas in eum ordinem esse redactas, qui concionantem Ambrosium ne minimo quidem indicio redoleat.

Hic autem non pretermittendum quedam illum non tantum e Philonis Iudei libris Allegoriarum legis, ut putarunt nonnulli, desumpsisse, uerum etiam ex eiusdem opere de mundi opificio. Sed preterquam quod ea pauca sunt, et ad allegoricum Scripture sensum pertinent, in iis ipsis Philonis mentem non uerba consectatur, et que apud illum auctorem Iudaico spiritu inspersa fuerant, ea in sententiam Euangelice congruentem christiane doctrine admodum conuertit Ambrosius.





SANCTI AMBROSII MEDIOLANENSIS EPISCOPI DE PARADISO LIBER UNUS [a 1Kb] . 



145 CAPUT I.

Quam difficile sit de paradiso disserere. Eius tamen auctor, natura, situs, incola indicantur; et res ad mysterium sensum traducitur.


1. Et [b 1Kb] plantauit Deus paradisum in Eden secundum Orientem: et posuit ibi hominem quem finxit . De paradiso adoriundus sermo non mediocrem [c 1Kb] estum nobis uidetur incutere, quidnam sit paradisus, et ubi, qualisue sit, inuestigare et explanare cupientibus: maxime cum Apostolus siue in corpore, siue extra corpus nesciat, raptum se tamen dicat usque ad tertium celum. Et rursus: Scio, inquit, huiusmodi hominem, siue in corpore, siue extra corpus nescio, Deus scit; quoniam raptus est in paradisum, et audiuit ineffabilia uerba, que non licet homini  loqui . . . Pro huiusmodi gloriabor, pro me autem non gloriabor, nisi in infirmitatibus meis: si enim uoluero gloriari, non ero stultus: nam ueritatem dico . Ergo si huiusmodi paradisus est, ut eum solus Paulus, aut uir aliquis Pauli similis, cum in hac uita degeret, uidere potuerit; idem tamen siue in corpore, siue extra corpus uiderit, meminisse non possit; audierit tamen uerba, quibus prohibitus sit uulgare [d 1Kb] quod audierat: quo tandem nos modo paradisi situm poterimus absoluere, quem nec uidere potuimus: et si potuissemus uidere, prohiberemur tamen aliis intimare 146? Simul cum Paulus extollere se reuelationum sublimitate sit ueritus, quanto magis nobis [e 1Kb] timendum est id sollicitius indagare, cuius etiam reuelatio obnoxia sit periculo? [f 1Kb] Non  igitur hylen hunc paradisum estimare debemus; et ideo relinquamus Pauli esse secretum.

2. Tamen quoniam hic legimus in Genesi a Deo paradisum esse plantatum secundum Orientem, et ibi esse positum hominem [g 1Kb] , quem plasmauit Deus; istius paradisi auctorem iam possumus inuenire.  Quis est enim qui potuit fingere paradisum, nisi omnipotens Deus, qui dixit et facta sunt, [h 1Kb] numquam indigens eorum que generari uellet? Ipse ergo plantauit paradisum de quo dicit Sapientia: Omnis plantatio quam non plantauit Pater meus, eradicabitur . Bona angelorum plantatio, bona sanctorum. Sancti enim sub ficu et uite dicuntur [i 1Kb] in illo pacis futuri tempore, in quibus typus est angelorum .

3. Ergo paradisus est plurima ligna habens, sed ligna fructifera, ligna plena succi atque uirtutis, de quibus est: Exultabunt omnia ligna siluarum ; ligna semper florentia uiriditate meritorum, sicut illud lignum quod plantatum est secus decursus aquarum, cuius folium non defluet; quia totus in eo fructus exuberat. Hic ergo paradisus  est.

4. Locus autem eius in quo est plantatus [i 1Kb] , uoluptas dicitur. Unde et sanctus Dauid ait: Ex torrente uoluptatis tue potabis eos . Legisti enim: Quia fons procedit ex Eden, qui rigat paradisum . 147 [k 1Kb] Hec igitur sanctorum ligna, que plantata sunt in paradiso, quasi profluuio quodam torrentis spiritus irrigantur. De quo etiam alibi ait: Fluminis impetus letificat ciuitatem Dei . Est autem ciuitas illa que sursum est Hierusalem libera, in qua diuersa sanctorum merita pullularunt.

5. In hoc ergo paradiso hominem Deus posuit quem plasmauit. Intellige etiam quia non eum hominem qui secundum imaginem Dei est, posuit, sed eum qui secundum corpus. Incorporalis enim in loco  non est. Posuit autem eum in paradiso sicut solem in celo, exspectantem regnum celorum, quemadmodum creatura exspectat reuelationem filiorum Dei.

6. Ergo si paradisus est in quo erant exorta uirgulta, uidetur paradisus anima esse que multiplicat semen acceptum, in qua uirtus unaqueque plantatur,  in qua erat etiam lignum uite, hoc est sapientia, sicut dixit Salomon : [a 2Kb] quia sapientia non de terra exorta est, sed de Patre. Est enim splendor lucis eterne, et emanatio omnipotentis glorie.



CAPUT II.

Quod lignum scientie boni et mali in paradiso fuerit, quodque ibidem serpens exstiterit, non reprehendendum. Et quid nonnulli per serpentem, Adamum, et Euam intellexerint.

7. Erat autem lignum scientie boni et mali in paradiso. Sic enim habes: Quia produxit Deus lignum speciosum ad aspectum, et bonum ad escam, et lignum uite in paradiso, et lignum scientie boni et mali  Postea uidebimus utrum et hoc lignum speciosum  ad aspectum, et bonum ad escam fuerit sicut cetera. Eo enim loco hoc opportunius disputabitur, quo hominem ex hoc gustantem ligno inuenimus esse deceptum. Interim nichil habemus, quod nunc reprehendere debeamus, etsi rationem scire non possimus. Neque enim in hac creatura mundi, si qua nobis difficilia intellectu uidentur, et incomprehensibilia ingenio nostro, temerario quodam debemus condemnare iudicio, ut creaturam serpentium, uenenatique alicuius animantis; quippe homines qua ratione singula queque sint facta intelligere adhuc et scire non possumus. Sic ergo et in Scripturis diuinis non facile reprehendamus aliquid quod intelligere non possumus. Sunt enim plurima que non nostro ingenio metienda sunt; sed ex altitudine diuine  dispositionis et uerbi sunt estimanda.

8. Pone enim, sine preiudicio tamen assertionis future, ideo tibi hoc lignum de scientia boni et mali displicere, quia posteaquam gustauerunt ex eo homines, intellexerunt se esse nudos; attamen ad consummationem diuine operationis dicam tibi et hoc lignum in paradiso exortum, et ideo a Deo esse permissum, ut possimus supereminentiam boni scire. Quomodo 148 enim si non esset scientia boni et mali, inter bonum et malum discretionem aliquam disceremus? Nam neque quod malum erat, malum iudicaremus esse, nisi esset scientia boni: scientia autem boni esse non posset, [b 1Kb] nisi esset et bonum: neque rursus quod bonum erat, sciremus bonum esse, nisi esset scientia mali. Cape exemplum de ipsa conditione humani corporis. Nempe habet et  amaritudinem quamdam fellis, que si in commune prospicias, ad salutem hominis utilis inuenitur. Ergo et quod malum putamus, plerumque non per omnia  malum est, sed in commune utile. Nam sicut fel in parte est corporis, et tamen ad totius utilitatem corporis prodest: ita utilitati omnium profuturam sciens Deus scientiam boni et mali, in parte constituit, ut in commune prodesset.

9. Denique serpentem in paradiso inuenis, utique non sine Dei uoluntate generatum. In serpentis autem figura diabolus est. Fuisse enim diabolum in paradiso etiam Ezechiel propheta docet, qui dicit super principem Tyri: In uoluptate, inquit, paradisi factus es . Principem autem Tyri in figura accipimus diaboli. Numquid et hinc accusabimus Deum, quia thesauros eius altitudinis et scientie absconditos in Christo et occultos comprehendere non possumus, nisi quos ipse reuelare dignatus est? Reuelauit  tamen, ut sciamus etiam diaboli malitiam ad salutem prodesse hominibus. Non quod diabolus prodesse uelit, sed quod malitiam eius etiam repugnantis conuertit nobis Dominus ad salutem. Denique huius malitia Iob sancti uiri fecit esse uirtutem et patientiam clariorem. Huius malitia iustitiam eius exercuit; ut certaret et uinceret, et uictoriam corona sequeretur. Nemo enim nisi qui legitime certauerit, coronatur. Ioseph quoque castimonia numquam ad nostri memoriam peruenisset, nisi mulier domini eius contubernalis ignitis diaboli spiculis incitata tentasset eius affectum, nisi postremo affectasset eius interitum, quo clarior esset castimonia uiri, qui mortem pro castitate contempserit. uis scire consilium Dei? Nempe diabolo auctore neces uidentur iustis hominibus  preparari, exerceri quoque parricidia filiorum; attamen Dominus etiam Abraham hac arte tentauit, ut immolari sibi filium ab eodem postularet. Qua tentatione Abraham fidelis est Domino comprobatus, quod a deuotionis obsequio nec dilecti filii miseratione reuocatus sit. Ita ergo et lignum scientie boni et mali in paradiso; quod erat speciosum ad uisum, et bonum ad escam specie uidebatur. Non enim usu bonum ad escam erat; quoniam esca eius uidetur hominibus obfuisse. Ergo est quod singulis noceat, in commune prosit, ut Iude nocuit diabolus, sed preter illum omnes apostolos coronauit, qui malitie eius tentamenta uicerunt.

149 10. Itaque neque dubitandum, neque reprehendendum quod in paradiso diabolus erat; quando quidem occludere sanctis non potuit iter, ne quis ascenderet.  Neque enim iustis habitationem incolatus tamquam possessor eripuit. Esto enim ut aliquos desides atque uitiosos ab incolatu superne possessionis  auerterit, illud multo augustius multoque pulchrius quod sanctorum orationibus excludetur, cum completum fuerit illud: uidebam satanam sicut fulgur de celo cadentem . Ergo non metuamus eum, qui eousque infirmus est, ut et ipse casurus sit in terram. Accepit quidem tentandi licentiam: sed non accepit copiam subruendi, nisi sua sponte labatur infirmus affectus, qui sibi auxilium non norit arcessere. Et ideo qua fraude tentauerit primum hominem, quidue in homine putauerit esse tentandum, quo ordine, qua arte cognoscere opus est, ut cauere possimus.

11. Plerique tamen qui uolunt in paradiso diabolum non fuisse, licet in celo astantem cum angelis legerimus, ne nostro sermone uideantur offendi [a 1Kb] ,  secundum suam accipiant uoluntatem interpretationem istius lectionis. Namque ante nos fuit , qui per [b 1Kb] uoluptatem et sensum preuaricationem ab homine memorauerit esse commissam, in specie serpentis figuram accipiens delectationis, in figura mulieris sensum animi mentisque constituens, quam uocant Greci: [c 1Kb] decepto autem sensu preuaricatricem secundum historiam mentem asseruit, quam Greci uocant. Recte igitur in Greco uiri figuram accepit, mulieris. Unde et quidam Adam terrenum interpretati sunt. Dominus autem uirgines illas in Euangelio  accensis facibus uel exstinctis exspectantes sponsi aduentum pro sensibus uel integris sapientium, uel corruptis insipientium  posuit. Nam si Eua, hoc est, sensus prime mulieris accensas habuisset faces, numquam preuaricationis sue nos criniculis implicasset, neque ex illa uirtutis immortalitate cecidisset.



CAPUT III.

Per fontem paradisi, Christum; per quatuor flumina inde orientia, uirtutes cardinales, et quatuor mundi etates designari.

12. Est ergo paradisus terra quedam fertilis, hoc est, anima fecunda, in Eden plantata, hoc est in uoluptate quadam uel exercitata terra, in qua anime sit delectatio. Est etiam tamquam Adam: est et sensus, tamquam Eua. Ac ne haberes quod ad infirmum retorqueres nature, uel ad obnoxiam in tolerandis periculis conditionem, considera que habeat  anima ista subsidia.

13. Erat fons qui irrigaret paradisum. Qui fons, nisi Dominus iehsu-Christus! Fons uite eterne est, sicut et Pater; quia scriptum est: 150 Quoniam apud  te fons uite . Denique, flumina de uentre eius fluent aque uiue . Et fons legitur, et fluuius legitur qui irrigat paradisi lignum fructuosum, quod ferat fructum in uitam eternam. Hic ergo fons, sicut legisti, fons enim inquit, procedit ex Eden, id est, in anima tua fons est. Unde Salomon ait: Bibe aquam de tuis uasis, et de puteorum tuorum fontibus . Hic est fons qui procedit ex illa exercitata ut plena uoluptatis anima: hic fons qui irrigat paradisum, hoc est, uirtutes anime eminentissimo merito pullulantis.

14. Et diuiditur, inquit, hic fons in quatuor initia. Nomen est uni Phison: hic est qui circuit omnem terram Euilath, ubi est aurum. Terre autem illius aurum bonum est, ubi est carbunculus, et lapis prasinus. Et  nomen secundo Geon: hic est qui circuit omnem Aethiopiam. Et flumen tertium Tigris: hic est qui uadit contra Assyrios. Et flumen quartum est Euphrates . Hec igitur quatuor sunt flumina, hoc est, secundum Hebreos. Ganges autem secundum Grecos, qui fluit contra Indiam. Geon autem Nilus, qui circuit terram Aegypti uel Aethiopiam. Mesopotamia autem dicitur, quod Tigris et Euphrates incluserint eam; eo quod inter duo hec flumina constituta sit, quod etiam longe positis nomen ipsum et opinio communis expressit. Sed quemadmodum fons dicitur Sapientia Dei. Fons enim est secundum Euangelium dicens: Si quis sitit, ueniat ad me, et bibat ; fons est et secundum prophetam qui ait: uenite et edite de meis panibus, et bibite uinum  quod miscui uobis . Sicut ergo fons uite est Sapientia, fons gratie spiritalis: ita fons uirtutum est ceterarum, que nos ad eterne cursum dirigunt uite. Ex hac igitur anima que culta est, non ex ea que inculta fons iste procedit, ut irriget paradisum, hoc est, quedam diuersarum fruteta uirtutum, quarum sunt quatuor initia in que sapientia ista diuiditur. Que sunt quatuor initia uirtutum, nisi unum prudentie, aliud temperantie, tertium fortitudinis, quartum iustitie ? Que etiam sapientes istius mundi ex nostris assumpta, in suorum scripta librorum transtulerunt. Itaque sicut fons sapientie, ita etiam flumina ista quatuor quedam ex illo fonte manantia sunt fluenta uirtutum.

15. Phison igitur prudentia est, et ideo habet bonum aurum, splendidum carbunculum, et prasinum  lapidem. Aurum enim pro inuentis prudentibus frequenter accipimus. Unde et Dominus per Prophetam ait: Dedi illi aurum et argentum . Et Dauid de prudentibus dicit: Si dormiatis inter meaios  cleros, penne columbe deargentate, et posteriora dorsi eius in specie auri : eo quod ueteri et nouo qui inheserit Testamento, in ipsa secreta sapientie Dei disputationis possit ubertate procedere. Hoc ergo bonum aurum [a 1Kb] dicit, non illud monetale quod corruptibile ac terrenum est. Habet etiam splendidum, inquit, carbunculum, 151 in quo quidam anime nostre uiuit igniculus. Habet et prasinum lapidem, qui uiride quiddam atque uitale coloris sui specie ostentare uidetur. uirent enim arbusta que uiuunt, arescunt contra quecumque moriuntur: uiret terra dum floret, uirent et semina dum prorumpunt. Et bene primo loco hic fluuius positus est Phison, qui secundum Hebreos [b 1Kb] Phison dicitur, hoc est, oris mutatio; quia non unam gentem circumfluit,  sed etiam per Lydiam fluit. Non enim angusta quedam, sed diues utilitatum prudentia est, que pluribus prosit. Ideo prima, ut si quis de paradiso fuerit egressus, uelut quoddam eum prudentie flumen excipiat, ne cito possit arescere: sed per hanc ad paradisum facile reuertatur. Hic fluuius a multis hominibus frequentatur, pulchritudinemque et fertilitatem maximam habere perhibetur. Et ideo prudentia in specie huius accipitur, que plurimos fructus attulit in Domini aduentu. Atque in extrema terrarum fluit, quia per Sapientiam omnes homines sunt redempti. Unde et dictum est: In omnem terram exiuit sonus eorum, et in fines orbis terre uerba eorum .

16. Secundus est fluuius Geon, iuxta quem lex  data est Isrelitis, cum essent in Aegypto constituti; ut ex Aegypto recederent, et succincti lumbos ederent agnum, quod insigne est temperantie. Castos enim et sanctificatos oportet Domini pascha celebrare. Et ideo iuxta istum fluuium legitima primo obseruantia constituta est; quia significat nomen hoc quemdam terre hiatum. Sicut igitur [c 1Kb] terram et quecumque uel purgamenta uel frondes in ea sunt, hiatus absorbet: ita castitas omnes corporis passiones abolere consueuit. Meritoque ibi primum obseruantie constitutio, quia per legem absorbetur carnale peccatum. Bene ergo Geon, in quo figura est castitatis, circumire terram Aethiopicam dicitur; ut abluat corpus abiectum, et carnis uilissime restinguat incendium. Aethiopia enim abiecta et uilis Latina  interpretatione signatur. Quid autem abiectius nostro corpore? Quid tam Aethiopie simile, quod etiam nigrum est quibusdam tenebris peccatorum?

17. Tertius est fluuius Tigris, qui uadit contra Assyrios, ad quem preuaricator Isrel captiuus est ductus. Hic fluuius dicitur uelocior esse omnibus,  quem incolunt Assyrii, hoc est dirigentes hoc enim significat interpretatio. Ergo quicumque fortitudine animi preuaricantia corporis uitia captiuauerit dirigens ad superna, iste huius fluminis similis estimatur. Et ideo etiam fortitudo de illo qui est in paradiso, fonte emanat. Fortitudo autem quodam cursu rapido resistentia queque transuerberat, nec aliquibus cursus eius impedimentorum heret obstaculis.

18. Quartus est fluuius Euphrates, qui Latine fecunditas atque abundantia fructuum nuncupatur, preferens quoddam insigne iutitie, que omnem pascit animam. Nulla enim abundantiores 152 uidetur fructus habere uirtus, quam equitas atque iustitia, que magis aliis quam sibi prodest, et utilitates suas  negligit communia emolumenta preponens. Plerique Euphratem dictum putant, hoc est a letando, eo quod hominum genus nullo magis quam iustitia et equitate letetur. Causam autem cur ceteri qua commeant fluuii, describuntur regiones locorum, qua Euphrates commeat, non describantur, illam accepimus, quia aqua eius uitalis asseritur, et que foueat atque augeat. Unde eum [d 7Kb] Auxen Hebreorum et Assyriorum prudentes dixerunt: contra autem fertur esse aqua aliorum fluminum. Deinde quia ubi prudentia, ibi et malitia: ubi fortitudo, ibi et iracundia: ubi temperantia plerumque, ibi intemperantia est, aut alia uitia sunt: ubi autem iustitia, ibi concordia uirtutum est ceterarum; ideo non ex locis qua fluit, hoc est, non ex parte cognoscitur. Non enim pars est  iustitia, sed quasi mater est omnium. In his ergo fluminibus quatuor uirtutes principales quatuor exprimuntur, que ueluti mundi istius incluserunt tempora.

19. Primum igitur tempus ex mundi principio usque ad diluuium prudentie fuit, quo in tempore iusti numerantur Abel a Deo iustus dictus ; et Enos, hoc est homo ad imaginem Dei factus, qui sperauit inuocare nomen Domini Dei; et Enoch qui dicitur Latine Dei gratia, raptus ad celum; et Ne qui et ipse iustus, et quedam requiei directio.

20. Secundum tempus est Abraham et Isaac et Iacob, reliquorumque numerus patriarcharum, in quibus casta et pura quedam temperantia religionis effulsit. Immaculatus enim Isaac per repromissionem Abrahe datus est filius, non tam corporalis partus  quam diuine munus preferens indulgentie, in quo uere immaculati figura precessit, ut Apostolus docet dicens: Quia Abrahe dicte sunt repromissiones, et semini eius. Non dicit, et seminibus, tanquam in multis sed sicut in uno, et semini tuo, qui est Christus. .

 21. Tertium tempus est in Moysi lege et ceteris prophetis. Deficiet enim me tempus enarrando de Gedeon, Barac, Samson, Dauid, Salomone, et Samuel, et ceteris prophetis, Anania, Azaria, Misel, et Daniel, Elia, et Eliseo qui per fidem deuicerunt regna, operati sunt iustitiam, perceperunt repromissiones, obstruxerunt ora leonum, extinxerunt uirtutem ignis, effugauerunt [a 1Kb] acies gladii, eualuerunt de infirmitate, fortes fuerunt in bello, castra ceperunt exterorum . Non immerito igitur in his species fortitudinis est. Secti enim sunt, sicut infra habes, tentati, in mactatione gladii mortui. Circumierunt in caprinis pellibus, egentes, angustiati, et doloribus afflicti, quorum meritis non erat dignus orbis. In solitudinibus errantes, in montibus, in speluncis,  et in foueis terre . Recte igitur in his speciem fortitudinis collocamus.

22. Secundum autem Euangelium digna est figura iustitie quia uirtus est in salutem omni 153 credenti. Denique ipse Dominus ait: Sine [b 1Kb] modo; sic enim decet nos implere omnem iustitiam : que quidem parens ceterarum est fecunda uirtutum. In quo quamuis aliqua harum quas diximus, principalis est uirtus; in eo etiam cetere presto sunt; quia ipse sibi sunt connexe concreteque uirtutes. Nam utique Abel iustus, et fortissimus ac patientissimus Abraham, et prudentissimi prophete: Moyses uero eruditus in omni sapientia Aegyptiorum, maiorem honestatem estimauit Aegypti thesauris opprobrium Christi. Et quis sapientior quam Daniel? Salomon  quoque sapientiam poposcit, et meruit. Dictum est ergo de quatuor uirtutum fluminibus, quorum potus est utilis. Et quia Phison aurum bonum terre, et carbunculum, et lapidem prasinum habere dictus est, hoc quoque quale sit consideremus.

23. uidetur enim nobis tamquam aurum bonum Enos, qui prudenter Dei nomen scire desiderauit. Enoch autem qui translatus est, et mortem non uidit, carbunculus quidam est lapis boni odoris, quem operibus suis sanctus Enoch Deo detulit, gratiam quamdam factis, et moribus spirans. Ne uero tamquam prasinus lapis uitalem colorem pretulit. Siquidem diluuii tempore solus uelut ad future constitutionis uitale semen in illa arca est reseruatus. Ergo bene paradisus qui pluribus fluminibus irrigatur, secundum  Orientem est, non contra Orientem, hoc est, secumdum illum Orientem cui nomen est Oriens, id est secundum Christum, qui iubar quoddam eterne lucis effudit, et est in Eden, hoc est, in uoluptate.



CAPUT Iu.

uirum in paradiso non factum, sed positum: at in eo factam mulierem, per quam ille fuit deceptus. Tum quid sit operari, et custodire?

24. Et apprehendit Deus hominem quem fecit, et posuit eum in paradiso operari, et custodire. uides quoniam  qui erat, apprehenditur. Erat autem in terra plasmationis sue. Apprehendit ergo eum uirtus Dei inspirans processus et incrementa uirtutis: denique in paradiso eum collocauit; ut scias apprehensum quasi afflatum diuina esse uirtute. Quo loci illud aduerte,  quia extra paradisum uir factus est, et mulier intra paradisum, ut aduertas quod non loci, non generis nobilitate, sed uirtute unusquisque gratiam sibi comparat. Denique extra paradisum factus, hoc est, in inforiore loco, uir melior inuenitur; et illa que in meliore loco hoc est, in paradiso facta est, inferior reperitur. Mulier enim prior decepta est, et uirum ipsa decepit. Unde apostolus Petrus subiectas fortiori uasi mulieres sanctas uiris suis uelut dominis obedire  memorauit . Et Paulus ait: Quia Adam non est seductus: mulier autem seducta in preuaricatione fuit . Et inde contuendum quia nemo debet sibi facile presumere. Nam ecce illa que in adiumentum facta est uiro, presidio uirili indiget; quia uir caput est mulieris: ille autem qui adiumentum uxoris habiturum se esse credebat, lapsus est per uxorem. Unde nemo 154 debet facile alteri se credere, nisi cuius uirtutem probarit, nec arrogare sibi qui se pro auxilio putarit adscitum: sed magis si inuenerit fortiorem cui se putabat esse presidio, ab ipso gratiam mutuetur, sicut et uiros mulieribus honorem impertire apostolus Petrus precipit dicens: uiri similiter cohabitantes secundum scientiam tamquam infirmiori uasi muliebri impartientes honorem,  tamquam coheredi gratie uite; ut ne impediantur orationes uestre .

25. Ergo positus est in paradiso uir, facta est in paradiso mulier. Sed etiam tunc priusquam a serpente mulier deciperetur, habuit uiri gratiam, quoniam de uiro sumpta est: licet hoc sacramentum magnum sit, sicut Apostolus dixit . Et ideo causam uite ex eo traxit. Ideoque de uiro tantum Scriptura dixit, quia posuit eum in paradiso operari et custodire. Non idem est operari et custodire. In opere enim quidam uirtutis processus est, in custodia quedam consummatio operis deprehenditur; eo quod quasi consummata custodiat. Hec duo ab homine requiruntur, ut et operibus noua querat, et parta custodiat, quod est generale. Philon  autem, quoniam spiritalia Iudaico non capiebat affectu, [c 1Kb] intra moralia se tenuit, ut dice et hec duo queri, opera in agro, custodiam domus. Et quamuis paradisus operibus, inquit, ruralibus non egeret; tamen quia primus homo lex posteritatis futurus erat, ideo legitimi etiam in paradiso [d 1Kb] speciem suscepit laboris, ut nos ad operationem et custodiam debiti officii, et hereditarie successionis munus astringeret. Hec duo ergo a te exiguntur siue moraliter, siue spiritaliter. Quod etiam psalmus te propheticus docet, quia scriptum est: Nisi Dominus edificauerit  domum; in uanum laborauerunt qui edificant eam. Nisi Dominus custodierit ciuitatem, in uanum uigilant qui custodiunt eam.  uides illos laborare qui in operis sunt edificationisque processu; istos uero uigilare qui iam custodiam perfecti operis receperunt. Unde et Dominus [a 1Kb] Apostolis quasi iam perfectioribus: uigilate, inquit, et orate, ne intretis in tentationem ; [b 1Kb] docens perfecte nature munus, et plene uirtutis gratiam esse seruandam, nec quemquam etiam perfectiorem nisi uigilauerit, sui debere esse securum.



CAPUT u.

Examinatur preceptum de non edendo de ligno scientie boni et mali, et circa id emergentes difficultates dissoluuntur.


26. Et precepit Dominus Deus Ade dicens: Ex omni ligno quod est in paradiso ad escam, edes: de ligno autem quod est scientie boni et mali non editis. Qua die autem manducaueritis ex eo morte moriemini . Qua ratione, ubi precepit ex omni ligno edendum, singulariter dixerit, Edes: ubi autem de ligno scientie boni et mali pluraliter, Non edetis, dixerit, non otiosa questio. uerum si diligenter intendas, Scripturarum auctoritate absolui potest. Quod enim bonum, hoc est faciendum: quod autem bonum et faciendum, consonans et adherens: quod uero turpe, hoc 155 dissonans, incompositum, atque discretum est. Et ideo Dominus unitatem semper intendens, secundum unitatem  precepit. Denique unitatem operatur, qui fecit utraque unum. Nec solum utraque, sed etiam omnes unum. Omnes enim unum corpus, et unum spiritum esse nos iussit. Per omnia autem primogenitus, cum sit in unitate cum Patre, coniunctissimus Patri semper est: quia uerbum erat apud Deum. Denique ait: Ego et Pater unum sumus ; ut unitatem sibi maiestatis et diuinitatis cum Patre esse monstraret. Sed et nos unum esse precepit, et sue nature unitatisque similitudinem in nos gratie adoptione transfudit dicens: Pater sicut ego et tu unum sumus, ita et isti nobis unum sint . Ergo ubi bonum precipit, tamquam ad unum precipit dicens, Edes. Unitas enim preuaricari non potest. Ubi uero de ligno scientie  boni et mali, dicit non esse gustandum, quasi ad plures dicit, Non edetis. Quod enim prohibitorium est, tamquam pluribus imperatur. Ego tamen aliud puto, et quid futurum sit, in ipso iam Dei sermone reperio. De omni ligno gustandum Ade soli precepit, quem seruaturum sciebat: de ligno autem scientie boni et mali non esse gustandum, iam non singulariter, sed  pluraliter dicit. Sciebat enim preuaricaturam mulierem, et ideo per pluralitatem ostendit non seruaturos, quia plurium discreta sententia est.

27. Et quantum ad Septuaginta uirorum sententiam spectat, solutum est quod mouebat. Sed quia Symmachus utrumque singulariter dixit, intelligimus id secutum, quia in lege quoque cum populum alloquitur Deus, singulariter loquitur, sicut habes: Audi, Isrel, Dominus Deus tuus, Deus unus est ; et, Diliges dominum Deum tuum . Nec mihi preiudicat Symmachi interpretatio, qui unitatem Patris et Filii uidere non potuit; etsi aliquoties in sermone et Aquila et ipse confessi sint. Nec quisquam de eo quod preuaricaturum populum diuina mandata singulariter alloquitur, putet  superiori nostro [c 1Kb] obuium esse sermoni; quia populus Iudeorum etiam singulariter data prescripta uiolauit. Lex enim spiritualis est: et ideo alterum in sermone, alterum in predestinatione, diuino populum Deus alloquebatur oraculo. Denique ait: [d 14Kb] Non coques agnum in lacte matris sue .

28. [e 1Kb] Facilis abhinc preceptorum celestium series uideretur; nisi questionem plurimi commouerent, quibus responderi oportet a nobis; ne simplices mentes malitiosa interpretatione traducant. Plerique enim, quorum auctor Apelles, sicut habes in trigesimo et octauo tomo eius, has questiones proponunt: Quomodo lignum uite plus operari uidetur ad uitam, quam insufflatio Dei? Deinde si hominem non perfectum  fecit Deus; unusquisque autem per industriam propriam perfectionem sibi uirtutis adsciscit: nonne uidetur plus sibi homo acquirere, quam ei Deus contulit? Tertium obiiciunt: Et si homo non gustauerat mortem, utique quam non gustauerat, scire non poterat. Ergo si non gustauerat, 156 nesciebat; si nesciebat timere non poterat. Frustra igitur Deus mortem pro terrore obiecit, quam homines non timebant.

29. Discamus igitur quod ibi lignum uite ubi etiam lignum scientie boni et mali produxerit Deus. Habes enim quia produxit lignum uite [f 13Kb] , hoc est, in medio paradisi. Apud nos enim intelligitur, quod in medio produxerit. Ergo in medio paradiso et uita erat, [g 1Kb] et causa mortis.  Intellige quia non homo fecit uitam, sed uel operando, uel custodiendo mandata Dei potuit inuenire. Erat autem uita, sicut Apostolus dixit, abscondita cum Christo in Deo . Homo ergo siue in umbra uite erat [h 1Kb] propter uitam futuram, quia umbra est hec que nunc nostra est uita in terra, siue in quodam pignore uite erat, quia habebat  insufflationem Dei. Habebat ergo pignus immortalitatis: sed in umbra uite positus absconditam uitam cum Christo in Deo uulgari quodam tactu et aspectu uidere et capere non poterat. Et si nondum peccator, non tamen incorrupte, inuiolabilisque nature; ut pote qui postea peccato lapsus est, nequaquam autem adhuc peccator. Denique in umbra uite erat: qui autem peccatores sunt, in umbra mortis sunt. Peccatorum enim populus, sicut Esaias docet , sedebat in umbra mortis, cui lux orta per Dei gratiam, non per sua uirtutis est meritum. Ergo inter insufflationem Dei, et escam ligni uite nulla discretio. Nec hominem quis potest dicere plus sibi posse acquirere, quam diuina ei largitate collatum est. Utinam acceptum tenere possemus.  Labor etenim noster eo proficit, ut que tributa sunt, resumamus. Tertium illud quod propositum est, quia qui mortem non gustauerat, mortem timere non poterat, facile ex communis nature usu absolutionem habet. Est enim natura insitum omnibus animantibus, ut etiam que nondum sibi nocere experta sunt, quasi noxia reformident. Unde enim columbe in ipso sui ortu [a 1Kb] uisit terror accipitris? Unde lupi ouibus formidabiles, pullis milui? Quod si in iis que irrationabilia sunt animantia, quidam de aduerso genere animantium naturalis est terror, ut etiam irrationabilia sensum fugiende mortis accipiant: quanto magis in primo homine rationis utique plenissimo, naturalis quedam opinio mortis debuit esse uitande.



CAPUT uI.

Alias plures dubitationes circa preceptum Ade datum, et Eue preuaricationem excitatas diluit.

30. Rursus faciuntalias questiones hoc modo: Non semper  malum est non obedire precepto. Si enim bonum est preceptum, honesta est obeditio: quod si improbum preceptum, non obedire utile. Ergo non semper malum est non obedire precepto: sed bono precepto non obedire improbum est. Bonum autem est 157 operatorium cognitionis boni et mali lignum; quandoquidem Deus et bonum et malum nouit. Denique ait: Ecce Adam factus est tamquam [b 1Kb] unus nostrum . [c 1Kb] Si igitur bonum est scientiam habere  boni et mali, bona autem est quam etiam Deus habet, uidetur qui interdicit eam hominibus, non recte interdicere; idque proponunt. Sed si intelligant quid sit cognoscere, quam uim habeat hoc uerbum: si sic intelligant quemadmodum oportet, cognouit enim Dominus qui sunt ipsius ; cognouit utique eos qui unum ex pluribus facti sunt, in quibus inhabitat, et in quibus perambulat. Cognoscere  utique non in sola et perfunctoria scientia est, sed in eorum operatione que oporteat fieri. Oportuit autem hominem obedire mandato, non obediendo autem preuaricatus est. Igitur qui non obediuit, errauit, quia preuaricatio peccatum est. uerumetiam si extenuare uelint uim cognitionis, ut perfunctoriam scientiam boni et mali interdictam putent, in eo quoque preuaricationis culpa est non obeditum esse mandato; quia etiam tumultuariam scientiam boni et mali Dominus Deus putauit inhibendam.

31. Alia questio: Qui non cognoscit bonum et malum, nichil a paruulo distat. Paruuli autem apud iustum iudicem nulla est culpa. Iustus autem operator mundi numquam paruulum uocasset in culpam,  propter quod non cognouerat bonum et malum; quia paruulus sine ullo est crimine preuaricationis et culpe. uerum cum in superioribus dixerimus duplicem esse intellectum scientie boni et mali, si perfunctoriam scientiam accipimus, utique falsum est quod nichil distet a paruulo, qui non cognouit bonum et malum. Si autem falsum est quod nichil distet a paruulo; ergo non paruulus Adam. Si non paruulus, ascribitur utique ei quasi non paruulo peccatum. Si peccatum ascribitur, sequitur pena peccatum; quia dignus inuenitur pena, qui peccatum uitare [d 1Kb] non procurauit. Potest etiam fieri, ut etiam qui scientiam non habet boni et mali , paruulus non sit; quoniam priusquam sciuit puer bonum et malum, non credidit malitie. Et iterum  habes: Quia priusquam sciat puer uocare patrem et matrem, accipiet uirtutem Damasci, et spolia Samarie . Perfectus ergo qui operatur bonum, etiam si boni et mali scientiam non adeptus sit, ut multi priusquam sciant legem, ipsi sibi lex sunt. Quod Apostolus priusquam diceret: Non concupisces , malum esse concupiscentiam nesciebat. Denique ipse ait: Peccatum non cognoui nisi per legem. Nam concupiscentiam nesciebam, nisi lex diceret: Non concupisces . Ad quam partem etiam puer potest esse perfectus iure nature, priusquam sciat concupiscentiam crimen esse, uel concupiscentie crimen admittat. Ergo secundum perfunctoriam scientiam [e 1Kb] noluit Deus hominem scire quod malum est, ne quasi imperfectus uitare non  posset. Non obediendo autem mandato incurrimus in culpam: ergo culpam fatemur. Rursus autem si altam et profundam 158 scientiam dicimus boni et mali, que quidem profunda scientia perfectum facit; non statim autem paruulus qui ad altam et profundam scientiam peruenire non potuit, recte sicut non paruulus condemnatur.

32. Iterum questiones serunt: Qui nescit, inquiunt,  bonum et malum, ne ipsum quidem nouit esse malum non seruare mandatum, nec ipsum bonum nouit, quod est obedire mandato. Et ideo quia non nouerat, uenia, inquiunt, dignus fuit qui non obediuit, non condemnatione. Que quidem questio de his absolutionem habet, que ante memorauimus. Considerare enim potuit homo ex iis que Deus ante ei contulerat, quod insufflationem Dei accepit, quod erat in paradiso uoluptatis locatus, summam auctori obedientiam deferendam. Et ideo si uim nesciebat boni et mali; tamen quia tantorum auctor dixerat de ligno scientie boni et mali non esse gustandum, fidem preceptori seruare debuerat. Non enim ab eo peritia, sed fides exigebatur. Intelligebat utique Deum omnibus preeminere, ideoque personam iubentis  spectare debuerat. Et si non intelligebat uim qualitatemque iussorum; sciebat tamen preceptori deferendam esse reuerentiam. Habebat in natura hanc opinionem; etsi non habebat iudicium boni et mali. Denique et mulier serpenti dixit: Ex omni ligno paradisi manducabimus: de fructu autem ligni quod est in medio paradiso dixit Deus: Non manducabitis ex eo . Ita ergo sciebat obediendum esse mandato, ut diceret: Ex omni fructu manducabimus, quod Dominus imperauerat: de ligno autem quod est in medio paradiso, imperatum a Deo dicit non esse gustandum, ne morte morerentur. Ergo [a 1Kb] quia sciuit deferendum esse mandato, sciuit utique malum esse preuaricari, et ideo iuste preuaricata damnatur.

 33. Accipite aliud: Si assumptio de ligno scientie boni et mali ita operatoria erat, ut bonum et malum agnosceretur; quod uidetur Scriptura ostendere, dum dicit: Quia ubi manducauerunt ambo, aperti sunt oculi eorum, et cognouerunt quod nudi essent ; hoc est, aperti sunt oculi cordis, et cognouerunt turpe esse nudos se degere: sine dubio ubi gustauit mulier de ligno scientie boni et mali, peccauit et se peccasse cognouit. Que igitur se peccasse cognouerat, uel uirum ad peccati communionem inuitare non debuit. Illiciendo autem uirum, et dando ei quod ipsa gustauerat, non uitauit, sed iterauit peccatum. Nam utique si uere rationem spectes, eum quem diligebat, non trahere ad consortium pene, sed magis ab eo quod cognouerat  ipsa esse peccatum, uel inscientem reuocare debuerat; quamuis uideatur hec mulier sciens quod post culpam in paradiso esse non posset, metuisse ne sola de paradiso eiiceretur. Denique absconderunt se ambo post culpam. Excludendam igitur se esse cognoscens, consortio uiri quem diligebat, noluit defraudari.

34. Iterum accipe: Non cognitio mali malum 159 est; sed cum actus implet malitiam. Non enim statim  qui nouit malum, quod malum est, facit: sed qui quod malum esse nouit, operatur. Incentiuum autem ad operandum quod malum est, aut iracundia, aut cupiditas esse consueuit. Nec statim necesse, ut habens scientiam mali faciat quod improbum nouit, nisi aut iracundia aut cupiditate uincatur. Unde quod diximus incentiuum peccandi, uel ira, uel cupiditas est, uel plerumque formido, licet ex formidine oriatur cupiditas, dum unusquisque uult uitare quod metuit. Et ideo recte iracundiam et cupiditatem duorum [b 1Kb] reliquorum posuimus incentiua uitiorum. Consideremus igitur utrum Eua his ad uitium stimulis incitata sit. Sed neque irascebatur marito, neque cupiditate uicta est: in secundo dumtaxat errat, ut edendum uiro daret, quod iam ipsa  gustauerat. Primo fuerat cupiditas auctor erroris ut ipsa ederet, sequentisque fuit causa peccati. Quod enim iam gustauerat, desiderare non poterat: et gustando, mali fuerat scientiam consecuta. Malum igitur quod aduerterat, in uirum deriuare non debuit, neque coniugem proprium preuaricatorem diuini facere mandati. Sciens igitur prudensque peccauit, et sciens uirum in suum traxit errorem. Alioquin inuenietur falsus esse de ligno scientie boni et mali sermo, si etiam posteaquam de ea arbore manducauit, [c 1Kb] scientiam mali habere non potuit. Quod si uerus est sermo, cupiditatis utique causam habere non potuit: licet plerique sic excusandum putent, quod diligens uirum ab eo timuerit separari, et hanc causam cupiditatis pretendant, quod esse uoluerit  cum marito.



CAPUT uII.

Queritur utrum a Deo, uel a ligno, uel demum aliunde mors homini acciderit; atque obiectio multiplici responsione diluitur.

35. Iterum alia questio subrepit unde mors acciderit Ade, utrum a natura ligni eiusmodi, an uero a Deo. Si nature ligni hoc ascribimus, uidetur ligni huius fructus uiuificandi insufflationi Dei prestare; siquidem quem uiuificauerat insufflatio, fructus huius ligni traxit ad mortem. Aut si Deum operatorem mortis esse memoramus, dicunt quod gemina eum opinione accusemus: quod aut ita immitis, ut noluerit ignoscere, cum posset; aut si ignoscere non potuerit, uideatur infirmus. uideamus igitur quomodo  diluendum sit. Nisi fallor, mortis causa inobedientia fuit; et ideo homo ipse sibi mortis est causa, non habens Deum sue mortis auctorem. Neque enim si medicus prescripsit egrotanti a quibus uideatur cauendum, atque ille ab interdictis non putauerit abstinendum, causa ei mortis est medicus: sed utique ipse sibi reus mortis est proprie. Itaque Deus quasi bonus medicus prohibuit, ne Adam nocitura gustaret.

 36. Iterum accipe: Scire bonum melius est, quam nescire; et ei qui bonum sciat, pulchrum est scire quod malum est, [a 1Kb] ut sciat cauere quod malum est, et ut prudens subeat custodie cautionem. Rursus autem non satis est hoc solum 160 scire quod malum est; ne cum malum scias, scientia boni incipias defraudari. Pulchrius est igitur ut utrumque norimus; ut et quia scimus bonum, fugiamus quod malum est; et ex eo quod cognoscimus malum, boni gratiam preferamus. Sed ita debes utrumque scire, ut et profunde noueris, et quod noueris exsequaris, actusque scientie congruat. Alioquin tolerabiliorem Scriptura indicat cum , qui utrumque nesciat, quam qui perfunctorie utrumque cognouit. Grauat enim scire, quod uel exsequi uel uitare [b 1Kb] non possis: grauat  scire sine usu atque opere cognitionis profunde. Denique obest ad existimationem medico scire quid prosit, et quid noceat egro; nisi cognitione ea quemadmodum oportet, utatur: et ideo non est cognitio bona, nisi ea utaris ut oportet.

37. Item accipe: Non frustra lignum scientie boni et mali productum est in medio paradiso: et si cuicumque homini productum esset, superflua interdictio. Sed neque frustra factum est, neque alii, nisi homini factum est, qui mandatum accepit; ut non solo eo, sed eo cum ceteris uteretur. Nam si multa discutias, complura reperies et plane innumera, que ei qui uti nesciat, possint nocere. Nec ipsas diuitias inuenies fructuosas, si habens diues subsidia largitatis, neget alimenta pauperibus, excludat  inopem subsidio destitutum, aliena extorqueat, quia preualet potestate. Pulchritudo ipsa et gratior corporis forma frequenter [c 1Kb] in uitium, quam deformitas trahit. Numquid igitur quisquam deformiores, quam pulchriores filios habere desiderat, et inopes potius liberos suos cupit esse, quam diuites? Plura sunt huiusmodi que non ad imprudentiam largientis referenda sunt, sed ad male utentis errorem. Et ideo utentem accusandum potius quam donantem.



CAPUT uIII.

Soluuntur questiones de prescientia Dei circa preuaricationes Ade, et opinionem boni et mali humanis mentibus diuinitus impressam.

 38. Iterum questio: Sciebat preuaricaturum Deus Adam mandata sua, an nesciebat? Si nesciebat, non est ista diuine potestatis assertio: si autem sciebat, et nichilominus sciens negligenda mandauit, non est Dei aliquid superfluum precipere. Superfluum autem precepit protoplasto illi Ade, quod cum nouerat minime seruaturum: nichil autem Deus superfluum facit; ergo non est Scriptura ex Deo. Hoc enim obiiciunt, qui uetus non recipiunt Testamentum, et has interserunt questiones. uerum hi sua  sententia et opinione uincendi sunt. Cum enim noui Testamenti non refutant fidem, exemplo sunt arguendi, ut uetus credant: quoniam cum sibi diuina precepta et facta conueniant, unius auctoris Testamentum utrumque liquet esse credendum. Discant igitur non superfluum, non iniustum etiam preuaricaturo prescriptum esse mandatum. Nam et ipse Dominus iehsu elegit Iudam, quem proditorem sciebat. Quem si per 161 imprudentiam electum putant, diuine derogant potestati. Sed hoc estimare non possunt, cum Scriptura dicat: Quia sciebat iehsu quis eum proditurus esset . Conticescant igitur repugnatores isti ueteris Testamenti.

39. Sed quoniam etiam gentilibus, si forte istud obiecerint, respondendum uidetur, qui exemplum  non recipiunt, rationem exigunt; accipiant etiam ipsi qua ratione Dei Filius uel preuaricaturo mandauerit, uel elegerit proditurum. uenerat Dominus iehsu omnes saluos facere peccatores, etiam circa impios ostendere suam debuit uoluntatem. Et ideo nec proditurum debuit preterire; ut aduerterent omnes, quod in electione etiam proditoris sui seruandorum omnium insigne pretendit, nec in eo lesus est uel Adam, quia mandatum accepit, uel Iudas, quia electus est. Non enim necessitatem Deus uel illi preuaricationis, uel huic proditionis imposuit, quia uterque si quod acceperat, custodisset, a peccato abstinere potuisset. Denique nec Iudeos omnes credituros sciebat, et tamen ait: Non ueni nisi ad oues perditas domus Isrel . Ergo non  in mandante culpa est, sed in preuaricante peccatum est. Et quod in Deo fuit, ostendit omnibus quod omnes uoluit liberare. Nec tamen dico quia preuaricationem nesciebat futuram, immo quia sciebat assero: sed non ideo pereuntis proditoris inuidiam in se debuit deriuare, ut ascriberetur Deo, quod uterque sit lapsus. Nunc autem uterque redarguitur, atque reconuincitur; quia et ille mandatum ne laberetur accepit, et hic etiam in apostolatus munus adscitus est, ut uel beneficio Dei reuocaretur a proditionis affectu; simul ut dum alii reuincuntur, prodesset omnibus. Non enim consisteret peccatum, si interdictio non fuisset. Non consistente autem peccato, non solum malitia, sed etiam uirtus fortasse non esset: que nisi aliqua malitie fuissent semina, uel subsistere  uel eminere non posset. Quid est enim peccatum, nisi preuaricatio legis diuine, et celestium inobedientia preceptorum? Non enim auribus corporis de mandatis celestibus iudicamus: sed cum esset Dei uerbum, opiniones quedam nobis boni et mali pullularunt; dum id quod malum est, naturaliter intelligimus esse uitandum, et id quod bonum est naturaliter nobis intelligimus esse preceptum. In eo igitur uocem Domini uidemur audire, quod alia interdicat, alia precipiat. Et ideo si quis non obedierit illis que semel a Deo precepta credimus, pene  obnoxius estimatur. Dei autem preceptum non quasi in tabulis lapideis atramento legimus inscriptum, sed cordibus nostris tenemus impressum spiritu Dei uiui. Ergo opinio nostra ipsa sibi legem facit. Si enim gentes que legem non habent, naturaliter ea que legis sunt, faciunt; eiusmodi legem non habentes ipsi sibi sunt lex, qui ostendunt opus legis scriptum in cordibus suis. Opinio igitur humana sibi tamquam Dei lex est.

40. Iterum hinc aliam faciunt questionem, ut ad inuicem mandati eius quod diximus in hominis opinione consistere, hanc ipsam opinionem 162 impressam a Deo nobis tamquam prescriptum diuine legis accusent. Nouerat, inquiunt, hominem peccaturum qui creauit eum, et has opiniones boni et mali impressit,  an non nouerat? Ut si dixeris quia non nouerat, alienum a maiestate Dei sentias: si autem dixeris quia sciens Deus peccaturum hominem, communes tamen opiniones ei boni et mali impressit; ut propter admixtionem malorum uite perpetuitatem seruare non posset, sicut in illo non presagum futuri, ita in hoc non bonum Deum significare uidearis. Atque hinc argumentantur quia non est creatura hominis a Deo facta. Nam sicut supra ostendimus eos dicere quod non est mandatum Dei, sic et hic dicunt: Non ergo creatura hominis a Deo, quia Deus malum non fecit. Homo autem opinionem accepit mali, dum a malis precipitur abstinere. Hoc autem genere alium bonum Deum, alium operatorem hominis conantur asserere. Quibus respondendum est illico secundum opinionem  suam. Si enim hominem nolunt a Deo factum, quia peccator est homo, et hoc refugiunt, ne bonus Deus peccatorem fecisse uideatur, quia non putant bonum qui fecerit peccatorem; dicant utrum operatorem hominis a Deo factum putent. Si enim a Deo factus est ille, ut dicunt, operator hominis, quomodo bonus Deus operatorem mali fecit? Utique non bonus, nam qui peccatorem facit non bonus; cauendum ne grauius sit operatorem peccatoris fecisse. Debuit enim bonus Deus prohibere natiuitatem eius, qui peccati substantiam habebat inducere. Quod si dicunt non esse genitum operatorem mali, requirendum utrum bonus Deus potuerit inhibere quoquo modo incipientem malitiam, an non potuerit? Si enim non potuit, infirmus: si potuit, et non fecit,  non bonus. Ergo si sibi ista non congruunt, nec sue sibi hereticorum conueniunt opiniones, requiramus ne forte rationis fuerit, qua causa Deus siue geniti siue non geniti illius operatoris siuerit malitiam introire in hunc mundum, cum possit inhibere.

41. Itaque seruantes unum et eumdem Deum bonum atque operatorem, id si possumus, astruamus, quod gratie [a 1Kb] utrique conueniat, nec accusationis  eorum declinemus inuidiam, qui ita dicunt: Quomodo bonus Deus qui non solum passus est introire in hanc mundum malitiam: sed etiam in tantam confusionem uenire permisit. uerum hec accusatio tunc locum haberet, si ita anime uim et intima secreta mentis inficeret: ut nullo pacto posset aboleri, et immedicabilium uulnerum menti atque anime nostre uirus insideret; esset enim aptior huius querele locus, quod cum omnia possit Deus, hominem tamen perire sit passus. uerum cum Deus nostri misericors respuendi erroris remedia reseruauerit, abolendique omnis contagii non aboleuerit facultatem; quomodo irrationabile uel iniustum est, si permisit nostrum materiale tentari quadam trepidatione fragilitatis humane; ut feneratior postea gratia per  penitentiam delictorum in hominis rediret affectum, et fragilitatis sue conscius quod tam facile a diuinorum mandatorum 163 serie deuiando trepidauerit, tamquam clauum anime fluctuantis mandata-celestia timeret amittere; diuine misericordie plus tribuens quod recepit amissum, et sibi aliquid usurpans gratie quod reuertatur.



CAPUT IX.

An decuerit a Deo preceptum homini de cibo dari; et cur in proponenda pena non dictum fuerit, moriemini, sed morte moriemini?

42. Nunc que sit illa ratio consideremus, quid sit istud quod cum mandatum daret homini, de illa admirabili beataque uita prescribens, ne contra faciens  morte moreretur, de manducando et non manducando putauerit esse mandandum. Sunt enim qui putant nequaquam mandatum istud conuenire celi et terre atque omnium Creatori; nequaquam dignum incolis paradisi, eo quod illa uita similis Angelorum sit. Et ideo non terrenum et corruptibilem hunc cibum esui fuisse possumus estimare; quia qui non bibunt, neque manducant, erunt sicut angeli in celo. Cum igitur in cibo neque premium sit, quia esca nos non commendat Deo; neque magnum periculum sit, quia non quod intrat in os, [b 1Kb] coinquinat hominem, sed quod exit de ore: uidetur sine dubio a tanto auctore non esse preceptum, nisi hunc cibum ad illum propheticum referas, quia pro magno premio Dominus sanctis pollicetur suis: Ecce qui  seruiunt mihi, manducant: uos autem esurietis . Hic est enim cibus in quo uita definitur eterna, quo quisquis fuerit defraudatus, morte morietur. Quandoquidem panis uiuus atque celestis ipse Dominus est, qui uitam dat huic mundo. Unde et ipse ait: Nisi manducaueritis carnem meam, et biberitis sanguinem meum, non habebitis uitam eternam . Erat ergo panis aliquis de quo prescripserat edendum paradisi incolis. Quis ille? Accipe  quem dicat: Panem, inquit, angelorum manducauit homo . Est enim bonus panis, si facias uoluntatem Dei. uis scire quam bonus panis? Ipse Filius manducat hunc panem, de quo ait: Meus cibus est ut faciam uoluntatem Patris mei qui in celis est .

43. Iterum uideamus qua ratione Dominus Deus Ade dixerit, morte moriemini: quid intersit, utrum aliquis dicat, moriemini, an addat, morte moriemini. Ostendere enim debemus nichil superfluum in Dei esse mandato. Itaque hoc arbitror. Cum duo sibi sint contraria mors et uita, secundum simplicem sermonem a uita uiuere dicimus, a morte mori. Si autem geminare uelis utramque, quia uita uitam facit, dicitur, uita uiuit, sicut habes in lege. Et quia mors mortem  facit, dicitur, morte morietur. Non est autem superflua ista geminatio: est enim uita ad mortem, et est mors ad uitam; quia quis et dum uiuit, 164 moritur; et dum moritur uiuit. Fiunt ergo quatuor distinctiones uita uiuere, morte mori, [a 1Kb] morte uiuere, uita mori. Cum igitur hec ita se habeant, usus et consuetudinis preiudicium debemus excludere; quia usus hoc habet ut communiter dicatur uiuere, et qui uite [b 1Kb] uiuit, et qui morti uiuit: et communiter dicatur mori uel ille qui morti moritur, uel ille qui uite moritur. Itaque ex quatuor illis duo significat, ut dicat uiuentem uiuere, nec melius deteriusque distinguat, et dicat morientem mori, nec inter malam et bonam mortem uideatur esse discretio. Nam indiscreta quedam uita significatur, qualis irrationabilium  aut etiam paruulorum, et indiscreta mors eque.

44. Sequestrato igitur usu communi, quid sit uita uiuere, et quid sit morte mori, et quid sit uiuere morti, et mori uite consideremus. Puto enim secundum Scripturas, quia uita uiuere admirabilem quamdam illam uitam beatamque significet, et hunc uiuendi usum spirandique munus cum beate uite gratia ueluti coniunctum, et quadam participatione permixtum demonstrare uideatur. Hoc est enim uita uiuere, uirtute uiuere, beate uite actus habere in istius corporis uita. Contra autem morte mori quid est aliud, nisi cum morte corporis deformitatem significare morientis, cuius et caro communi uiuendi munere defraudetur, et anima uite eterne usum  habere non possit? Est etiam qui uita moritur, ut qui uiuit corpore, sed actu moritur suo: quales illi sunt, de quibus ait Propheta: Descendunt in infernum uiuentes . Et illa de qua Apostolus dicit: Quoniam uiuens mortua est . Quartum superest, quod sunt qui etiam morte uiuunt, ut martyres  sancti, qui utique moriuntur ut uiuant. Moritur [c 1Kb] caro, sed uiuit gratia mortuorum. Ergo absit a nobis, ut participes mortis uiuamus: sed contra participes uite moriamur. Sanctus enim nec uite istius se uult esse participem, qui ait: Cupio dissolui, et cum Christo esse; multo enim melius . Et alius, Heu me, quod incolatus meus prolongatus est ? Dolens utique cum consortia uite speret eterne, istius uite fragilitate se contineri. Et ideo possum e contrario dicere, quia etsi uite uiuere bonum est; uite tamen uiuere ambiguum sit, Potest enim dici quis uite uiuere, hoc est, uite eterne istius uita corporis militare. Potest etiam dici uite uiuere, hoc est, uel quemcumque, uel sanctum istius uite habere desiderium corporalis; ut uerbi  gratia, si quis ideo honeste putet esse uiuendum, ut is longeuitatem uite bonis actibus consequatur, quales plerique infirmiores sunt quos hec uita delectat.

45. Sicut ergo uite uiuere quid sit accepimus, quid sit morti mori accipiamus, uel morti [d 1Kb] uiuere. Possunt enim esse qui moriantur morti, et qui uiuant uite. Nam [e 1Kb] qui non ita uiuit, ut secundum mortem anime sue uiuat, is morti moritur, 165 quia non est obnoxius morti, id est, nexus eum erumnose mortis amisit, non constringitur uinculis mortis eterne. Mortuus est morti, hoc est, mortuus est peccato, mortuus est pene: cui contrarium est pene uiuere, hoc est, quando quis uiuit ad penam, uiuit ad mortem. Qui autem moritur ad penam, moritur ad  mortem. Est etiam qui in hac uita positus moriatur ad uitam, sicut ille qui ait: uiuo autem iam non ego, uiuit autem in me Christus . Peccato enim mortuus est, Deo uiuit, hoc est, mors in eo mortua est, sed uita uiuit, qui est Dominus iehsu. Ergo bona uita eorum qui Deo uiuunt, mala uita eorum qui peccato uiuunt. Est etiam media uita, ut animantium ceterorum, sicut habes scriptum: Producat terra animam uiuentem secundum genus . Est etiam uita mortuorum, ut Deus Abraham, et Deus Isaac, et Deus Iacob; quia Deus mortborum non est, sed uiuorum. Sunt etiam quibus communitas est quedam mortis et uite, de quibus ait Apostolus dicens: Si commortui estis, et conuiuetis. Si enim complantati, inquit, sumus similitudini  mortis eius, simul et resurrectionis erimus: scientes quia uetus homo noster simul confixus est cruci; ut destruatur corpus peccati, ut ultra non seruiamus peccato. Qui [f 1Kb] enim mortuus est, iustificatus est a peccato . Sicut autem figuras multas uite diximus, ita etiam mortis inueniemus. Dicitur  enim mors mala, secundum illud: Anima que peccat, ipsa morietur . Dicitur et mors communiter, sicut habes uerbi gratia: [a 1Kb] Quia Adam uixit tot annos, et mortuus est, et appositus est ad patres suos. Dicitur etiam mors per baptismatis sacramentum, sicut habes: Consepulti sumus cum illo per baptismum in morte . Et alibi: Si autem mortui sumus cum Christo, credimus etiam quod simul uiuemus cum illo . uides quia mors quidem [b 1Kb] appellatione dicatur, sed hec uita sit nostra.



CAPUT X.

Cur hominem Deus non approbarit nisi post factam mulierem, et id maxime quod per hanc ille deceptus peccauerit; itemque cur eadem non de terra, ut Adam, sed de costa eius creatu sit?


46. Item alia questio, quia dixit Dominus: Non est bonum solum esse hominem . Primo omnium cognosce quia in superioribus, ubi hominem finxit Deus de limo terre, non addidit: Et uidit Deus quia bonum est , quemadmodum in singulis operibus suis. Nam si dixisset illic bonum esse, quia homo factus est, inueniretur hoc esse contrarium, ut hic non esse bonum diceret, cum in superioribus bonum esse dixisset. Sed hoc ibi cognosce, ubi solum Adam fecit. Ceterum ubi communiter comprehendit et uirum et mulierem factos, licet ne ibi quidem dixerit specialiter; tamen quia postea habes: uidit Deus omnia que fecit, et ecce erant  bona ualde , euidenter declaratur bonum esse quod et uir sit factus, et mulier.

47. Sed ex hac questione alia questio rursus 166 emergit. Quomodo enim quando solus factus est Adam, non dictum est bonum esse factum Adam: quando autem et mulier ex eo facta est, tunc esse bona omnia comprehensum est? Licet illic omnem laudauerit creaturam, et uniuersitatis creatio sit probata, quoniam in homine [c 1Kb] nature predicta communitas est: tamen non uidetur otiosum, qua ratione ubi solus factus est Adam, non solum nequaquam predicatio boni complacito operi adiecta sit; sed etiam dictum sit non esse bonum solum hominem: cum sciamus quod antequam fieret mulier, non errauerit Adam; postea uero quam mulier est facta, prior  diuinum preuaricata mandatum, etiam uirum suum traxerit in errorem, et incentiuum eius exstiterit. Si igitur uero culpe auctor est mulier, quemadmodum pro bono uidetur adiecta? uerum si consideres quia Deo uniuersitatis est cura, inuenies plus placere Domino debuisse id in quo esset causa uniuersitatis, quam condemnandum fuisse illud in quo esset causa peccati. Et ideo quia ex uiro solo non poterat humani  esse generis propagatio, pronuntiauit Dominus non esse bonum solum esse hominem. Maluit enim Deus plures esse quos saluos facere posset, et quibus donaret peccatum, quam unum solum Adam, qui liber esset a culpa. Denique quia idem utriusque auctor est operis, uenit in hunc mundum, ut saluos faceret peccatores. Postremo nec Cain parricidii reum priusquam generaret filios, passus est interire. Ergo propter generationem successionis humane debuit mulier adiici uiro . Denique hoc ipsa uerba declarant dicentis Dei, non bonum solum esse hominem. Nam etsi mulier prior peccatura erat, tamen redemptionem sibi paritura non debuit ab usu diuine operationis excludi. Quamuis enim Adam non est seductus,  mulier autem seducta et in preuaricatione fuerit, salua tamen, inquit, erit per filiorum generationem, inter quos generauit et Christum .

48. Nec illud otiosum , quod non de eadem terra de qua plasmatus est Adam, sed de ipsius Ade costa facta sit mulier; ut sciremus unam in uiro et muliere corporis esse naturam, unum fontem generis humani. Ideo non duo a principio facti uir et mulier, neque duo uiri, neque due mulieres, sed primum uir, deinde ex eo mulier. Unam enim naturam uolens hominum constituere Deus, ab uno principio creature huius incipiens multarum et disparium naturarum eripuit facultatem. Faciamus, inquit, ei adiutorium simile sibi . Adiutorium ad generationem constitutionis humane intelligimus.  Et uere bonum adiutorium. Nam si pro meliore accipis adiutorium, maior quedam in causa generationis operatio mulieris reperitur; sicut istius terre que semina primo accepta cohibendo paulatim fotu suo adolescere facit, et producit in segetem. In eo igitur adiutorium bonum mulieris, quamquam etiam inferior dicatur adiutor; ut et in usu reperimus humano, quia dignitate potiores 167 plerumque adiutorem meriti inferioris adsciscunt.



CAPUT XI.

Quomodo animalia ducta fuerint ad Adam; quid sopor eiusdem et coste edificatio nos doceat; quid etiam memorata animalia in paradisum adducta significent; et quo pacto iusti in paradisum rapiantur?

49. Specta nunc cur Deus adhuc finxerit de terra  omnes bestias agri, et omnia uolatilia celi et adduxerit ea ad Adam, ut uideret quid uocaret ea. Qua ratione hoc factum est, cum tantummodo bestias agri, et uolatilia celi ad Adam adduxerit Deus? Erant enim pecora secundum genus suum. Denique habes infra: Quia imposuit Adam nomina omnibus pecoribus, et omnibus bestiis agri. Ade autem non est inuentus adiutor  similis illi . Que igitur absolutio est, nisi quia indomite bestie, et uolatilia celi diuina potestate ad hominem deducuntur? De pecoribus autem domitis congregandis et homo habuit potestatem. Itaque illud diuine operationis fuerit, hoc humane diligentie. Simul accipe qua causa omnia deducta sint ad Adam, ut in omnibus uideret ex utroque sexu substantiam constare nature, id est, ex masculo et femina, et ipse usu exemploque cognosceret necessarium sibi consortium mulieris adiectum.

50. Et immisit, inquit, Deus soporem in Adam, et obdormiuit . Quis est iste sopor, nisi quia paulisper ad coniugium copulandum cum intendimus intedimus animum, ueluti intentos oculos ad Dei regnum  inclinare atque inflectere uidemur ad quemdam somnum istius mundi, et paulisper obdormire diuinis, dum in secularibus mundanisque requiescimus? Denique posteaquam soporem immisit in Adam, et dormiuit, tunc edificauit Dominus Deus costam quam sumpsit de Adam in mulierem. Bene, edificauit, dixit, ubi de mulieris creatione loquebatur, quia in uiro et muliere domus uidetur quedam plena esse perfectio. Qui sine uxore est, quasi sine domo sit, sic habetur. Sicut enim uir publicis officiis, ita mulier domesticis ministeriis habilior estimatur. Considera quia ex corpore costam sumpsit, non ex anima portionem; hoc [a 1Kb] est, non anima ex anima, sed os de ossibus meis et caro de carne mea hec uocabitur mulier.

51. Ergo causam humane generationis agnouimus.  Sed quia plerosque mouet qui diligentius intuentur, quomodo si uel primo magnum munus Dei fuit circa homines, ut in paradiso homines collocarentur, uel postea magnorum remuneratio uideretur esse meritorum, ut ad paradisum iustus unusquisque rapiatur, dicuntur etiam bestie et pecora agri, et uolatilia celi in paradiso fuisse. Unde plerique paradisum animam hominis esse uoluerunt, in qua uirtutum quedam germina pullulauerint: hominem autem et ad operandum, et ad custodiendum paradisum esse positum, hoc est, mentem hominis cuius uirtus animam uidetur excolere, nec solum excolere, sed etiam cum excoluerit, custodire. 168 Bestie autem agri, et uolatilia celi que adducuntur ad Adam, nostri irrationabiles motus sunt, eo quod bestie uel pecora, quedam  diuerse sint corporis passiones, uel turbulentiores, uel etiam languidiores. uolatilia autem celi quid aliud estimamus, nisi inanes cogitationes que uelut uolatilium more nostram circumuolant animam, et huc atque illuc uario motu sepe traducunt? Propterea nullus inuentus est menti nostre similis adiutor, nisi sensus, hoc est, . Similem sibi solam noster potuit inuenire.

52. Sed forte arguas, quia hec quoque Deus in  tali paradiso locauit, hoc est, passiones corporis, et uanitatem quamdam fluctuantium uel inanium cogitationum, quod ipse nostri fuerit auctor erroris. Considera quid dicat: Habete, inquit, potestatem piscium maris, et uolatilium celi, et omnium repentium que repunt super terram . uides quod ille tibi tribuerit potestatem; ut de omnibus iudicare tu debeas, singulorum genera iudicii tui sobria definitione discernere. uocauit ad te omnia Deus; ut supra omnia mentem tuam cognosceres. Cur que tibi similia minime reperisti, adsciscere tibi et copulare uoluisti? Dedit tibi certe sensum quo uniuersa cognosceres, et [b 1Kb] de cognitis iudicares, meritoque de illo fecundo paradisi agro eiectus es, quia non potuisti seruare mandatum. Sciebat enim Deus esse te fragilem,  sciebat iudicare non posse; ideo dixit quasi fragilioribus: Nolite iudicare ut non iudicemini . Ergo quia sciuit infirmum te esse ad iudicandum, uoluit obedientem esse mandato; ideo preceptum posuit. Quod si non preuaricatus esses, periculum incerti iudicii incidere nequiuisses. Itaque quoniam iudicare uoluisti, ideo addidit: Ecce Adam [c 1Kb] factus est tamquam unus ex nobis, ut sciat bonum et malum . uoluisti tibi arrogare iudicium, ideo penam praui iudicii refutare non debes. Posuit tamen te contra paradisum, ne memoriam eius possis abolere.

53. Denique iusti in paradisum sepe rapiuntur, sicut et Paulus raptus est in paradisum, et audiuit uerba ineffabilia. Et tu si a primo celo ad secundum,  a secundo ad tertium mentis tue uigore rapiaris, hoc est, quod primum unusquisque homo est corporalis, secundo animalis, tertio spiritalis: si ita rapiaris ad tertium celum, ut uideas fulgorem gratie spiritalis , et ideo tertii celi ascensio tibi est [d 1Kb] necessaria, ut rapiaris in paradisum: rapieris iam sine periculo, ut possis diiudicare omnia, quia spiritalis diiudicat omnia, ipse autem a nemine diiudicatur. Et fortasse quasi adhuc fragilis, audies uerba ineffabilia que non liceat homini loqui: et tunc quod acceperis reseruato, et quod audieris custodito. Paulus apostolus custodiebat ne laberetur, uel alios certe faceret errare. Aut fortasse ideo dicit Paulus, que non liceat homini loqui ; quia erat adhuc in corpore constitutus,  hoc est, uidebat istius corporis passiones, uidebat legem carnis sue repugnantem legi mentis sue . Hoc enim malo intelligi, ne uideamur quemdam 169 adhuc futuri periculi [e 1Kb] iactare terrorem. Si enim uel propter hanc uitam securitas, ut nullos preuaricationis post hanc future laqueos formidemus: ergo quicumque fuerit in paradiso ascensione uirtutis audiet mysteria Dei arcana illa atque secreta: audiet dicentem  Dominum [a 1Kb] tamquam latroni illi a scelere ad confessionem, et ad fidem a latrocinio reuertenti: Hodie mecum eris in paradiso .



CAPUT XII.

Serpentis qualis fuerit sapientia: quomodo mulierem aggressus sit; qualisue huius responsio, quam longa digressio de quadam circa eam rem dubitatione consequitur.

54. Serpens autem erat sapientior omnium bestiarum [b 1Kb] que erant super terram, quas fecit Dominus Deus, et dixit serpens mulieri: Quid utique dixit Deus, ne edatis ab omni ligno quod est in paradiso ? Cum dicit sapientiorem serpentem, intelligis quem loquatur, id est, illum aduersarium nostrum qui tantum  habet huius sapientiam mundi . Sed et uoluptas atque delectatio bene sapiens dicitur, quia et sapientia carnis [c 1Kb] appellatur sapientia, sicut habes: Quia sapientia carnis inimica est Deo . Et ad exquirenda delectationum genera astuti sunt, quia appetentes sunt uoluptatum. Siue ergo delectationem intelligas, quedam est diuino aduersa mandato, et inimica sensibus nostris. Unde sanctus Paulus ait: uideo aliam legem in membris meis repugnantem legi mentis mee, et captiuantem me in lege peccati . Si autem ad diabolum referas, uerus inimicus est generis humani. Que autem causa inimicitiarum nisi inuidia? Sicut Salomon ait: Quia inuidia diaboli mors introiuit in orbem terrarum .  Inuidie autem causa beatitudo hominis in paradiso positi, et ideo quoniam ipse diabolus acceptam gratiam tenere non potuit, inuidit homini, eo quod figuratus e limo, ut incola paradisi esset, electus est. Considerabat enim diabolus quod ipse qui fuisset superioris nature, in hec secularia et mundana deciderat; homo autem inferioris nature sperabat eterna. Hoc est ergo quod inuidet dicens: Iste inferior adipiscitur quod ego seruare non potui? Iste de terris migrabit ad celum, cum ego de celo lapsus in terra sim? Multas uias habeo quibus hominem decipere possim. De limo factus est, terra ei mater est, corruptibilibus inuolutus est. Et si anima superioris nature, tamen et ipsa lapsui potest esse obnoxia, in corporis carcere constituta; quando ego lapsum uitare  non potui. Est igitur uia prima, ut decipiatur, dum conditione sua maiora desiderat. Hic enim quidam conatus est industrie. Deinde carnis est, quod non habeat, desiderare. Postremo in quo uideor ego omnibus esse sapientior, nisi circumscribam hominem, et uersutia et fraude contendam? Itaque machinatus est, ut non primo Adam adoriretur, sed Adam per mulierem circumscribere conaretur. Non adorsus est eum qui coram acceperat celeste mandatum: sed eam 170 adorsus est que a uiro didicerat, non a  Deo quid obseruaret, acceperat. Neque enim habes quia mulieri dixit Deus, sed quia Ade dixit; et ideo per Adam cognouisse mulier estimanda est.

55. Cognoscens igitur hoc loco tentamenti genus, plurima etiam aliis locis tentamenti genera reperies. Alia sunt per principem istius mundi, qui quedam uenena sapientie in hunc mundum euomuit; ut uera putarent homines esse que falsa sunt, et specie quadam hominum caperetur affectus. Non enim semper quasi apertus hostis ingreditur: sed sunt quedam potestates que amorem simulent, gratiamque pretendant; ut paulatim cogitationibus nostris uenenum sue iniquitatis infundant, a quibus oriuntur illa peccata que uel ex delectatione, uel ex quadam mentis facilitate nascuntur. Sunt etiam alie potestates que  ueluti colluctantur nobiscum. Unde et Apostolus ait: Quia non est nobis colluctatio aduersus carnem et sanguinem, sed aduersus principatus, et potestates, et rectores huius mundi, tenebrarum harum, aduersus nequitiam spiritalium que sunt in celestibus . uolunt enim hac quadam contentione nos frangere, et ueluti quoddam anime nostre corpus elidere. Unde et Paulus quasi bonus athleta non solum ictus aduersantium potestatum uitare cognouerat, uerum etiam aduersantes ferire. Unde et ait: Percutio pugnis, non ut era cedens . Et ideo quasi bonus athleta ad coronam meruit peruenire. Ergo multiplicia tentamenta sunt diaboli. Et ideo bilinguis serpens habetur atque lethalis, eo quod diaboli minister aliud lingua loquatur, aliud corde meditetur.  Sunt et alii ministri qui et cordis et uocis sue infectas ueneno ueluti uerborum suorum iactant sagittas, quibus Dominus ait: Generatio uiperarum, quomodo potestis bona loqui, cum sitis mali ?

56. Et dixit serpens mulieri: Quid utique dixit Deus, ne edatis ex omni ligno quod est in paradiso? Et dixit mulier serpenti: Ex omni ligno paradisi manducabimus: de fructu autem ligni quod est in medio paradisi, dixit Deus: Non manducabitis ex eo, neque tangetis ex eo, ne moriamini . Cum audieris sapientiorem bestiis omnibus esse serpentem, hic eius iam quere uersutiam. Simulat se uerba Dei dicere, et [d 1Kb] proprios intexit dolos. Cum enim dixisset Deus: Ex omni ligno quod est in paradiso edetis ad escam: de ligno  autem quod est scientie boni et mali non edetis, qua die autem manducabitis ex eo, morte moriemini ; serpens quasi interrogans mulierem, cum dixisset Deus: Ex omni ligno quod est in paradiso edetis: de ligno autem uno non edetis, inseruit mendacium, ut diceret: Ab omni ligno non edetis: cum de uno tantum ligno scientie boni et mali preceperit Deus non esse gustandum. Qua ratione autem fefellerit, nichil mirum, quia iis qui aliquem circumscribere conantur, consuetudo est fallere.  Non est igitur interrogatio otiosa serpentis. Sed ut scias in mandato nullum uitium esse potuisse, respondit mulier, ut habes: Ex omni ligno paradisi manducabimus: de fructu autem ligni quod est in medio paradiso, dixit Deus: Non manducabitis ex eo, neque tangetis 171 ex eo, ne morte moriamini. In mandato quidem nullum uitium est, sed in relatione mandati. Etenim quantum presens lectio docet, discimus nichil uel cautionis gratia iungere nos debere mandato. Si quid enim uel addas, uel detrahas, preuaricatio quedam uidetur esse mandati. Pura enim  et simplex mandati forma seruanda, uel testimonii series intimanda est. Plerumque testis dum aliquid ad seriem gestorum ex suo adiicit, totam testimonii fidem partis mendacio decolorat. Nihil  igitur uel quod bonum uidetur, addendum est. Namque hic quid offensionis habet prima specie quod addidit mulier: Neque tangetis ex eo quidquam? Tangetis enim Deus non dixerat, sed non edetis. Sed tamen lapsus incipit esse principium. Nam que addidit, superfluum addidit, uel addendo de proprio semiplenum intellexit Dei esse mandatum. Docet igitur nos presentis series lectionis neque detrahere aliquid diuinis debere mandatis, neque addere. Nam si Ioannes hoc iudicauit de suis scriptis: Si quis apposuerit, inquit, ad hoc, adiiciet in illum Deus plagas, que scripte sunt in libro isto: et qui dempserit de uerbis his prophetie huius, delebit Deus partem illius de libro uite : quanto nichil diuinis mandatis est detrahendum! Hinc ergo cepit preuaricatio prima esse mandati. Et  plerique putant hoc uitium non esse mulieris, sed Ade fuisse: ita Adam dixisse mulieri, dum eam uellet facere cautiorem, ut adderet mandasse Deum: Neque tangetis ex eo quidquam. Habemus enim quia Adam, non Eua mandatum acceperit a Deo. Nondum enim mulier formata fuerat. Ipsa quidem uerba Ade quibus mulieri dixit formam seriemque mandati, non prodit lectio: sed intelligimus per uirum ad mulierem seriem transisse mandati. uiderint tamen alii quid sentiant; mihi tamen uidetur a muliere cepisse uitium, inchoasse mendacium. Nam etsi de duobus uideatur incertum, tamen sexus prodit qui prius potuerit errare. Adde quia preiudicio illa constringitur, cuius et postea prior error inuentus est. uiro enim mulier, non mulieri uir auctor erroris est. Unde  et Paulus ait: Adam, inquit, non est deceptus: mulier autem seducta in preuaricatione fuit .

57. Nunc uideamus utrum preter adiectionem que mandato est applicata, quod additum est obfuisse uideatur. Nam re uera si bonum est: Neque tangetis ex eo, et ad cautionem proficiebat, cur Deus hoc minime interdixerit, immo non interdicendo permisisse uideatur? Itaque utrumque querendum, qua ratione nec permiserit, nec interdixerit. Sunt enim qui dicant, Qua ratione [a 1Kb] quod fecit uideri, non iussit et tangi? uerum cum in eo ligno audieris naturam  fuisse scientie boni et mali, potest estimari quia noluit te malum tangere. Satis est enim nobis uidere Satanam sicut fulgur de celo cadentem, secundum uocem Domini , et [b 1Kb] dantem escam non luminis, sed noctis et tenebrarum filiis; quia scriptum est: Dedit eum in escam populis Aethiopum . Hoc igitur de eo dictum est, quod non mandauerit 172 tangi. Quod autem non prohibuerit, quid intelligam accipe. Sunt multa que noceant, si ante uoluerimus haurire, quam que sint illa cognoscere. Nam et de cibis et potu plerumque usu uenit. Quippe si id quod amarum est, ante cognoscas, induis patientiam; et si intelligas illa que sunt amara prodesse, induis tolerantiam, ne offendat amaritudo te repentina, et incipias reiicere profutura. Prodest ergo  ante cognoscere; ut ex eo quod cognoueris profuturum, nec amara fastidias. Sed hec minus nocere possunt: illud quod magis, nisi prouideatur, nocere possit, aduerte.

58. Gentilis quidam est, ad fidem tendit: catechumenus est, maiorem uult accipere doctrine et fidei plenitudinem; caueat ne dum uult discere, male discat, et discat a Photino, discat ab Ario, discat a Sabellio: tradat se huiusmodi magistris quorum quedam eum teneat auctoritas; et inductus quadam magistrorum presumptione, teneris sensibus impressa diiudicare non nouerit. Prius igitur oculis mentis perspiciat [c 1Kb] quid sequatur: uideat ubi uita sit: tangat denique diuinarum uitalia lectionum, ut nullo prauo offendatur interprete. Legit illi Sabellius: Ego  in Patre, et Pater in me , et dicit unam esse personam. Legit Photinus: Quia mediator Dei et hominum homo Christus iehsu . Et alibi: Quid me uultis occidere hominem ? Legit etiam Arius quia dixit: Quoniam Pater maior me est . Legitur quidem manifestum: sed qua ratione dictum sit, debet ante pertractare secum, ut rationem dictorum possit aduertere. Ducitur quadam magistrorum auctoritate; et profuisset ei non quesisse, quam talem inuenisse doctorem. Sed etiam gentilis si quis Scripturas accipiat, legit: Oculum pro oculo, dentem pro dente . Legit etiam: Si scandalizauerit te dextera tua, abscinde illam ; non intelligit sensum, non aduertit diuini arcana sermonis, peius labitur, quam si  non legisset. Et ideo docuit quemadmodum Dei uerbum inuestigare deberent, non perfunctorie, non improuide, sed diligenter atque sollicite: Quod erat, inquit, ab initio, quod audiuimus, et quod uidimus, oculis nostris perspeximus, et manus nostre perscrutate sunt de uerbo uite: et uidimus et testamur, et annuntiamus uobis . uides quod ante uelut manibus quibusdam perscrutatus sit Dei uerbum, et postea annuntiauerit: et ideo nichil Ade et Eue fortasse nocuisset uerbum, si pertractantibus diligenter mentis quibusdam manibus ante tetigissent.  Infirmi enim pertractando, et diligentius requirendo, uniuscuiusque quam non intelligunt, possunt inuestigare naturam. Certe illi infirmi id lignum in quo scientiam mali esse cognouerant, ante quemadmodum tangerent, debuerant perscrutari. Nam et mali sepe nobis potest prodesse cognitio. Et ideo diaboli fraudes uel in hac legimus lectione, uel in prophetia , ut discamus quemadmodum artes eius cauere possimus. Cognoscenda sunt enim tentamenta eius, non ut sequamur, sed ut docti instructique caueamus.

173 59. Sunt hoc loco qui dubitationem habeant, [a 1Kb] utrum ex omni ligno ita dixerit Deus esse gustandum, ut cum de omni ligno, ita de scientie boni et mali ligno gustaretur; an uero de omni ligno  gustandum, de solo ligno scientie boni et mali dixerit non esse gustandum? Qui ne id quidem putant inutilis esse rationis, quod quamuis noxia esca huius ligni fuerit; tamen si cum ceteris ederetur, noxia esse non possit: quandoquidem etiam antidotum theriacum de corpore serpentis confici solere dicatur, quod utique uirus corpusque serpentis, cum solum sumitur, nocet; cum admiscetur aliis, sanitati est et saluti. Scientia quoque boni et mali, si quid sapientie habeat, si quis uite semper intendat, si quis cetera uirtutum genera consequatur, nequaquam inutilis estimatur. Hac igitur ratione plerique putauerunt posse etiam illud intelligi; ut uideatur Deus id inhibuisse, ne absque ceteris solum lignum scientie boni et mali gustaretur, non prohibuisse  cum ceteris. Et hoc ideo putant dictum, quia ait Deus ad Adam: Quis tibi indicauit quoniam nudus es, nisi de ligno a quo preceperam tibi, ab hoc solo ne manducares, manducasti ? Quod uideretur dare aliquem interpretandi locum, nisi mulier in superioribus, dicente serpente: Quid utique dixit Deus, ne edatis ab omni ligno quod est in paradiso: respondisset: [b 1Kb] Quod est in medio paradiso, dixit Deus: Non manducabitis ex eo. In quo quamuis mulieris preuaricature fides uideatur infirmior, tamen non omnibus Adam spoliabo uirtutibus, ut uideatur in paradiso nullam assecutus fuisse uirtutem, nichil de ceteris gustauisse lignis, [c 1Kb] priusque culpam incidisse, quam fructus esse aliquos consecutus. Non spoliabo ergo Adam, ne genus humanum omne dispoliem,  quod innocens est antequam sensum accipiat scientie boni et mali. Neque enim otiose dictum est: Nisi conuersi fueritis, et efficiamini sicut puer iste, non intrabitis in regnum celorum . Puer enim cum maledicitur, non remaledicit: cum percutitur non repercutit: ambitionum et rapinarum tentamenta non nouit.

 60. Unde uerius puto, quod ne cum aliis quidem fructibus lignum edendum esse preceperit. Nam etsi bona scientia perfecto, imperfecto tamen inutilis est. Imperfectum ausim omnem hominem dicere, quando ipse Paulus quasi imperfectus dicat: Non quoniam acceperim, aut quo iam perfectus sim: sequor autem si comprehendam . Et ideo imperfectis dicit Dominus: Nolite iudicare, ut non iudicemini . Ergo imperfecto inutilis scientia. Denique, peccatum nesciebam, nisi lex diceret: Non concupisces . Et infra: Sine lege enim peccatum mortuum est . Quid enim mihi proderat scire quod uitare non poteram? Quid mihi proderat scire quod lex carnis mee impugnaret? Impugnatur Paulus, et uidet legem carnis sue repugnantem  legi mentis sue, et captiuari se in lege peccati , nec de conscientia sua presumit ; sed per Christi gratiam 174 confidit se a mortis corpore liberandum: et tu quemquam opinaris scientem non posse peccare? Paulus dicit: Non enim quod uolo facio bonum; sed quod nolo malum, hoc ago : et tu arbitraris homini prodesse scientiam, que delicti augeat inuidiam? Esto tamen ut perfectus peccare non possit. In Adam Deus omnes homines preuidebat, et ideo promiscue generi non conueniebat humano habere scientiam boni et mali, quam per carnis uitia, ut oportebat, exercere non poterat.



CAPUT XIII.

Qumodo tentamenta diaboli plena sint mendacii; et de deceptione mulieris, et lapsu Ade. Quemadmodum etiam cognouerint se esse nudos, et succinctoria sibi fecerint, quidue per ea significetur.


61. Discamus igitur tentamenta diaboli plena esse mendacii; uix enim unum uerum uidetur ex iis que pollicitus est, reliqua falsa composuit. Sic enim habes: Et dixit serpens mulieri: Non morte moriemini . Ecce unum falsum; nam morte mortuus est homo, qui secutus est promissa serpentis. Deinde addidit: Scit, inquit, Deus quia quacumque die manducaueritis ex eo, adaperientur oculi uestri . Hoc solum uerum, quia infra habes: Quia manducauerunt ambo, et aperti sunt oculi eorum . Sed hoc uerum quod noceret. Denique non  omnibus aperire oculos utile, quia scriptum est: uidebunt et non uidebunt . Sed statim agglutinatum mendacium est, quia adiunxit: Et eritis sicut dii scientes bonum et malum . In quo licet aduertere idololatrie auctorem esse serpentem, eo quod plures deos induxisse in hominum uideatur errorem quedam serpentis astutia. Et hoc  fefellit, [a 1Kb] quia homo sicut dii. Non solum enim sicut dii esse homines desierunt, sed etiam qui quasi dii erant, quibus dictum est: Ego dixi, dii estis, sui gratiam perdiderunt .

62. Et uidit mulier quia bonum est lignum ad manducandum, et quia gratum oculis ad uidendum, et speciosum est ad intuendum . Infirma auctor iudicii que de eo quod non gustauerat, iudicabat. Et ideo non facile, nisi id quod diligentius pertractauerimus, quod interiore probauerimus affectu, uidetur ad opus aliquod esse sumendum. Accipiens, inquit, de fructu eius manducauit, et dedit uiro suo simul, et manducauerunt ambo. Bene pretermissum est ubi decipitur Adam; quia non sua culpa, sed uitio lapsus uxoris est.

 63. Et aperti sunt, inquit, oculi eorum, et cognouerunt quod nudi essent . Et ante quidem nudi erant, sed non sine uirtutum integumentis . Nudi erant propter morum simplicitatem, et quod amictum fraudis natura nesciret. Nunc autem multis simulationum inuolucris mens humana uelatur. Ergo posteaquam spoliatos se illa sinceritate et simplicitate uiderunt integre incorrupteque nature, querere mundana et manufacta 175 ceperunt, quibus nuda sue mentis operirent: delectationes delectationibus, et mundi huius umbratiles uoluptates uelut folia foliis assuentes, quibus obumbrarent genitale secretum. Nam quomodo clausos oculos corporis habuit Adam, qui omnia animantia ita uidit, ut his et nomen imponeret?  Quomodo cognouerunt, id est, interiore et altiore scientia non tunicam sibi, sed uirtutum deesse uelamina?

64. Et assuerunt, inquit, folia ficus, et fecerunt sibi succinctoria . Ficum hoc loco pro qua specie debeamus accipere diuinarum nos docet series lectionum: quandoquidem sanctos esse qui sub uite et ficu requiescunt Scriptura memorauerit , et Salomon dixerit: Quis plantat ficum, et de fructu eius non manducat , et Dominus ad ficum uenerit; sed ideo sit offensus, quia non inuenerit fructum, sed folia tantum. Docet ergo me Adam quid sint folia, qui posteaquam peccauit, de foliis ficus fecerit sibi succinctorium, qui de fructibus magis eius gustare debuerit. Iustus  fructum eligit, folia peccator. Quis est fructus? Fructus, inquit, spiritus est caritas, gaudium, pax, patientia, benignitas, modestia, [b 1Kb] continentia, dilectio . Non habebat fructum, qui gaudium non habebat. Non habebat fidem, qui preuaricatus erat mandatum Dei. Non habebat continentiam, qui de interdicto sibi gustauerat ligno.

65. Ergo quicumque preuaricatur mandatum Dei, spoliatur atque nudatur; et fit ipse sibi turpis: uult se operire quibusdam ficus foliis, fortasse quibusdam inanibus, uel umbratilibus sermonibus, quos  compositis mendaciis assuens, et uerbum de uerbo struens, ad operiendam conscientiam sue mentis, factique uelamen peccator intexit, ut pudenda sua contegat. Iacit enim supra se folia, qui culpam uelare desiderans aut diabolum delicti memorat auctorem, aut carnis pretendit illecebras, aut alium quempiam persuasorem prodit erroris. Et de Scripturis diuinis frequenter promit exempla, quibus iustos in culpam perhibet incidisse, dicens si forte in stupris fuerit deprehensus: Et Abraham cum ancilla concubuit , et Dauid alienam adamauit et sibi adsciuit uxorem . Assuit enim sibi quedam folia, quedam exempla de propheticarum serie scripturarum, fructum earum non putat requirendum.

 66. Nonne tibi uidentur etiam Iudei folia assuere, dum legis spiritalis uerba corporaliter interpretantur? Quorum interpretatio fructum omnem uiriditatis amittit, damnata maledicto ariditatis eterne. Bona igitur interpretatio, hoc est, spiritalis ficus est fructuosa, sub qua iusti sanctique requiescunt. Quam qui plantauerit in animis singulorum, sicut Paulus ait: Ego plantaui, Apollo rigauit , manducabit ex ea fructum. Mala autem interpretatio fructum ferre, uiriditatem seruare non poterit.

67. Quod igitur grauius est , hac se Adam interpretatione succinxit eo loco, ubi fructu magis castitatis se succingere debuisset. In lumbis enim quibus precingimur,  quedam semina generationis esse dicuntur; et ideo male ibi succinctus est Adam foliis inutilibus, ubi future generationis 176 non fructum futurum, sed quedam peccata signaret, que manserunt usque in aduentum Domini Saluatoris. Ceterum posteaquam Dominus aduenit, ficum inuenit incultam: rogatus ne eam iuberet excidi, ut coleretur permisit. Et ideo iam non foliis, sed diuino sermone succingimur; quia ipse Dominus ait: Sint lumbi uestri succincti, et lucerne ardentes . Unde etiam pecuniam in zonis nostris portare prohibet ; non enim secularia, sed eterna debet zona nostra seruare.



CAPUT XIu.

De uoce Domini deambulantis ad uesperam, et increpatione Adam, Ubi es? Cur preterea primus increpatur Adam, cum prior mulier gustauerit: et de mulieris excusatione, ac mysteriis per illa designatis.


68. Et audierunt, inquit, uocem Domini Dei deambulantis in paradiso ad uesperam . Que est deambulatio Dei qui ubique semper est? Sed puto deambulationem quamdam esse Dei per diuinarum seriem Scripturarum, in quibus Dei quedam uersatur presentia; cum audimus quia ipse aspicit  omnia, et oculi Domini super iustos: cum legimus quia iehsu sciebat cogitationes eorum : cum legimus: Quid cogitatis mala in cordibus uestris ? Ergo dum hec recensemus, quasi deambulantem cognoscimus Deum. Fugerat ergo peccator, non quo Dei posset latere conspectum: sed intra conscientiam suam latere cupiebat, opera sua lucere nolebat. Iusti enim est facie ad faciem uidere; quia iusti mens non solum Deo presens est, sed etiam cum Deo disputat, sicut scriptum est: Iudicate pupillo, et iustificate uiduam, et uenite disputemus, dicit Dominus . Ergo cum legit peccator has Scripturas diuinas, audit uocem Dei quasi ambulantis ad uesperam. Quid est ad uesperam, nisi quia culpam suam sero cognoscit, et sero  uenit quedam erroris preteriti uerecundia, que errorem preuenire debuerat? Nam dum culpa feruet in corpore, et anima exagitatur corporis passionibus, non cogitat Deum sensus errantis, hoc est, non audit Deum ambulantem in Scripturis diuinis, ambulantem in mentibus singulorum. Dicit enim Deus, Quoniam inhabitabo in illis, et inter eos ambulabo, et ero illorum Deus . Ergo cum in anime sensum redierit potestatis formido diuine, tum erubescimus, tunc nos gestimus abscondere, tunc in peccatorum nostrorum positi cogitationibus, in medio ligni paradisi ubi peccauimus, deprehendimur, latere cupientes, et arbitrantes quod Deus non requirat occulta. Sed scrutator animorum et cogitationum usque ad diuisionem anime  penetrans dicit: Adam, ubi es ?

69. Quomodo loquitur Deus? Numquid uoce corporea? Non utique, sed uirtute quadam prestantiore, quam uox corporis potest esse, fundit oracula. Hanc uocem eius prophete audierunt; hanc uocem fideles audiunt, impii non intelligunt. Denique in Euangelio habes, quia audiuit euangelista dicentem Patrem: Et clarificaui, et 177 iterum clarificabo ; sed Iudei non audierunt. Dicebant enim: Tonitruum factum est . Illic ergo, sicut supra habes, quia sentiebatur deambulans Deus qui non deambulabat: sic audiebatur loquens Deus, qui non loquebatur.

70. Sed quid loquatur, consideremus: Adam, ubi es? Adhuc in his remedium sanitatis est, qui audiunt  Dei uerbum. Denique Iudei qui sibi clauserunt aures ne audirent, hodieque non merentur audire. Deinde habent remedium qui se absconderunt. Nam qui absconditur, erubescit: qui erubescit, conuertitur; sicut scriptum est: Confundantur, et conuertantur omnes ualde uelociter . Deinde hoc ipsum quod uocat, indicium sanaturi est, quia Dominus quos miseratur, et uocat. Dicendo autem, Ubi es? non locum querit qui nouit arcanum; neque enim Deus clausos  habebat oculos, ut non uideret latentem. Denique ideo dixit: Factus est Adam tamquam unus ex nobis ; quia aperuit oculos. [a 1Kb] Et hic quidem aperuit oculos, ut culpam suam uideret, quam uitare non potuit. Magis enim postquam peccauimus, nescio quomodo nostra delicta cognoscimus: et tunc peccatum esse intelligimus, quod antequam peccaremus, non putabamus esse peccatum. Certe non quasi peccatum putabamus esse damnandum; nam si damnaremus, non admitteremus. Deus autem omnium uidet culpas, et omnium delicta cognoscit: super omnem animam, super omnium occulta oculos habet. [b 1Kb] Quid est ergo: Adam, ubi es? Id est, non in quo, sed in quibus es. Non ergo interrogatio est, sed increpatio. De quibus, inquit, bonis, de qua beatitudine,  de qua gratia in quam miseriam recidisti? Dereliquisti uitam eternam, et attumulatus es morti, consepultus errori. Ubi [c 1Kb] est illa tua bene sibi conscia confidentia? Timor iste culpam fatetur, latebra preuaricationem. Ubi ergo es? Hoc est, non in quo loco quero, sed in quo statu. Quo te perduxerunt peccata tua, ut fugias Deum tuum quem ante querebas? Fortasse moueat cur ante increpatur Adam, cum mulier ante gustauerit? Sed a preuaricatione sexus infirmior ceperit, a uerecundia et excusatione fortior; ut femina erroris causa fuerit, uir pudoris.

71. Et dixit mulier: Serpens decepit me, et manducaui . ueniabilis culpa quam sequitur professio delictorum. Ideo non desperata mulier que non reticuit Deo, sed magis  confessa peccatum est, quam [d 1Kb] medicabilis secuta sententia est. Bonum est condemnari in peccato, et flagellari in delicto, ut cum hominibus flagellemur. Denique Cain quia uoluit crimen negare indignus iudicatus est, qui puniretur in peccato: sed remissus est sine prescripto pene, fortasse non tam maiori crimine parricidii  quam sacrilegii, quod Deo credidit mentiendum dicens: Nescio: numquid ego custos fratris mei sum ? Et ideo accusatori diabolo eius accusatio reseruata est; ut cum eius angelis flagelletur, qui cum hominibus noluit flagellari. 178 Denique de talibus dictum est: Non est declinatio mortis eorum . . . . et cum hominibus non flagellabuntur . Alia ergo ratio mulieris, que licet in culpam preuaricationis  inciderat, tamen de paradisi lignis habebat adhuc uirtutis escam; et ideo dixit peccatum suum, et reputatum est ei ad ueniam. Iustus enim accusator est sui in principio sermonis. Neque enim potest quisquam iustificari a peccato , nisi fuerit peccatum ante confessus. Unde Dominus ait: Dic iniquitates tuas, ut iustificeris .

72. Ergo quia Eua ipsa confessa delictum est, misequitur  et profutura sententia, que condemnaret errorem, et ueniam non negaret, ut ad uirum suum conuersa seruiret. Primum ne eam facile delectaret errare: deinde ut sub fortiore uase locata non traduceret uirum, sed magis uiri consilio et ipsa regeretur. In quo quidem mysterium Christi et Ecclesie euidenter agnosco. Designatur enim Ecclesie ad Christum futura conuersio, et religiosa seruitus subdita Dei uerbo, que multo sit melior, quam seculi huius libertas. Denique scriptum est: Dominum Deum tuum adorabis, et ipsi soli seruies . Hec igitur seruitus Dei donum est. Denique inter benedictiones numeratur huius seruitutis obsequium; nam et Isaac in loco benedictionis eam dedit Esau filio suo, ut seruiret fratri suo. Denique benedictionem  ille poscebat; etsi unam sibi cognouisset esse prereptam, tamen aliam postulabat dicens: Numquid una benedictio tibi est, Pater ? Per hanc igitur seruitutem ille qui per gulam primitias suas ante uendiderat, et studio uenationis agrestis gratiam benedictionis amiserat, credidit se ipso futurum esse meliorem, si typum Christi ueneraretur in fratre. Hac enim seruitute pollet populus Christianus, sicut et Dominus ad discipulos suos ait: Qui uult inter uos primus esse, sit omnium seruus . Denique hanc seruitutem operatur caritas, que et spe maior et fide est. Unde scriptum est: Per caritatem seruite inuicem uobis . Hoc est ergo mysterium quod ait Apostolus esse in Christo et in Ecclesia . Hec enim uere  in preuaricatione ante fuit, sed salua erit per filiorum generationem in fide, et caritate, et sanctificatione, cum castitate. Preuaricata utique in patribus generatio hominum saluatur per filios; ut quod in Iudeis offenderat, in Christiana posteritate corrigeret.



CAPUT Xu.

Peccatum mulieris quare uenia dignum; quidue per serpentem, feminam, ac uirum significetur. Qualis serpentis condemnatio; et in quibus ab Adami condemnatione distinguatur.

73. Serpens, inquit, [a 1Kb] me persuasit: et hoc ueniabile Deo uisum est; eo quod nosset multas ad decipiendum uias esse serpentis  falsa imponentis 179 rebus singulis nomina, ut temeritatem dicat esse uirtutem, et auaritie nomen imponat industrie. Serpens enim mulierem decepit, uirum mulier ad preuaricationem de ueritate deduxit. Serpentis typum accepit delectatio corporalis: mulier symbolum sensus est nostri, uir [c 1Kb] mentis. Delectatio itaque sensum mouet, sensus menti  transfundit quam acceperit passionem. Delectatio igitur prima est origo peccati, ideoque non mireris, cur ante serpens damnetur iudicio Dei, secundo mulier, tertio uir. Secundum erroris ordinem, damnationis quoque ordo seruatus est. Delectatio enim sensum, sensus autem mentem captiuam facere consueuit. Ut scias autem quia serpens typus est delectationis, damnationem eius aduerte.

74. Supra pectus, inquit, tuum et in utero tuo ambulabis . Qui sunt qui in utero suo ambulabant, nisi qui uentri et gule uiuunt, quorum deus uenter est, et gloria in pudendis eorum, qui terrena sapiunt, et cibo onerati ad terrena curuantur? Bene ergo delectationi ait, que cibis intenta terram uidetur manducare: Supra pectus tuum, et in utero  tuo ambulabis, et terram manducabis omnibus diebus uite tue. [d 1Kb] Tollenda est omnis excusatio diaboli; ne forte malitie sue aliquid possit obtendere, ut dicat iniquitatem suam ex condemnatione uenisse; et ideo ad nocendum hominibus pertinaciter obniti, quia ideo damnatus est ut noceret: quod uidetur esse proximum opinioni, si tamquam damnationis accipimus istam sententiam. Non enim Deus ad hoc serpentem damnauit, ut noceat: sed quid futurus esset, ostendit. Et quidem tentatio illa quod amplius hominibus prosit, superius demonstrauimus : sed tamen cum legerimus quod scriptum est, dicente Deo: Honorificantes me honorificabo, et contemptor mei honore priuabitur , licet nobis ex his uerbis aliquid estimare. Deus enim operatur  quod bonum est, non quod malum. Ergo doceant te uerba diuina, quia operatur gloriam, penam relinquit. Honorificantes me, inquit, honorificabo, honorem bonorum operationis sue esse declarans. Et contemptores, inquit, mei, non dixit honore priuabo; sed, honore priuabuntur; non sue operationi deputans eorum iniuriam, sed quid futurum esset, ostendens. Ergo hic non dixit: Facio te supra pectus tuum, et in utero tuo ambulare, et terram manducare omnes dies uite tue: sed: Ambulabis, inquit, et manducabis; ut predixisse magis de serpente que futura sunt, uideretur, quam prescripsisse quid faceret. Terra enim, inquit, tibi cibus erit, non anima: nam et hoc peccatoribus prodest. Unde et Apostolus tradidit huiusmodi in interitum carnis, ut spiritus  saluus sit in die Domini nostri Iesu Christi. Pectore autem et uentre ait reptare serpentem, non tam propter corporis figuram, quam quod propter terrenas cogitationes de illa [e 1Kb] celesti beatitudine sit lapsus. Pectus enim frequenter recessus quidam accipitur sapientie. Et ideo Apostolus supra pectus Christi reclinat caput, non in terram deiicit. Ergo si sapientia diaboli feris immanissimis 180 comparatur, quibus  intra pedes pectus sit: et etiam homines qui terrena sapiunt, nec interiore affectu eriguntur ad celum, utero uidentur reptare per terram; utique uentrem anime nostre non corruptibilibus seculi huius implere, sed magis Dei uerbo satiare debemus. Bene igitur Dauid personam suscipiens Ade dicit: Humiliata est in puluere anima mea, adhesit in terra uenter meus . Adhesit enim dum configuratur serpenti, qui pascitur in iniquitate terrena. Ideoque nos Apostolus configurari dicit oportere Christo , ut uirtus Christi pretendat in nobis. Que sententia non putatur in serpentem grauis, cum etiam Adam, qui leuius peccauit, tali condemnatur sententia.

75. Scriptum est enim: Maledicta terra in operibus  tuis: in tristitia manducabis eam omnes dies uite tue . uidetur certe similitudo quedam esse sententie: sed tamen in ipsa similitudine magna discretio. Interest enim utrum manducet aliquis terram, sicut serpenti dictum est, quia terram manducabit: an uero sicut homini dictum est, in tristitia manducabis. Adiectio enim ista: In tristitia, discretionem facit. Discretio quam uim habeat, considera. Bonum est mihi in tristitia magis terram manducare, quam in delectatione, hoc est, ut in actu quodam et sensu corporis contristari uidear, quam delectari in peccato. Multi enim propter nimias iniquitates non suscipiunt peccati conscientiam. At uero ille qui ait: Castigo corpus meum, et seruituti redigo , contristatur in nostrorum  penitentia peccatorum; quia sua tanta delicta non habuit, ut in his contristari deberet. Denique et nobis suadet utilem istam esse tristitiam, que secundum Deum, non secundum seculum est. Oportet, inquit, uos contristari in penitentiam secundum Deum ; nam secundum Deum tristitia salutem operatur, seculi autem tristitia mortem operatur. Sed et de ueteri Testamento accipe illos ad gratiam peruenisse, qui contristabantur in  operibus corporalibus; illos uero in supplicio remansisse, qui delectabantur huius mundi operibus. Denique Hebrei qui ingemiscebant in laboribus Aegypti, iustorum gratiam consecuti sunt . Et quia panem in tristitia manducauerunt, esca donati sunt spiritali : Aegyptii uero qui talia opera cum exsultatione celebrabant, regi detestabili seruientes, nullam ueniam sunt adepti.

76. Sed est et illa distinctio, quod serpenti dicitur quia terram manducabit; Ade autem: [a 1Kb] In tristitia, inquit, manducabis, et cum sudore manducabis, et manducabis fenum agri ; ut quemdam intelligamus in his esse processum et quando terram manducamus, in quadam malitia esse uideamur: quando fenum, in quodam processu: quando uero panem, cum  consummata fuerit fortitudo. Ergo et nos habeamus processum uite huius, sicut habuit et Paulus qui dicit: uiuo autem iam non ego , hoc est, non ego qui terram ante manducabam: non ego qui fenum, quia omnis caro fenum: Sed uiuit in me 181 Christus, hoc est, uiuit panis ille uiuus qui uenit e celo, uiuit sapientia, uiuit gratia, uiuit iustitia, uiuit resurrectio.

77. Deinde considera quia non est maledictus homo, sed maledictus est serpens: nec terra in se maledicta est; sed Maledicta, inquit, in operibus tuis, [b 1Kb] quod ad Adam dictum est. Tunc terra maledicta est, si habeas opera terrena, id est opera secularia. Et maledicta non in uniuersum; sed ut spinas et tribulos generet, nisi 182 fuerit humane studio operationis  exercitata. Quod si [c 1Kb] eam exercuerimus, in labore quidem et sudore, sed tamen panem manducabimus. Repugnat enim lex carnis legi mentis. Et laborandum nobis est ac desudandum, ut castigemus corpus, et seruituti redigamus, et que sunt spiritalia seminemus. Si enim carnalia seminauerimus, que carnalia sunt metemus: si uero spiritalia seminauerimus, metemus ea que sunt spiritalia. .



[DE CAIN ET ABEL.]





IN LIBROS DE CAIN ET ABEL ADMONITIO.


Ambrosius in ipso exordio libri de Incarnatione Dominica loquens de duobus Gratiani cubiculariis, Ariane secte hominibus, qui eius concioni ficte polliciti sese adfuturos, obligatam fidem non liberabant, sermonem ad institutam Caini et Abelis historiam se conuertere profitetur. Itaque dum illi, inquit, forsitan ueniunt, ad istos qui propositi sunt, deflectamus agricolas, quorum alter, hoc est, Cain, etc. Ex quibus sane non leuis suspicio iniici potest commentationem de Cain et Abel haud prius editam fuisse, quam illa pronuntiarentur ab Ambrosio. Et huic coniecture inde fortassis nonnichil uideatur accedere confirmationis, quod et eadem fides, quam uir sanctus in libro de Incarnatione Arianis explicato, etiam in opere de quo agimus, plurimum commendetur, et in utroque eadem Geneseos uerba non absimili ratione exponantur. Cum autem memorata disputatio de Incarnatione Dominica uix ante annum 382, ut suo loco dicetur, habita fuerit, hinc forsan possit aliquis colligere eidem quoque tempori tractatum de Cain et Abel esse tribuendum. uerumtamen ut hunc antiquiorem existimemus, ut pote operi de Paradiso supparem, primis eiusdem uerbis adducimur. Ibi siquidem ita S. Doctor: De Paradiso, inquit, in superioribus. . . . . . digessimus. . . . . Nunc sequentem adoriamur  historiam et ea que secundum Scripturas annexa sunt diuinas, nostro opere prosequamur. Hec certe dubitare neutiquam sinunt, quin opellam hanc que in mss. duobus post librum de Paradiso exarata, inscribitur de Cain et Abel liber secundus, eidem libro subiunxerit; quam proinde circiter an. 375, scriptam fuisse crediderimus. Preter coniecturas a nobis in superiori admonitione propositas, huc etiam facit utriusque operis character, qui dubio procul non tantam, quantam aliorum, maturitatem prefert, sed quodam modo, ut uoce utamur Ambrosii, iuuenculescit. Itaque quod ille in loco e commentatione de Incarnatione Dominica superius laudato se ad Cainum atque Abelem deflectere significat, autumamus ideo dictum, quia forte amborum fratrum historia, cuius lectio quotannis certo tempore in Ecclesia recurrebat, tunc ad populum fuerat recitata.

Quidnam tractetur in hoc opere, tum ipsa eius inscriptio, tum que a nobis supra dicta sunt, satis declarant. Quod uero ad tractandi rationem attinet, argumentum suum ubique fere mysticis interpretationibus exponit et illustrat. Immoratur presertim in explicandis Caini et Abelis sacrificiis, qua in re multo maiorem totius commentationis partem insumit. Quamuis autem hic non tam multus sit in exagitandis confutandisque hereticis, quam in libro de Paradiso; sed liberius oratorio stylo indulgeat: interdum tamen nonnulla catholice fidei dogmata, que imbuendis fidelium animis putabat utiliora, satis subtiliter insinuat. Ea uero que ad fingendos mores conducunt, fusius accuratiusque prosequitur.

Hinc quidem non temere fecisse nobis uidebitur, qui prius opus hoc publice peroratum, ac postea in eam, qua nunc habetur, formam redactum esse existimabit. Tametsi non sit dissimulandum id in aliis Ambrosianis operibus, in quibus oratorii dicendi modi etiamnum exstant, facilius anidmaduerti.

Fatendum porro Sanctum hunc nostrum plurima e Philone in lucubrationem suam transtulisse. Confer, si uacat, que dicit in hec Geneseos uerba: Possedi hominem per Deum, cum Iudei illius libro de Cherubim, et hinc ea desumpta esse nullo negotio deprehendes. Similiter etiam a medio primo capite prioris libri ad caput octauum posterioris, non minimam partem libro eiusdem auctoris de Sacrificiis Abel et Cain, deberi manifestum est. Attamen in tribus ultimis libri secundi capitibus, ubi Ambrosius reliqua ad illam ipsam historiam pertinentia paucis expedit, e libro, cui titulus: De eo quod deterius potiori insidiari soleat, in quo eadem a Philone fusius pertractantur, tres omnino locos imitatus est. uerum et istic et ubicumque aliquid ex hoc auctore mutuatur, summa semper utitur libertate; ita ut, cum lubet, philonianis sententiis adiiciat, detrahat et contrarias quoque nonnumquam anteponat.

Ceterum a nobis impetrare non possumus, ut huius operis diuisionem ab Ambrosio profectam arbitremur. Malumus illam tribuere Sciolo cuipiam, qui cum pleraque omnia, de quibus apud Philonem libris duobus agitur, in hoc tractatu contineri aduerteret, eum quoque bifariam diuidendum esse iudicauit: sed adeo prepostere illud prestitit, ut ibi posuerit secundi libri initium, ubi ne caput quidem incipere oporteret. Longe sane commodius ab eo loco, ubi uir sanctus ad agendum de secundo sacrificii Caini uitio aggreditur, initium duceret secundus liber. Cum autem diuisio illa etsi absurda ab antiquissimi eui manuscriptis ad editionum tempora peruenerit, nos quoque eam, ne qua in citationibus confusio oriatur, censuimus esse retinendam.





SANCTI AMBROSII MEDIOLANENSIS EPISCOPI DE CAIN ET ABEL LIBRI DUO [a 1Kb] . 



LIBER PRIMUS.



183 CAPUT PRIMUM.

Post breuem a libro superiori ad huncce transitionem agitur de ortu Cain et Abel; ac per hos sicut et per Esau et Iacob, duas hominum sectas sibi inuicem oppositas presignari ostenditur.


1. De paradiso in superioribus pro captu nostro, ut potuimus, quod Dominus infudit, sensus inuenit, digessimus, in quibus Adam atque Eue lapsus est comprehensus. Nunc quoniam illa penes auctores non stetit culpa: sed quod peius est, deteriorem inuenit  heredem, sequentem adoriamur historiam, et ea que secundum Scripturas annexa sunt diuinas, nostro opere prosequamur.

2. Adam autem cognouit Euam mulierem suam, que concepit et peperit Cain, et dixit: Acquisiui hominem per Deum . Que acquirimus, ex quo, et a quo, et per quid acquiramus, considerari solet: ex quo, tanquam ex materia: a quo, quis auctor: per quid, tanquam per aliquod instrumentum. Numquid hic sic dicit: Acquisiui hominem per Deum; ut  Deum intelligas instrumentum? Non utique: sed ut intelligas auctorem et operatorem Deum. Unde magis Deo detulit, quia dixit: Acquisiui hominem per Deum, ut et nos cum aliquid acquirimus, uel omnes euentus secundos Deo magis deferre, quam nobis arrogare debemus.

3. Et adiecit parere Abet . Cum adiicitur aliquid, quod prius erat tollitur. Idque colligitur [a 1Kb] ex arithmetice portionibus, aut anime cogitationibus: addito enim numero, fit alius numerus, aboletur superior: et cogitatio accedens noua excludit superiorem. Ergo cum adiicitur Abel, 184 aufertur Cain. Quod nominum interpretatione plenius deprehenditur. Cain etenim dictus, est acquisitio, quod omnia sibi acquireret: Abel qui omnia referret ad  Deum pia deuotus [b 1Kb] mentis attentione, nichil sibi arrogans, ut superior frater, sed totum tribuens conditori quod accepisset ab eo.

4. Due itaque secte sunt sub duorum fratrum nomine compugnantes inuicem, et contrarie sibi. Una que totum menti sue deputat tamquam principali, et quasi cuidam cogitationis, et sensus, et motus omnis auctori; hoc est, que omnes inuentiones humano ascribit ingenio. Altera que tamquam operatori et creatori omnium Deo defert, et eius tanquam parentis atque rectoris subdit omnia gubernaculo. Illa [c 1Kb] prior, Cain significatur: hec posterior, Abel dicitur. Has duas sectas una anima parturit; et ideo germane habentur, quod uno fundantur utero: sed contrarie sunt; quia oportet eas cum quodam anime partu edite fuerint,  diuidi ac separari. Compugnantibus enim hospitium unum perpetuo esse non potest. Denique Rebecca cum duas naturas humani ingenii parturiret, unam mali, alteram boni, easque exsilire intra uterum sentiret suum , mirata quidnam illud esset quod discordiam quamdam concepti cerneret fetus, consuluit Deum, ut passionem proderet, medelam daret. Itaque precanti est responsum redditum: Due gentes in utero tuo sunt, et duo populi de uentre tuo exibunt . Quod si ad animam referas, eamdem [d 1Kb] generatricem boni et mali intelliges, quia ex eodem fonte anime utrumque dimanat, sed hoc sobrii solet esse uerique iudicii; ut repudiato malo enutriat quod bonum est, atque confirmet. Prius ergo [e 1Kb] quam pariat bonum, hoc est, reuerentiam Deo debitam;  185 ut ipsi totum deferat, [f 1Kb] sua non preferat: cum uero genuerit confessionem que defertur Deo, deponit cordis sui tumorem. Adiiciens ergo Deus bonum anime dogma Abel, abstulit improbum dogma Cain.



CAPUT II.

In Cain Iudeorum figuram esse, Christianorum in Abel. Huius occasione quedam attexuntur de patribus, sed presertim de sepultura Isaac per quem Christi incarnatio, et Moysis per quem eiusdem doctoratus exprimitur. Denique eorumdem Moysis et Christi comparantur inter se sepulture.


5. Ego tamen hoc loco secundum Scripturam mysterium magis duorum populorum intelligo, quod Deus adiiciendo Ecclesie sue fidem pie plebis, abstulit perfidiam populi preuaricantis, quandoquidem uerba ipsa hoc significare uideantur, dicente Deo: Due gentes in utero tuo sunt, et duo populi de uentre tuo exibunt . Hec figura Synagoge et  Ecclesie in his duobus fratribus ante precessit Cain et Abel. Per Cain parricidialis populus intelligitur Iudeorum, qui Domini et auctoris sui et secundum Marie uirginis partum fratris, ut ita dicam, sanguinem persecutus est. Per Abel autem intelligitur Christianus adherens Deo, sicut et Dauid ait: Mihi autem adherere Deo bonum est ; ut celestibus se attexeret, et a terrenis separaret. Alibi: Defecit, inquit, anima mea in uerbum tuum ; eo quod ordinem uiuendi atque usum non in terrenis uoluptatibus, sed in uerbi agnitione posuisset. Ex quo cognoscitur nec illud otiose scriptum esse, sed perpense atque examinate, quod legimus in Regnorum libris: Et appositus est ad patres suos . Intelligi enim datur  quod patrum similis fuerit fide. Unde claret non ad sepulturam corporis, sed ad consortium uite relatum.

6. Denique de Isaac non perfunctorie scriptum putatur , quod requirens corporis istius speciem que anime sue attexebatur, appositus sit ad genus suum; eo quod patris sui moribus adheserit. Pulchre autem ad genus ait, non ad populum, sicut alibi. Nam legimus aliis locis appositos fuisse ad populum suum, sed isti non tam prestantes: prestantior autem qui paucorum similis fuerit, et non plurimorum: plures in populo suo quam in genere; et prestantius ducitur paucorum similem esse, quam plurimorum. Qui ergo Dei erat generatus promissione, qui ad sacrificium probande pietatis electus, qui unius uxoris, hoc est, solius sapientie societate contentus  superni illius generis quod est unum sibique semper conueniens, non plebeie uilitatis imitator astruendus fuit Scripture diuine testimonio. Etenim [g 1Kb] ubi labor, doctrina, meditatio, illic cum pluribus  commune collegium, et quoddam populare consortium est. Audiendo enim plerique proficiunt, quos nominauit populum. Ubi autem non humana traditione, sed ingeniosa collectione sine usu laboris disciplina percipitur, illic sublimis generis incorrupta sinceritas 186 est. Et ideo Isaac tamquam Dei munus ad genus suum magis, quam ad populum appositus legitur, ut diuinorum potius quam humanorum imitatorem esse sedulum recognoscas.

7. Beata et illa mens que species et ipsum genus supergrediens meretur audire quod dictum est ad Moysen, cum separaretur a populo: Tu autem sta mecum ! Nam sicut in Isaac Dominice incarnationis typus humane generationis supergressus consuetudinem, uicit priores; ita ut in eo non  uulgaris popularisque gratia, sed specialis prerogatiua precelleret, sicut lectio docet: Abrahe enim dicte sunt promissiones et semini eius: non dicit et seminibus tamquam in multis, sed sicut uni, hoc est, semini tuo, quod est Christus : ita etiam in Moyse uenturi Doctoris figura, qui legem doceret, Euangelium predicaret, impleret Testamentum uetus, nouum conderet, celeste populis alimentum daret, humane dignitatem conditionis excessit eo usque, ut Dei donaretur nomine, sicut habemus scriptum, dicente Domino: Posui te in Deum Pharaoni . Etenim uictor passionum omnium, nec ullis captus seculi illecebris, qui omnem istam secundum corpus habitationem celestis puritate conuersationis obduxerat, mentem regens, carnem  subiiciens, et regia quadam auctoritate castigans, nomine Dei uocatus est, ad cuius similitudinem se perfecte uirtutis ubertate formauerat.

8. Et ideo non legimus de eo sicut de ceteris, quia deficiens mortuus est: [a 1Kb] sed per uerbum Dei mortuus est . Deus enim neque defectionem aut diminutiomem patitur, neque adiectionem capit. Unde et addidit Scriptura: Quia nemo scit sepulturam eius usque in hodiernum diem , ut translationem magis, quam interitum eius intelligas. Mors enim secessio quedam est anime et corporis. Mortuus igitur est per uerbum Dei, ut ait Scriptura, non secundum uerbum; ut aduertas non nuntium mortis, sed gratie munus expressum, qui translatus magis, quam derelictus est, cuius nemo nouit  sepulturam. Quis enim in terrenis reliquias eius potuit deprehendere, quem secum esse Dei Filius in Euangelio demonstrauit ? Denique et Elias simul est uisus, qui translatus curru est, non sepultus nec mortuus legitur ? [b 1Kb] uiuit enim qui cum Dei Filio est. Moyses autem mortuus quidem legitur, sed per uerbum Dei mortuus, per quod facta sunt omnia. uerbo autem Dei  celi firmati sunt. Per uerbum igitur Dei non lapsus operis, sed firmamentum est. Non ergo tamquam relapsus in terram deprehenditur corporis solutione, sed tamquam uerbi celestis operatione donatus et munere; ut quietem magis caro eius, quam bustum acceperit.

9. Bene autem inter dominum et seruum seruatur distantia. Ut prerogatiuam domini intelligas, serui gratiam, de Moyse legitur, quia sepulturam eius nemo scit: de Christo autem, sepultura eius de terra sublata est ; quia ille secundum mysterium legis exspectabat redemptionem, ut resurgeret: hic secundum Euangelii 187 donum redemptionem non exspectabat, sed donabat. Et ideo sepultura eius ignorata non est, sed eleuata, quam diutius creatura  tenere non potuit; quia per ipsum omnis creatura properauit a corruptionis seruitiis eleuari. Nemo ergo scit sepulturam Moysi, quia uitam eius omnes nouerunt: Christi autem sepulturam uidimus; sed nunc iam non nouimus, qui resurrectionem eius agnouimus. Debuit enim cognosci tumulus eius, ut resurrectio manifestaretur; et ideo in Euangelio  tumulus summa expressione describitur: in lege non queritur; quia licet resurrectionem eius lex annuntiauerit , nobis tamen Euangelii series plenissime comprobauit.



CAPUT III.

Per Abel et Cain sapientie humane processus, qui in Christo solo inuentus non est, designari; per ordinem quo uterque fratrum nominantur, nec non per eorumdem officia significari Abelem etsi iuniorem, fratre tamen esse prestantiorem.


10. Ergo ut quod proposuimus, compleamus: Adiecit, inquit, parere Abel, hoc est, meliorem Eua que grauiter ante peccauerat, ex se generauit sententiam ut superioris sententie aboleret errorem. Mentior nisi hoc in uniuersis comprobatur. Ita enim nascimur, ut ante infirmus infantie sensus in nobis sit, postea pueritie corporis tantummodo curam sciens, nullum cultum, nullam habens obseruantiam diuinorum. Unde et euidenti nature nouitate ortum Iesum Christum ex uirgine ut probaret propheta, ait: Ecce uirgo in utero accipiet, et pariet filium, et uocabitur nomen eius Emanuel: butyrum et mel [c 1Kb] manducabit,  quoniam priusquam sciat malum aut bonum: non credet malitie, ut eligat quod bonum est . Et infra: Priusquam sciat puer uocare patrem ac matrem, accipiet uirtutem Damasci et spolia Samarie contra regem Assyriorum . Solus enim fuit qui non est captus seculi huius uanitate et carnali tumore; ut pote qui se humiliauit factus obediens usque ad mortem, longe uniuscuiusque nostrum  dissimilis, quia nos frustra extollimur mente carnis inflati. Unde et nemo sine peccato, nec unius diei infans: ille autem peccatum non fecit. Et ideo in nobis ante nascitur Cain seipsum preferens: postea Abel generatur, in quo sit reuerentia diuinitatis. Prius ergo irrepit quod malum est, postea agnoscitur quod bonum est. Ubi autem bonum, ibi iustum; ubi iustitia, ibi sanctitas, hoc est, Abel qui adheret Deo.

11. Et factus est, inquit, Abel pastor ouium, Cain autem operabatur terram . Non est otiosum quod cum ante generatus sit Cain, ut lectio docet, prelatus sit hoc loco Abel; nec idem sit ordo nominum, qui est ordo nature. Quid sibi uult mutatio ordinis; ut prius iunioris meminerit, ubi describitur  uite status operisque usus? Officiorum interrogemus distantiam, ut colligamus causam prelationis. Operari terram usu prius est, gratia inferius, quam oues pascere. Hoc enim instar est cuiusdam doctoris et principis, meritoque senior a uetustioribus inchoauit, iunior recentiora pretulit, que nullas spinas, 188 nullos tribulos germinarent, nulli sententie essent obnoxia. Denique peccati reus Adam de paradiso dimissus est uoluptatis, ut operaretur terram. Recte ergo ubi nascuntur hi fratres, seruatur etiam in predicando ordo nature: ubi uero exprimitur disciplina uiuendi, seniori iunior antefertur; quia etsi tempore iunior, uirtute prestantior est. Innocentia enim tempore posterior est, quam malitia, et quadam suppar etate, sed meritorum nobilitate antiquior. Senectus  enim uenerabilis est, non annis incana, sed moribus. Et etas, inquit, senectutis uita immaculata . Ubi ergo generatio exprimitur, preueniat Cain: ubi disciplinarum fit predicatio, precurrat Abel. Adolescentiam igitur, et ipsam in exordiis iuuentutem uariarum illecebris passionum feruere quis abnuat: sed ubi maturior etas successerit, tamquam pubescentis lasciuie tempestate discussa, tranquillitatem refundi, et in quosdam portus quietos lasse anime nauigium subducere? Itaque graues motus nostre adolescentie fida senectutis statione placidantur.



CAPUT Iu.

Malitiam tempore priorem esse, uirtutem dignitate: Hoc ipsum per Esau et Iacob designari, sicut et per duas Scripture mulieres; quarum altera uirtutis, altera uoluptatis imago est. Denique huius ultime artes describuntur.


12. Ne ergo dubites talibus nature admonitus exemplis, quod malitia precedat tempore, sed iuuenculescat infirmitate. Habet illa etatis stipendium: uirtus autem prerogatiuam glorie, qua plerumque iusto cedit iniquus. Cuius rei testis est fidelis diuina Scriptura, que docet Esau cognomine stultitie uirum cessisse patienter primatus suos fratri suo Iacob;  ita ut diceret: Ut quid mihi primatus ? Sed quos iste posthabuit, hos uir cognomento exercitationis preditus quesiuit mereri. Nonne tibi uidetur Esau tamquam in agone uictus, et proprie mentis infirmitate imparem se existimans cessisse uictori coronam, quem uidebat nullis passionum illecebris inflecti, quarum ipse puluerem sustinere non poterat? Ut quid mihi, inquit, primatus? Apud ignauos enim nulla sunt insignia uirtutis, apud sapientes prima habentur; studia enim uirtutis quedam instrumenta sunt. Itaque sicut bellator sine armis esse non potest, ita nec sine exercitatione uirtus. Unde et Dominus in Euangelio ait: A diebus Ioannis Baptiste regnum celorum cogitur, et cogentes diripiunt illud . Et alibi: Querite regnum Dei,  et ecce omnia presto sunt uobis . Non dormientibus, neque otiantibus, sed uigilantibus et laborantibus pollicentur premia: et labori merces parata est, qui licet non sit suauis ad gratiam, tamen fructuosus ad premium est.

13. Docet hoc sermo legis, sicut scriptum inuenimus: Si fuerint, inquit, uni homini due uxores, una earum dilecta, et altera odibilis, et pepererint ei ambe filios dilecta et odibilis, et primitiuus fuerit filius mulieris odibilis; qua die heredes reliquerit filios in substantia sua, non poterit primatum dare filio mulieris dilecte, omittens filium odibilis: 189 sed primitiuum filium odibilis [a 25Kb] cognoscet dare illi dotem ex omnibus que inueniuntur ei; quia ipse initium filiorum eius est, et ipsi debentur primitie . Quam profunda latent mysteriorum secreta in litteris! Recognosce,  anima, partus tuos, et odibilis istius mulieris quere mysterium. Intra te ea inuenies, si requiras. Repete cogitationes, relege sensus tuos, et cui primitie debeantur, agnosces. Due enim mulieres unicuique nostrum cohabitant, inimicitiis ac discordiis dissidentes, uelut quibusdam zelotypie contentionibus nostre replentes anime domum. Una earum nobis suauitati et amori est, blanda conciliatrix gratie, que uocatur uoluptas. Hanc nobis opinamur sociam ac domesticam: illam alteram immitem, asperam, feram credimus, cui nomen uirtus est.

14. Illa igitur meretricio procax motu, infracto per delicias incessu, nutantibus oculis, et ludentibus iaculans palpebris retia, quibus pretiosas iuuenum animas capit (oculus enim meretricis , quemcumque uiderit [b 17Kb] dubio sensu pretereuntem in angulo transitus domus sue sermonibus adoritur gratiosis, faciens iuuenum uolare corda, domi inquieta, in plateis uaga, osculis prodiga, pudore uilis, amictu diues, genas picta. Etenim quia uerum decorem nature habere non potest, adulterinis fucis affectate pulchritudinis lenocinatur speciem, non ueritatem. uitiorum succincta comitatu et quodam nequitiarum choro circumfusa, dux criminum, talibus uerborum machinis murum mentis aggreditur  humane: Sacrificium pacis est mihi, hodie reddo uota mea: hac ex causa progressa sum obuiam tibi, desiderans faciem tuam [a 26Kb] inuenire. Institis texui lectum meum, et tapetis ab Aegypto straui. Aspersi lectum meum croco, domum autem meam cinnamomo. ueni, fruamur amicitia usque in diluculum: ueni, et colluctemur cupidine . Hanc enim per os Salomonis speciem fornicarie uidemus expressam. Nam quid tam meretricium, quam secularis uoluptas que a fenestra domus sue intrat, oculis prima tentamenta preludens; et penetrat cito si tu in plateam prospiciens, id est, in publicas transeuntium uias, non in legis interna mysteria obtutum tue mentis intendas. Ea profecto est que ualidioribus uinculis uelut cubile quoddam consociate nobis communitatis intexit, ut  qui reclinauerit se, ligetur; et opprobriose fraudis uelamine operit corporis sui stratum, ad sollicitandos iuuenum animos absentiam uiri, hoc est, incuriam legis obtexens. Lex enim absens peccantibus est, nam si adesset, non delinqueretur; et ideo ait: Non enim adest uir meus in domo: abiit autem uiam longissimam inuolucro pecunie accepto in manu . Quid hoc esse dicam, nisi forte quia diuites putant nichil esse quod non cedat sue pecunie, et in gratiam sui legem uelint esse uenalem? Spargit odores suos uoluptas, quia Christi odorem non habet, thesauros demonstrat, regna 190 promittit, amores spondet continuos, inexploratos concubitus pollicetur, sine pedagogo disciplinas, sine monitore sermones, uitam sine sollicitudine, mollem somnum, inexplebilem  cupiditatem. Seducens, inquit, eum multo blandimento sermonum, et laqueis labiorum suorum alligans, domum adusque attraxit. At ille secutus eam circumuenitur . Nitebat aula regio luxu splendida celatis parietibus, et humida natabant pauimenta uino. Flagrabat unguento humus, spinis cooperta piscium, et marcentibus iam floribus lubrica. Illic comessantium tumultus, concertantium clamor, litigantium cedes, [b 1Kb] concentus cenantium, saltantium strepitus, ridentium cachinnus, lasciuientium plausus, confusa omnia, nichil nature ordine. Saltatrices tonse, et crispantes pueri coma, epulantium cruditas, edentium ructus, ebriorum sitis, hesterna crapula, hodierna temulentia, repleta uomitu bibentium pocula maiore odore ebrietatis, quam si recentia  tantum uina flagrarent. Ipsa in medio stans: Bibite, inquit, et inebriamini, ut cadat unusquisque, et non resurgat. Ille apud me primus, qui omnium perditissimus. Ille meus est, qui suus non est. Ille mihi gratior, qui sibi nequior. Calix aureus Babylonis in manu mea inebrians omnem terram, a uino meo biberunt omnes gentes. Qui est ergo insipientior diuertat ad me, et indigentibus sapientia precipio dicens: Panibus absconditis suauiter utimini, et aquam furtim dulciorem  bibite. Manducemus et bibamus; cras enim moriemur. Transiet uita nostra tamquam uestigia nubis, et tamquam nebula dissipabitur . uenite ergo, fruamur bonis que sunt, et utamur creatura tamquam in iuuentute celeriter. uino pretioso et unguentis nos impleamus, et non pretereat nos flos temporis. Coronemus nos rosis antequam marcescant. Nullum pratum sit quod non pertranseat luxuria nostra: ubique relinquamus signa letitie . Hec omnia relinquuntur, nichil secum quis feret, nisi quod corporis uoluptate perceperit. Denique ego istam institui Philosophiam; nec est alia uerior, nisi ea que bonum asserit quod suaue atque iucundum sit. Ergo uel Philosophie uel sapientie Salomonis credite.



CAPUT u.

Sollicitato a uoluptate uirtus saniora consulit; quomodo diabolicis tentationibus resistendum, et a quo etiam temporalia expetenda, quamque illa improbis noxia sint, docet; inuitat ad conuiuium sapientie, et quid eius ebrietas a uinolentia discrepet, aperit; ac tandem auaritie mala declarat.


15. His auditis, uelut ceruus sagittatus in iecore heret saucius. Quem miserans uirtus, et casurum cito uidens, improuiso [c 1Kb] occurrit, uerita ne inter moras illecebris demulcentibus mens capiatur humana. Palam, inquit, apparui tibi non querenti me. Ne fallat imprudentem, et circumueniat te mulier effrenata et 191 luxuriosa que non nouit pudorem: sedet in foribus domus in sella, palam in plateis aduocans  pretereuntes . Nunc igitur, fili, audi me, intende uerbis oris mei. Non declinet in uias eius cor tuum. Multos enim uulnerando deiecit, et sunt innumerabiles quos trucidauit. uie inferorum domus eius, deducentes in secessum mortis . Aufer igitur tibi prauum os et iniusta labia longe a te propelle. Oculi tui recta uideant : noli intendere fallaci mulieri . Mella enim distillabunt a labiis mulieris fornicarie, que ad tempus impinguat fauces tuas, postea uero amariorem felle inuenies. Dies me citius defecerit quam uitia eius exponam, que tamen in Prouerbiis ore sapientie descripta atque expressa sunt . Non te uincat forme concupiscentia. Adulterina est, fucis illita, nequaquam uero ac sincero fulgens  decore. Neque capiaris oculis; circumfusa enim retia sunt . Esto magis similis illius et sequere eum qui salit super montes, et transilit super colles, prospiciens per fenestras, eminens super retia. Mala sunt uoluptatis uincula. Oculos delectat, demulcet aures, sed mentem inquinat: multa mentitur, falsa adiungit, uera subducit, spondet pecuniam, aurum offert; sed aufert disciplinam . Tu autem accipe potius disciplinam, quam pecuniam,  et scientiam super aurum probatum. Melior est enim lapidibus pretiosis . Non te celabo que summa eius feruntur, [a 1Kb] ne uidear deoperire que displiceant in uoluptate, et obumbrare que placeant. Eleuat enim et extollit mentem suasoriis uerbis, ostendit omnia regna terre, dicens: hec omnia tibi dabo, si procidens adoraueris me. Ibi tu caue ne rapiaris a preterlabentibus et non manentibus, in quibus magna tentatio est.

16. Docuit te certe Dominus iehsu quemadmodum aduersus huiusmodi tentationes resistas. Tetenderat diabolus primum laqueum gule dicens: Si filius Dei es, dic huic lapidi, ut panis fiat . Respondit Dominus: Non in pane solo uiuit homo, sed in omni uerbo Dei. Laqueum soluit hoc dicto. Posuit  iterum diabolus secundum iactantie laqueum, qui etiam bonam mentem prosperis currentem semitis solet strangulare: Et duxit illum, inquit, in Hierusalem, et statuit eum super pinnam templi, et dixit illi: Si Filius Dei es, mitte te hinc. Scriptum est enim quod angelis suis mandauit de te, ut conseruent te, quia in manibus tollent te, ne forte offendas ad lapidem pedem tuum . Itaque cum posset sine ullo periculo mittere se Dominus iehsu, cui suppeterent spiritales uolatus; tamen ne iactantie genus esset, respondit diabolo: Non tentabis Dominum Deum tuum . Simul docuit nos cauere ne faciamus uoluntatem diaboli. Si ergo uere iactantia declinanda est, quanto magis nemo debet falsa iactare pro ueris? Tertius superest laqueus auaritie atque ambitionis. Ostendit in monte posito omnia regna orbis terre in  momento temporis . Bene in momento, quia diuturna esse nequeunt. Paululum exspecta, et cito transeunt. Itaque qui sequuntur ea, in monte sibi esse uidentur: sed non sunt perpetui, sicut habes scriptum: uidi impium superexaltatum et 192 eleuatum super cedros Libani, et transiui, et ecce non erat . Sed qui ea maximi facit, adorare uidetur diabolum, cuius Deus uenter est, et in pudendis gloria. Tu autem in Deo gloriam quere, qui tibi ait: Dominum Deum tuum adorabis, et illi soli seruies , a quo eterna accipias, non temporalia.

17. Tamen si quem etiam ista delectent, ab eo moderatius petantur qui uerus omnium fons est. [b 1Kb] Nam et ipsa peculiaria que possidere sibi uidetur diabolus,  aliena sunt, sicut ipse dixit: Tibi dabo potestatem hanc uniuersam et gloriam eorum, quia mihi tradita sunt . Ab eo ergo spera, licet breuis uite non sit longum uiaticum requirendum; tamen ab eo spera qui uniuersam creaturam condidit, qui diabolo ea ad tempus tradidit, non ut possideat, sed ut tentet. Non enim poterat corona esse sine certamine. Probandi erant dubii, ut iusti coronarentur.

18. Dedit itaque diabolo ea, quia in his ipsis pena  accipientis est, si uti nesciat. Quid est enim thesaurus luxurioso, nisi sumptus luxurie? Unde non luxuriosus, sed frugi probatur. Et ideo utere quasi frugi iis que tibi apponuntur, ut non cum manducas multum, odibilis fias: uigilie enim et tormenta uiro edaci . Et infra: Si coactus fueris in edendo, surge et uome, et refrigerabit te, et non adduces corpori tuo infirmitatem . Plurimos itaque gula sua occidit, nullum frugalitas: innumeris uina nocuerunt, nulli parcimonia. Plerique inter epulas fudere animas, et mensas proprio repleuere sanguine. Aliis cruditas uocem simul rapuit et sensum: et si aliquibus cruditas noxia non fuit, his ruinam fecit ebrietas. Alios enim in crimen egit ebrietas; etsi ipsa [c 1Kb] crimen sit, alios ad egestatem redegit. Postremo audi  quos Christus excludat: Cum intrauerit, inquit, paterfamilias, et clauserit ostium, incipietis foris stare, et pulsare ostium dicentes: Aperi nobis. Et respondens dicet: Nescio uos unde estis, recedite a me, omnes operarii iniquitatis. Tunc incipietis dicere: Manducauimus coram te, et bibimus, et in plateis nostris docuisti. Et dicet uobis: Nescio unde estis . Audisti quid de manducantibus dixerit. Audi nunc quid de ieiunantibus dicat: Beati qui nunc esuriunt et sitiunt, quia saturabuntur . Et infra; ue uobis qui saturati estis, quoniam esurietis .

19. Sed uis manducare, uis bibere? ueni ad conuiuium sapientie que inuitat omnes cum magna predicatione dicens: uenite et edite panes meos, et bibite uinum quod miscui uobis . Delectant cantica  que epulantem demulceant? Audi hortantem, audi cantantem Ecclesiam, non solum in canticis, sed etiam in Canticis canticorum: Manducate, proximi mei, et bibite, et inebriamini, [d 1Kb] patres mei . Sed hec ebrietas sobrios facit; hec ebrietas gratie, non temulentie est. Letitiam generat, non titubantiam. Nec uerearis ne in conuiuio Ecclesie aut grati odores tibi, aut dulces cibi, aut diuersi potus, aut conuiue nobiles desint, aut decentes ministri. Quid Christo nobilius, qui in conuiuio Ecclesie et ministrat et ministratur? Istius conuiue recumbentis annecte 193 te lateri, ac te Deo coniunge; non fastidias mensam quam Christus elegit dicens: Introiui in hortum meum, soror mea sponsa, uindemiaui myrrham  cum aromatibus meis: manducaui panem meum cum melle meo, et bibi uinum cum lacte meo . In horto, hoc est, in paradiso est conuiuium Ecclesie, ubi erat prius Adam, quam peccatum committeret. Ibi recumbebat Eua priusquam culpam crearet et pareret. Ibi uindemiabis myrrham, hoc est, Christi sepulturam; ut consepultus cum illo per baptismum in mortem, quemadmodum ille surrexit ex mortuis, et tu resurgas. Ibi manducabis panem qui confirmat  cor hominis. Mel gustabis, quo tuorum dulcescat meatus faucium. uinum bibes cum lacte, hoc est, cum splendore et sinceritate: siue quod pura simplicitas sit; siue quod immaculata gratia, que in remissionem sumitur peccatorum; siue quod paruulos consolationis sue lactet uberibus, ut ablactati in deliciis, in plenitudinem perfecte etatis adolescant. Succede ergo in hoc conuiuium. An metuis ne angustior domus et breuis conuiuii locus te comprimat? O Isrel, quam magna est domus Domini, et ingens locus possessionis eius! Magnus, et non habet finem, altus, et immensus . Ibi fuerunt gigantes illi, qui ab initio fuerunt statura magna scientes prelium. Non hos elegit Dominus. Et merito non elegit, quia prelium, non pacem sciebant. Et ideo tu pacem disce, ut eligaris a Deo. Sed ne  forte incomptam domus magnitudinem putes, et diuersoria te columnata delectent: sapientia edificauit sibi domum, [a 21Kb] et fulsit columnas septem. Ipse etiam Dominus iehsu multas mansiones apud Patrem suum esse commemorat . In hac ergo domo epulaberis anime cibos, potusque mentis; ut postea non esurias, neque sitias umquam. Qui enim manducat, manducat usque ad satietatem; et qui bibit, usque ad ebrietatem bibit.

20. Sed hec ebrietas pudicitie custos est: illa uini ebrietas fomes libidinis, quo per carnes uaporantur interna uiscera, animus ignescit, anima exuritur. Seuus criminum stimulus libido est, que numquam manere quietum patitur affectum. Nocte feruet, die anhelat, de sommo excitat, a negotio abducit,  a ratione reuocat, aufert consilium, amantes inquietat, lapsos inclinat, castis insidiatur, potiendo inflammat, usuque accenditur. Nullus peccandi modus, et inexplebilis scelerum sitis, nisi morte amantis exstingui non potest. Et ideo ait Apostolus: Fugite fornicationem ; ut ueloci fuga tamquam furiose domine declinare seuitiam, et tetro seruitio exire possimus.

21. Nam quid de auaritia dicam, insatiabili pecunie cupiditate, et quadam eris libidine, que quo plura abstulerit, eo magis inopem esse se credit? Omnibus inuida, sibi uilis, in summis diuitiis inops, affectu extenuat quod censu abundat. Nullus rapiendi modus, ubi nulla mensura cupiendi. Sic inflammat  animum, sic igne suo pascit eum, ut hoc loco distet, quod illa formarum adultera sit, ista terrarum. Elementa concutit, mare sulcat, terram effodit, celum uotis fatigat, nec sereno grata nec nubilo, 194 condemnat prouentus annuos, fetusque terrarum arguit. Sed hec egritudo est anime, non sanitas. Denique Ecclesiastes dicit: Est languor malus quem uidi sub sole, diuitias custodiri in malum possidentis eas . Et supra: Qui diligit argentum, non satiabitur argento . Et: Nec est finis acquisitionis eorum . Si queris thesauros, accipe inuisibiles et occultos quos in celi altissimis, non quos in  terrarum uenis requiras. Esto pauper spiritu, et eris diues qualicumque censu; quia non in abundantia diuitiarum uita est hominis, sed in uirtute ac fide. Iste te diuitie uerum diuitem facient, si sis in Deum diues.



CAPUT uI.

uirtutem studio et labore comparari. Hoc Iacobi qui primatum in fratrem adeptus est, probatur exemplo; et mystica de Abraham, Moyse, ac iisdem duobus fratribus exponuntur.

22. Audisti uoluptatis mysteria, audisti etiam copiarum nostrarum munera, quas ego non supellectili operiendas, sed Scripture nudis sermonibus demonstrandas putaui; ut sua ipsa luce fulgerent, et ex se ipse uocem emitterent sui inuicem. Neque enim sol  et luna interprete indigent. Habent interpretem fulgorem sui luminis, quo totus repletus orbis est. Illis illuminatio est fides sine indice, quedam, ut ita dicam, intestata testis que alieno non indiget testimonio, ut subito se uniuersorum oculis effundit. Non ergo nuntiantur opera nostra, sed clamant, et se ipsa nuntiant. Sane ut et hoc quod laboriosum in nostris ducitur, non preteream, fides exigitur, studium desideratur, facta queruntur. His enim tribus Dominus iehsu deuotionis humane officia definiuit dicens: Petite, et dabitur uobis: querite, et inuenietis: pulsate, et aperietur uobis . Et infra: Omnis ergo qui audit uerba mea hec, et facit ea, similis est uiro sapienti .

23. Hec qui studiose fuerit prosecutus, primatus  benedictionis accipiet, sicut patriarcha Iacob qui continentia et fide humanarum supplantauit uestigia passionum. Iste ait: Misericordiam mei habuit Deus, et sunt mihi omnia . Hanc itaque misericordiam nos fide, studio, operibusque mereamur, quibus disciplinis inuenit Isrel gratiam Dei, et per ipsam omnia. Non enim mundi huius copias, sed uirtutum disciplinas sibi suppetere gaudebat. Has nobis substituamus heredes, quas sanctus Abraham in Isaac filio suo substituit sibi, omnem operum suorum deputans hereditatem sapienti et iusto uiro, nec ullum ius hereditarium ancillis uel ancillarum filiis derelinquens, sed tantummodo donationis munera. Perfecte enim uirtutes totum accipiunt glorie patrimonium,  usitatis et mediocribus uile aliquid aspergitur. Et ideo Agar que aduena Latine dicitur atque accola, et Cethura que odorifera significatur, heredes non sunt. Qui enim mediis utitur disciplinis, accola, non inhabitator est sapientie. Odore aspersus, non fructu expletur. Sanitatem autem cibus, non odor inuehit, quia odor fructuum nuntius est. Principales itaque disciplinas sequentibus, et 195 indigenas accolis agnoscimus preferendas.

24. Hoc secundum ingenium. [b 1Kb] At uero secundum mysterium Abraham pater gentium semini suo legitimo, quod est Christus, hereditatem omnem fidei  sue detulit, qui in hac terra uelut aduena fuit; ut uite huius odorem magis quam fructum referret. Hec cum audit mens, auertit se a uoluptate, uirtutique adiungit, ueri decoris admirans gratiam, purum affectum, simplicem sententiam, mediocrem uestem, hoc est, non in persuasione sermonis, sed in ostensione Spiritus , qualis est apostolice forma sententie, amictum sapientie atque pietatis omni pretiosiorem auro refulgens, tunc chorum prudentie, temperantie, fortitudinis, ac iustitie suscipiens que flagrabant odorem disciplinarum, incutiens reuerentiam, infundens gratiam. Itaque talibus mota elegit studia uirtutis, quibus Iacob uir plenus exercitationis mentem intendit suam. Et ideo ouium pastor inducitur ; eo quod imperitare corpori et sensibus eius ac uoluptatibus, uotique modum tenere, ne uelut ouis uagetur incerta, prestantius estimatur, quam regere populos, uel preesse urbibus. Difficilius enim quispiam se, quam alterum regit. Animum uincere, iracundiam cohibere, compugnantesque leges carnis et mentis in unum cogere immortalis cuiusdam est uiri quem inferni porta non ceperit. Denique ipse sibi Legislator uindicauit hoc munus; ut oues pasceret Ietro , qui dicitur superfluus, et ageret in desertum: eo quod irrationabilem et superflui uulgarisque sermonis loquacitatem indiscreta quedam sobrie doctrine cegit mysteria. Ideoque Aegyptiis abominationi erant pastores ouium. Omnes enim qui corporis dediti passionibus huiusmodi, et  uoluptatibus indulgent suis, disceptatorem uerbi, doctoremque uirtutis quadam exsecratione declinant. Et ideo per enigmata hec docuit Moyses  apta Deo esse sacrificia, que refugit omnis insipiens, hoc est, opera et precepta uirtutis. Ideoque pastor Abel, Cain autem operator terre legitur, qui in fratre suo uir insipiens formam speciemque uirtutis expressam ferre non potuit.



CAPUT uII.

Indicato duplici defectu sacrificii Cain, ostendit tria uitia in nostris oblationibus obrepere posse; nec non diuina testimonia quibus eadem uitia proscribuntur, adducit.

25. Et factum est, post dies obtulit Cain ex fructibus  terre munus Domino . Duplex culpa: una quod post dies obtulit, altera quod ex fructibus, non ex primis fructibus. Sacrificium autem et celeritate commendatur et gratia. Unde preceptum est: Si uoueris uotum, non facias moram reddere illud. Melius est enim non uouere uotum, quam uouere, et non reddere . Cum enim moram facis, non reddis. uotum est autem postulatio bonorum a Deo cum soluendi muneris promissione. Et ideo cum impetraueris quod petisti, ingrati est tardare promissum. Sed interdum aut negligentibus irrepit obliuio impetratorum, aut tumidis et elatis. Arrogare euentus 196 sibi hebetis cordis est, et bonum quod agit uel quod a Deo consequitur, propriis uirtutibus  uindicare, nec auctoris deputare gratie, sed ipsum se suorum bonorum auctorem ducere. Tertium genus est peccati quidem minoris, sed supparis arrogantie eorum scilicet qui datorem bonorum Deum non negant: sed que acciderint, ea sibi propter prudentiam suam, ceterarumque merita uirtutum iure delata arbitrantur. Propterea etiam diuina dignos habitos gratia, quod nequaquam uiderentur indigni quibus talia diuinis beneficiis prouenirent.

26. Ne quid ergo huiusmodi accidat, unde uotum tuum tibi in peccatum fiat, lex te informauit atque instruxit, dicente Domino qui legem dedit: Attende tibi, ne obliuiscaris beneficia Domini Dei tui, et non custodias mandata et iudicia, et iustitias illius que ego precipio tibi hodie; ne cum manducaueris, et repletus  fueris, et cum domos bonas edificaueris, et habitare ceperis in eis, et oues tue et boues tui cum repleti fuerint, et cum ere, argento et auro completus fueris, et omnia possidere ceperis, et plena fuerint horrea tua, exaltes cor tuum, et obliuiscaris Dominum Deum tuum . Tunc ergo obliuisceris Dominum, cum oblitus fueris tui. Si autem cognoscas infirmum te esse, cognosces Deum esse supra omnia, et immemor esse non poteris, ut ei reuerentiam debitam soluas.

27. Disce nunc quemadmodum unusquisque moneatur, ne se ipse auctorem suorum putet bonorum. Ne dicas, inquit, in corde tuo: uirtus mea et potentia mea fecit mihi uirtutem hanc magnam: sed in mente tua habebis Dominum Deum tuum; quoniam ipse dat  uires, ut facias uirtutes . Unde bene Apostolus  quasi legis interpres non gloriabatur in uirtute sua: sed minimum Apostolorum se esse dicebat, et quidquid esset, gratie diuine esse non meriti sui, nichilque nos hahere quod non acceperimus. Quid enim, inquit, habes quod non accepisti? Si autem accepisti, quid gloriaris quasi non acceperis ? Didicisti ergo humilitatem magis sequi, quam arrogantiam; sedulitatem affectare, quam potestatem. Accepisti salutaria precepta, noli negligere utilia instrumenta medicine, quibus fibra omnis lethalis uulneris exsecatur.

28. Ille quoque qui se iustificat, ne infletur cordis sui tumore; et ipse accepit salubre mandatum, in huiusmodi sententiam resultante oraculo: Ne dicas  in corde tuo, cum consumere ceperit Dominus Deus tuus gentes illas a conspectu tuo, dicens: Propter iustitiam meam induxit me Dominus possidere terram istam: sed propter iniquitates gentium istarum exstirpauit illos Dominus a facie tua . Non propter iustitiam tuam, non propter bonitatem tuam, nec propter equitatem cordis tui intras possidere terram istam: sed propter iniquitatem gentium disperdet eos Dominus a conspectu tuo, et restituet Testamentum tuum quod iurauit patribus uestris. Testamentum perfecta Dei gratia est; nichil enim imperfectum dat Deus: perfecta autem uirtus est, et opera uirtutis. Testamentum autem dicitur, quo defertur bonorum hereditas. Merito et testamentum  dicitur, et diuinum, cum ea que uere bona sunt, attestatione mandatorum celestium conferuntur. Et Testamentum 197 dicitur, quoniam sanguine dedicatum est: uetus in typo, nouum in ueritate. Quo Testamento diuine gratie pignus tenemus; quia sic dilexit Deus hunc mundum, ut unigenitum Filium suum pro nobis omnibus daret. Unde perfectionem gratie predicans Apostolus ait: Quomodo non etiam cum illo omnia nobis donauit ?



CAPUT uIII.

Exemplo sacrificii Abraham qualitates queis Deo grata fit oblatio, exprimuntur, nempe celeritas, continuatio et fides. Celeritatem Deus in utroque Testamento precipit; quam et ipse exhibet, cum non tantum cito largiatur, sed etiam nos preueniat.


29. Prima igitur uoti gratia est celeritas solutionis. Denique Abraham filium suum ad holocaustum iussus offerre, non post dies, ut Cain obtulit: sed exsurgens mane strauit asinam suam, et adhibuit secum duos pueros, et Isaac filium suum; et concidens ligna ad holocaustum, surgens abiit, et uenit ad locum quem dixerat ei Deus, die tertia . Primo aduerte immolaturi studium maturum atque festinum; ut mora exspectationis non esset, nisi donec audiretur oraculum: deinde ut sterneret asinam suam, obsequium omne ipse susciperet, et sacrificio necessaria prepararet, [a 1Kb] duabus quoque fide et spe uirtutibus comitantibus, hostiam suam duceret, de potestate  Dei certus, et de bonitate securus.

30. Quod autem ait, die tertia; uel quod continua esse debeat et perpetua deuotio. Tripartitum est enim tempus, preteritum, presens et futurum. Quo admonemur quod nec preteritorum beneficiorum Dei, uel presentium, uel futurorum irrepere debeat ulla obliuio, sed tenax gratie memoria perseuerare, et obedientia non deesse. uel quia is qui sacrificat, in unum splendorem, in unam lucem debeat credere Trinitatis. Ei [b 1Kb] enim qui fideliter sacrificat, dies lucet, nox nulla est. Sic et in Exodo Moyses ait: uiam trium dierum ibimus, et immolabimus Domino Deo nostro . Sed etiam alibi cum uisus esset Deus Abrahe ad ilicem Mambre: Respiciens, inquit, Abraham oculis suis uidit, et ecce tres uiri stabant super eum. Et uidens occurrit obuiam illis  ad ostium tabernaculi sui, et adorauit super terram, et dixit: Domine, si inueni gratiam ante te . Tres uidet, unum adorat. Tres mensuras offert similaginis . Nam etsi immensus Deus, tamen mensuram omnium tenet, sicut scriptum est: Quis mensus est manu aquam, et celum palmo, et uniuersam terram clausa manu ? Perfecte  igitur in personis singulis Trinitati, interiore mentis arcano, hoc est, similaginis spiritalis sanctus Patriarcha sacrificium deferebat. Hec est similago, quam in Euangelio molet mulier illa, que assumetur: Una enim, inquit, assumetur, altera relinquetur . Assumetur Ecclesia, relinquetur Synagoga. uel mens bona assumitur, improba derelinquitur. 198 Ut scias autem quia et Abraham in Christum credidit: Abraham, inquit, diem meum uidit, et gauisus est . Et qui credit in Christum, credit et in Patrem. Et qui perfecte credit in Patrem, credit in Filium et Spiritum sanctum. Tres ergo mensure, una similago, hoc est, unum erat sacrificium quod uenerabili Trinitati, pari quadam mensura deuotionis, et congrua plenitudine pietatis  oblatum est.

31. Adhuc cognosce celeris studia deuotionis: Cucurrit, inquit, et accepit uitulum unum tenerum et bonum, et dedit puero, et festinauit facere eum . Ubique impigra deuotio, et ideo Deo fuit munus eius acceptum. Habes et alibi, ut solis ortum oratione preuenias: Occurre, inquit, ad solis ortum . Habes in Euangelio dicentem Dominum Iesum: Zacchee, festinans descende . Et ille quia impetrauerat quod uolebat, ut Christum uideret; et amplius impetrauerat, ut uideretur et uocaretur a Christo, festinans descendit, et excepit illum gaudens; et ideo probauit Dominus eius affectum, et eum celeri remuneratione donauit dicens: Quia hodie salus domui huic facta est .  Festinauit enim et Dominus ad beneficium; et ideo non exspectauit, ut promitteret, et postea impleret; sed antea fecit, et postea declarauit. Dixit enim: Facta est salus: quod [c 1Kb] utique preuenientis fuit, non promittentis. Iustus igitur uotum suum celeritate commendat. Et patres nostri festinantes manducabant pascha, succincti lumbos, et pedes suos calceamentorum [d 1Kb] induti uinculis, et tamquam corporeum onus deponentes, ut essent parati ad transitum; pascha enim Domini transitus est a passionibus ad exercitia uirtutis. Et ideo pascha Domini dicitur; quoniam et tunc in typo illo agni ueritas Dominice passionis annuntiabatur, et nunc eius celebratur gratia.

32. Cito ergo hoc quere anima; ut cito etiam audias, sicut audiuit et Iacob: Quid est hoc quod  tam cito inuenisti, fili ? Et ille secundum dogma respondit: Quod tradidit Dominus Deus tuus in manus meas. Cito dat Deus; quia dixit, et facta sunt: mandauit, et creata sunt. uerbum enim Dei [e 1Kb] non sicut quidam ait, opus est, sed operans, sicut habes scriptum: Pater meus usque modo operatur, et ego operor . Preuenit omnia;  est enim ante omnia sicut Pater, et in omnibus sicut idem Pater, penetrans omnia. ualidum enim et acutum, et omni gladio acutius est, penetrans usque ad diuisionem anime et spiritus, artuumque et medullarum. Preueniens omnium cogitationes, de quo ait Pater Deus: Iam uidebis si comprehendit te uerbum meum, aut non . Ubi enim Deus, et uerbum est, sicut dixit: ueniemus et mansionem apud eum faciemus . Et sicut habes in aliis de Deo lectum: Ego steti hic priusquam tu : ita et uerbum dicit: Priusquam stares sub arbore fici, uidi te . Et de ipso dictum est uerbo, hoc est, Filio Dei: Medius autem uestrum stat quem uos nescitis . Ubicumque enim sancti, [a 1Kb] ibi in eorum medio Dei 199  uerbum in singulorum precordiis complens maria et terras. Et cum hic est, etiam alibi est; non mutato loco, sed repleto utique sui presentia. Ubique enim est, qui per omnia, et in omnibus, nullum locum immunem sui relinquens. Et ubi adest, erat: et ubi erat, adest. Et ideo qui nouit uelox esse uerbum Dei, cito petit, et cito impetrat.



CAPUT IX.

Pharao propter moram in obediendo arguitur. Commendatur in oratione humilitas, secretum ac breuitas, cum reprehensione uerbositatis. Quomodo orandi formam Dominus docuerit; ac tandem pro quibus precipue orandum?

33. At uero Pharao qui opinionibus et uanis inanibus  studium impendebat suum  dicenti Moysi: Constitue mihi quando pro te orem, et pro famulis tuis, et pro populo tuo, ut exterminet Dominus ranas ; cum debuerit in tanta positus necessitate rogare, ut iam oraret nec differret, respondit: Crastina die; otiosus et negligens, more penam Aegypti soluturus excidio. Itaque iste ubi impetrabat, immemor fiebat gratie; et exaltatus mente carnis sue, obliuiscebatur Deum.

34. Humilitas autem commendat orationem. Siquidem et Phariseus ille reprehensus est qui ieiunia sua uelut beneficia enumerabat, et tamquam obiectabat Deo, et se criminum memorabat exsortem. Publicanus autem predicatus est, qui a longe  stans nolebat oculos ad celum leuare, sed percutiebat pectus suum dicens: Domine Deus, propitius esto mihi peccatori . Et ideo diuina eum sententia pretulit dicens: Quia descendit hic publicanus iustificatus magis, quam phariseus . Ille enim iustificatur qui peccatum proprium confitetur, sicut locutus est ipse Dominus: Dic iniquitates tuas, ut iustificeris . Et Dauid ait: Sacrificium  Deo, spiritus contribulatus . Et iterum: Cor contritum et humiliatum Deus non spernit . [b 1Kb] Hieremias quoque ait: Anima in angustiis, et spiritus anxiatus clamat ad te . Ergo et Pharao , [c 1Kb] et rex Assyrius qui dicebat: Quis deorum gentium istarum liberabit terram suam de manu mea; quoniam liberabit Dominus Deus tuus Hierusalem de manu mea ? exaltatione sua deiecti sunt. Iustus autem, sicut Iacob, ad auctorem Deum refert quecumque fuerit bona consecutus, dicens de omnibus quecumque sibi prosperare cognouerit: Quoniam tradidit ea Dominus Deus in manus meas . Hec igitur melior uotorum suorum solutio est, sicut et Dauid ait: Immola Deo sacrificium laudis, et redde  Altissimo uota tua . Laudare Deum, commendare est uotum, et soluere. Unde et Samaritanus ille aliis antefertur, qui cum leprosis aliis nouem secundum preceptum Domini, mundatus a lepra, solus regressus ad Christum amplificabat Deum, et agebat gratias. De quo iehsu ait: Non fuit ex illis qui rediret, et gratias ageret Deo, nisi hic alienigena . . . . . Et ait 200 illi: Surge, et uade; quia fides tua te saluum fecit .

35. Est etiam illa commendande orationis et uoti disciplina; ut non diuulgemus orationem, sed abscondita teneamus mysteria, sicut tenuit Abraham, qui subcinericias fecit . Tenuerunt et patres qui coxere conspersum quod extulerant de Aegypto, subcinericia facientes azyma, que Grece  dicuntur, eo quod abscondantur in cinere; significantes fermentum illud quod abscondit mulier illa Euangelica  in farine mensuris tribus, donec fermentaretur totum, mysteriorum quoque innuentes premendam esse doctrinam. Quod apertius Dominus in Euangelio docuit dicens: Tu autem cum orabis, intra in cubiculum tuum, et clauso ostio Patrem tuum ora in abscondito, et Pater tuus qui uidet in abscondito, reddet tibi: orantes autem nolite multum loqui . Et infra: Scit enim Pater uester quid uobis opus sit, antequam petatis ab eo . Cubiculum tuum, mentis arcanum, animique secretum est. In hoc cubiculum tuum intra, [d 1Kb] hoc est, intra in alta precordia, totus ingredere de corporis tui exteriori uestibulo, et claude  ostium tuum.

36. Quod sit ostium tuum, disce: Pone, Domine, custodiam ori meo, et ostium circuitus labiis meis . Et Paulus petit orari pro se: Ut aperiatur mihi, inquit, ostium uerbi, ad loquendum mysterium Christi . Sed ille ut pote electus ad Euangelii predicationem, recte sibi ostium uerbi optabat aperiri; quia de ore eius exibat salus gentium,  de ore eius prodibat uita populorum. Nos autem claudamus ostium, ne culpa intret, ne lapsus aliquis sermonis exeat. Intrat culpa, si lapsus exierit. Audi quomodo intret culpa. In multiloquio, inquit, non effugies peccatum . Exiuit multiloquium, peccatum intrauit; quia in multiloquio nequaquam qui exeat sermo, trutinatur. imprudenter labitur, licet ipsum ultra mensuram aliquid loqui grande peccatum sit.

37. Et ideo caue ne imprudenter loquaris; labia enim imprudentis inducunt eum ad mala. Caue ne in oratione te extollas; oratio enim humiliantis se nubes penetrabit. Caue ne incaute Symboli uel Dominice orationis diuulges mysteria. An nescis quam graue sit in oratione contrahere peccatum, ubi speras  remedium? Certe Dominus per Prophetam docuit hoc graue esse maledictum dicens: Et oratio eius fiat in peccatum ; nisi forte mediocre id tibi putas esse. Diffidere est enim de potentia Dei, estimare quod non audiaris, nisi clamaueris. Clament opera tua, clamet fides, clamet affectus, clament passiones tue, clamet sanguis tuus, sicut sancti Abel, de quo dixit Deus ad Cain: uox sanguinis fratris tui ad me clamat . Audit enim te in occultis, qui mundat in occultis. Nos nisi loquentem aliquem audire non possumus: apud Deum loquuntur non uerba, sed cogitationes. Et ut hoc uerum scias, dicebat Dominus iehsu ad Iudeos: Quid cogitatis mala in cordibus uestris ? Non interrogantis uox ista est, sed scientis. Quod  tibi manifestat Euangelista dicens: iehsu 201 autem sciebat cogitationes eorum . Sicut ergo Filius nouit, nouit et Pater. Filium nosse cognouisti, Patrem nosse, audi consiliarium et testem Patris dicentem: Scit enim Pater uester quid uobis opus sit, antequam petatis ab eo . Coque ergo subcinericiam tuam uapore Spiritus sancti; coque etiam animi passiones uerbi calore. Et si crudiores sunt passiones tue nuper fortasse de Aegypto egredientes, operito eas, et lento calore excoque; ne fortiorem ignem ferre non possint, et semiustulentur potius quam coquantur. [a 1Kb] Sunt enim plurima que cruda displiceant, cocta delectent. Foue igitur pectore tuo alta mysteria; ne prematuro sermone et infidis auribus uel infirmis quasi incocta committas,  atque auditor auertatur et cum horrore fastidiat, qui si coctiora gustaret, spiritalis cibi perciperet suauitatem.

38. Diuine autem Dominus iehsu et bonitatem te docuit Patris, qui bona nouerit dare ; ut que bona sunt a bono poscas: et impense et frequenter monuit orandum; non ut fastidiosa continuetur  oratio, [b 1Kb] sed ut assidua frequenter effundatur . Plerumque enim inanis gloria longe precationi, intermisse autem prorsus obrepit incuria. Deinde monet  ut cum ipse ueniam tibi poscis, tum maxime largiendam aliis noueris, quo precem tuam operis tui uoce commendes. Apostolus quoque docet  orandum sine ira et disceptatione, ut non turbetur, non interpoletur oratio tua. Docet etiam orandum in omni loco, cum Saluator dicat: Intra in cubiculum tuum . Sed intellige non cubiculum conclusum parietibus, quo tua membra claudantur: sed cubiculum quod in te est, in quo includuntur cogitationes tue, in quo uersantur sensus tui. Hoc orationis tue cubiculum ubique tecum est, et ubique secretum  est, cuius arbiter nullus est nisi solus Deus.

39. Orandum autem precipue et pro populo doceris , hoc est, pro toto corpore, pro membris omnibus matris tue, in quo mutue caritatis est insigne. Si enim pro te roges tantum, [c 1Kb] solus pro te rogabis. Et si pro se tantum singuli orent, minor [d 1Kb] peccatoris quam intercedentis est gratia. Nunc autem quia singuli orant pro omnibus, etiam omnes orant pro singulis. Ergo ut concludamus, si pro te roges tantum, solus, ut diximus, pro te rogabis. Si autem pro omnibus roges, omnes pro te rogabunt. Siquidem et tu in omnibus es. Ita magna remuneratio est, ut orationibus singulorum acquirantur singulis totius plebis suffragia. In quo arrogantia nulla, sed humilitas maior est, et fructus  uberior.



202 CAPUT X.

Exposito primo sacrificii, Cain defectu transitur ad alterum, quod scilicet non obtulerit de primitiis. Primitias anime precipue offerendas, et que ille sint. Easdem Abelem obtulisse, ac legem offerendas precepisse. Ibidem quinam dicantur Chananei: item cur Deus iurasse memoretur: non posse sine illius ope animi motus pacari. Denique hos partus offerri debere ad quos sexus distinctio nichil conferat.

40. Sed iam est tempus alio transire, quoniam de eo quod post dies obtulit Cain plene diximus. Factus est indicium resupini, cum ipsa postulatio uoti matura esse debeat; ne uideamur de humanis artibus, hoc est, medendi peritia, herbarumque succis sperasse  magis remedium, quam de Deo subsidium poposcisse. Ad ipsum enim prius est confugiendum, qui nostre curare possit anime passiones. uerum homines quidam prepostero ordine ante sibi ab hominibus opem arcessunt: ubi autem humana subsidia defecerint, tunc opinantur diuini postulandam fauoris, gratiam.

 41. Concluso ergo illo et conuicto Cain crimine, aliud oblationis uitium discutiamus. Obtulit, inquit, ex fructibus terre, non a primis fructibus primitias Deo. Hoc est primitias sibi prius uindicare: Deo autem sequentia deferre. Itaque cum uere anima corpori tamquam seruo domina sit preferenda, utique primitias eius, hoc est, anime prius quam corporis offerre debemus. Primitie anime primatus sunt bonarum disciplinarum. Que licet tempore posteriores sint, quam corporis primitie, que sunt esca, incrementum, uisus, auditus, et tactus, odor, uox  pars corporis est, tamen priores sunt disciplinis. Quarum primitiua est puro corde et simplici sermone oblata Deo gratiarum actio.

 42. Hec munera obtulit Abel, et ideo respexit Deus in munera eius, quoniam e primitiuis obtulit. Accedit ergo quia de primitiuis ouium, et de adipibus earum. Considera quia non de insensibilibus, sed de animantibus obtulit. Plus est enim animalis, quam terrenus; siquidem animalis proximus spiritali est. Non enim prius quod spiritale est, sed quod animale, deinde quod spiritale. Quod animale spirat, habet uitalem spiritum: non ita quod de terrarum est fructibus. Deinde obtulit non secunda, sed prima; non exigua, sed pinguia: talia enim lex probauit, et iussit offerri, sicut scriptum est: Et erit, inquit, cum inducet te Deus in terram Chananeorum, sicut iurauit patribus tuis, et dabit tibi; tolles omne quod aperit uuluam masculinum Domino. Omne quod  aperit uuluam de armentis et pecoribus tuis, quecumque nata fuerint tibi masculina, sanctifica Domino. Omne quod aperit uuluam asine, mutabis illud oue: si autem non mutabis, redimes 203 illud . Quid tam profundi mysterii, tam alte secreteque sapientie, [a 1Kb] quam ut in uenis quibusdam uerborum simplicium deprehendas atque haurias ubertatem gratie spiritalis? Chananei enim mobiles et inquieti sunt. Cum igitur in eorum terram fueris ingressus, quos aduertis propter leuitatem, inquietudinem, et instabilitatem morum, possessione deiectos, tu teneto constantiam. Non te uilis ratio, non leuis sermo perturbet; hoc est enim Chananeus, mobilis sermo, affectus instabilis, et inquieta contentio: sed magis tranquillitatem cordis, et animi  serenitatem placidus seruato; ut tamquam in salo maris tutam nauibus stationem, portu quodam tue mentis exhibeas.

43. Hanc possessionem tibi Dominus pollicetur, et quodam sacramenti promittit uinculo, ut constantiam tuam firmet. Neque enim ideo Deus iurat, quod fide credentis indigeat, aut testimoniorum astipulationibus destitutus suffragium sacramenti requirat, sicut homines qui fidem nobis adsciscimus sacramento, et ideo iuramus, ut credamur uera dixisse. Deus autem et cum loquitur fidelis est, cuius sermo  sacramentum est. Non enim propter sacramentum fidelis omnipotens Deus, sed propter Deum etiam sacramentum fidele est. Qua ratione igitur Moyses iurantem Deum inducit? Quia nos usu quodam mortalium claudimur, et uelut echini cortice quodam nos uulgaris opinionis inuoluimus, aut uelut cochlee que nisi intra teste operimentum sint, spirare non possunt, nec erem liberum carpere aut sustinere: sic nos non nisi intra quedam humane consuetudinis latibula terrena uersamur. Unde quia illud uerius solemus credere, quod iureiurando firmatur; ne nostra claudicet fides, iurare describitur Deus qui ipse non iurat, sed iurantium iudex, et ultor est peierantium. Denique scriptum est: Iurauit Dominus, et non penitebit eum: Tu es sacerdos in eternum .  Seruauit utique quod iurauit, dedit nobis eternum principem sacerdotum: ut et tu quod iuraueris, ita noueris esse seruandum; ut quia per eum iuras qui non mentitur, scias eum futurum, si mentiaris, ultorem.

44. Expulsis igitur inquietis et mobilibus cogitationibus, dabit tibi Deus uacuam possessionem cordis et mentis; ut eam cultu quodam tranquillitatis exerceas, et fructum ex ea capias, nec sustineas in ea Chananeos, hoc est, turbidos sensus recurrere; eradices gentilium uitiorum omnem conceptum; lucos eorum diruas quibus obumbratur ueritas, et quidam celestis liber uisus cogitationis horrore tenebrose disceptationis absconditur.

45. Sed hoc nisi diuino donatus munere efficere  non potes; ideo ait: Dabit tibi Deus , hoc est, 204 cogitationes optimas, placida consilia, tranquillas inuentiones. Cum dederit hec, tolles omne quod aperit uuluam masculinum, et sanctificabis Domino. Non totum exigit a te Deus, qui totum donauit. Multa enim ad usum substantie largitur humane, et hoc non potest esse diuinum sacrificium, ubi est usus nature. Edere, bibere, dormire, aliaque etiam ministeria corporis dono sunt tibi collata, non a te relata Deo munera. Quidquid autem sanctum cogitaueris, hoc Dei munus est, Dei inspiratio, Dei gratia: sicut e contrario illa que cum in usu nature humane sint, non coinquinant hominem; sed quod exit de ore, furta, falsa testimonia, sacrilegia, hec sunt que coinquinant hominem.

 46. Interiora ergo nostra mundemus, ut possit oblatio non displicere. Ibi queramus omne quod aperit uuluam masculinum, hoc est, iustum et principale, quod sanctificare Domino debeamus. Neque enim hi nos corporei [b 1Kb] coitus, conceptus partusque sanctificant, quibus uulua feminea deflorato pudore uirginitatis aperitur. Nam etsi mulier sanctificat uirum, et uir mulierem; tamen plerumque contingit uirginis uuluam etiam sine coniugii sanctitate reserari. Neque rursus sola uirilis est gratia, mulier autem sanctificationis aliena est, aut utriusque  sexus confusa natura est, ut uterque corporeos fundatur in partus. Habent sua munia uiri, habent mulieres sexus sui officia discreta. Generatio ista successionis humane mulierem decet, impossibilis eadem uiro.

47. Ergo si carnis usui non quadrat hic sensus, officia anime discutiamus. Istam sane inuenio, que nullo discreta sit sexu: et cum sexum non habeat, utriusque sexus munera representat, nubit, concipit, parit. Et sicut feminis dedit uuluam natura, in qua uniuscuiusque animantis generatio per menstruas formatur etates: ita est quedam uirtus anime que uelut quodam uulue genitalis secreto cogitationum nostrarum suscipere semina, conceptus fouere,  partus solet edere. Neque enim aliter diceret Esaias: In utero accepimus, et parturiuimus spiritum salutis ; nisi uuluam anime nouisset. Harum generationum quedam feminee sunt, malitia, petulantia, luxuries, intemperantia, impudicitia, aliaque huiusmodi uitia, quibus animi nostri quedam eneruatur uirilitas. Masculine sunt, castitas, patientia, prudentia, temperantia, fortitudo, iustitia, quibus mens nostra, et caro ipsa firmatur, et ad obeunda impigre munia uirtutis erigitur. Hos partus aluus ille propheticus parturiuit. Et ideo ait: In utero accepimus et parturiuimus spiritum salutis. Masculum igitur et parturiuit, et peperit, qui spiritum salutis effudit.



LIBER SECUNDUS.



205 CAPUT I.

Anime partus mature producendos: eorum que forma sit? Plebeios sensus mentis imperio domitari posse; duplex enim esse sensuam nostrorum genus; et in ultro consistant primitiua Deo offerenda? Postremo de commixtione qua constamus, eiusque primitiis disputatur.


1. Hos partus anima nostra parturiat, nec solum parturiat, [a 1Kb] sed etiam pariat, et diebus pariat impletis; ne immaturos partus dies iudicii deprehendat. De his enim partubus dixit Dominus iehsu: ue pregnantibus et nutrientibus in illis diebus ? Maturius igitur absoluatur hic partus, et cogitationes nostre bonorum operum processibus explicentur; ut nichil imperfectum finis noster inueniat,  nichil inexplicatum terminus uite nostre offendat, nichil tamquam in incude positum usus nostri operis derelinquat. Festina igitur anima formare partus tuos, properantius absoluere, celerius quos genueris enutrire.

2. Que tanti forma sit partus, demonstrat Apostolus dicens: Filioli mei quos iterum parturio, donec formetur Christus in uobis . In hanc formam tota mentis nostre coalescant uiscera, et in illo genitali aluo anime nostre Christus refulgeat. Partus noster fides sit, nutrimenta nostra precepta doctrine sint. His quedam cordis nostri imbuatur infantia, instituatur pueritia, iuuenculescat adolescentia, senecta canescat. Aetas enim senectutis uita est immaculata. Itaque ea demum bona est anime senectus, quam nulla perfidie inquinamenta  maculauerint. Et ideo partus suos ab hac macula Paulus defendit: Ego uos, inquit, genui in Euangelio ; ne cuius seua insusurratio rudis fidei tentaret infantiam. Masculina igitur generabat, qui in uirum perfectum populos quos docebat, fidei gestiebat unitate concurrere, et in agnitione Filii  Dei perfectam plenitudinis Christi tenere mensuram . Hoc enim sacrificium acceptabile Deo nouerat, de quo scriptum est: [b 1Kb] Separabis omne quod aperit uuluam masculinum, Domino . Et qui addidit: Omne quod aperit uuluam de armentis et de pecoribus que sunt tibi, masculinum sanctifica Domino ; ne quid obscuritatis habeat, consideremus.

3. Dixerat de principalibus generationibus, hoc est, plenis capacibusque rationis: addidit et de gregalibus, hoc est, reliquis uelut plebeiis sensibus, qui irrationalibus comparantur iumentis. Que tamen cum a rectore aliquo gubernantur, facile mansuescunt; et imperata exsequi, et iugum subire, et ad uocem magistri accelerare gradum, aut sistere,  aut deflectere, aut aliqua munia sui operis que iubentur, humano quodam famulatu obire consueuerunt. Tantum ualet institutio, ut uincat naturam! Itaque illa 206 que consortium nostre substantie non habent, agnoscunt tamen nostre uocis imperium: et cum sue nature nullam rationem habeant, nostre rationem capessunt, et quodammodo transfusam acquirunt. Equos uidemus popularibus incitari studiis, gaudere plausibus, blanditiis delectari magistri. Toruos leones cernimus naturalem feritatem imperata mutare mansuetudine, suam rabiem deponere, nostros mores sumere; et cum sint ipsi terribiles, discunt timere. Ceditur canis, ut pauescat leo: et qui sua iniuria exasperatur, cercetur aliena, alteriusque exemplo frangitur. Quoties parata preda  et cibo obuio famem perpeti malunt, dum offensam magistri uerentur? Quoties repentino impulsi motu aperta ad morsus ora iussi resoluunt? Ita dum nostre uoluntati obsequuntur, sue obliuiscuntur. Non ita ille fere, uel illa armenta equorum, uel genus omne pecudum, que sine rectore uagantur ullo, et omni domitoris gubernaculo destituta exa  sperantur. Et ideo appositi sunt armentarii, opiliones, ceterique pastores, quidam magistri gregum officia sua singulis animantium sibi commissorum conditione formantes.

4. uidetur ergo et sensuum nostrorum quoddam genus aliud domitum et mansuetum: aliud indomitum quod armentario quodam motu mentis uelut deside atque resoluto proruat ad irrationabiles delectationes corporis: mansuetum autem quod uelut duci cuidam moderationi mentis se subiiciat et subdat. Quecumque ergo eius nature reguntur, ea sunt masculina atque perfecta: quecumque autem sine duce ullo plebeia presumptione quadam dominantur, uelut ciuitatis alicuius que regis optimatumque consilio priuata sit, ita corporis sui omnem  statum et uirilem uigorem muliebri quadam dissolutione effeminant. Ex his illa lex carnis est, que legem Apostolice mentis impugnans, captiuam trahebat eam quadam lege peccati. Et ideo ut de illo mortis corpore liberaretur, spem suam Paulus omnem non in sua uirtute, sed in Christi gratia reponebat . Unde liquet quod he commotiones que secundum legem mentis sunt, ex diuino fauore procedunt, alii autem sensus ex uoluptate corporea.

5. Illa igitur que sancta sunt, primitiua sunt nostrorum sensuum: ista uelut de quodam grege sunt, et uilitate plebeia: [a 1Kb] que uaria uidetur Moyses nominibus significasse diuersis. Hoc enim declarat etiam illa area legis mystica, de qua ait: Initia aree tue  et lacus tui non nouissima facies. Primitiua filiorum tuorum dabis mihi . Sancte commotiones sensuum nostrorum, que secundum uirtutes sunt, ipse sunt primitie aree spiritalis: propterea etiam rurali aree comparantur, in qua uentilantur frumenta. Sicut enim in hac rurali area excutitur triticum atque hordeum, 207 et dum sepius uentilatur, separatur a paleis; quia palee ceteraque purgamenta messis in diuersum leuis aure spiramine dissipantur; illa uero que solidiora sunt, in locum eumdem excusso puluere relabuntur: ita cogitationum nostrarum fruges que sunt solide atque optime, puram atque sinceram exhibent uirtutis alimoniam, sicut scriptum est: Quia non in solo pane uiuit homo, sed in omni uerbo Dei : que  autem inutiles sunt et uacue, disperguntur ut fumus ac nebule; quia sicut fumus oculis, sic iniquitas utentibus ea. Et recte fumo iniquitas comparatur, que uelut quadam seculari caligine aciem mentis obducit.

6. Et ideo Dominus dicit: Cum intraueritis in terram in quam induco uos, et cum manducare ceperitis de panibus terre illius, offeretis oblationem separatam Domino, primitias conspersionis uestre, panem  sicut oblationem de area: sic offeretis primitias [b 1Kb] confusionum uestrarum, et dabitis Domino . Confusio nos sumus, diuersorum elementorum quadam commixtione compositi. Siquidem frigidum calido, et humidum sicco miscetur in nobis. Hec conspersio multas habet carnis illecebras, et plurimas delectationes: sed non sunt hi primitiui huius corporis sensus, quia ex anima et corpore constamus et spiritu. Hec est conspersio principalis, in qua sanctificari nos Apostolus cupit, sicut ait: [c 1Kb] Ipse autem Deus pacis sanctificet uos per omnia; ut integer spiritus uester et anima et corpus sine querela in die Domini nostri Iesu Christi seruetur . Cuius conspersionis primitie spiritales sunt, hoc est, inuentiones et generationes sensuum qui ex uigore  anime procedunt. Sed non omnes primitiui sensus, nisi qui malitie et improbitatis, atque omnis erroris exsortes sunt. Sunt autem necessarie corporis delectationes, ut dormiendi, edendi, bibendi, deambulandi, et ceteri sensus huiusmodi; sed non in his primitie. Et ideo non in his, sed in illis Domini sacramentum, ubi castitas, pietas, ubi fides atque deuotio. Cuius rei manifestum et euidens exemplum est oblatio patriarche Isaac, quem sacrificii modo obtulit pater nullius motu passionis inflexus humane, mundam offerens Deo hostiam, uacuamque formidinis, et corporee cupiditatis immunem, cum ipsa pietas patris deuotioni cederet immolantis.



CAPUT II.

Primitias non tempore, sed sanctitate estimari: cum fide que imprimis necessaria est, coniungenda ad uerum sacrificium bona opera: fructu mutandum laborem, atque animam ab inutilibus liberandam esse.


7. Nunc consideremus que sit uis primitiarum, et utrum tempore estimentur primitie, an sanctitate, hoc est, utrum omnia 208 primogenita sanctificationem habeant primitiarum. Primitie etenim fructuum sancte secundum legem ; quia in his optimum festine fidei sacrificium est: sed fiunt sancte deuotione, non tempore; quia non prouentus sanctificat, sed deuotio. Denique ubi celer prouentus est, si deuotio moretur, offensa contrahitur. Non ergo omnia primogenita sancta: sed  omnia que sancta sunt, sunt etiam primogenita. Denique Cain primogenitus, sed non sanctus. Sanctus quoque Isrel Dei populus, sed non primus etate; et tamen primogenitus appellatur, sicut scriptum est in prophetis: Primogenitus meus Isrel . Et Leui sanctus, sed non primogenitus; nam tertius Lie filius legitur : et tamen leuite primogeniti nuncupati, quibus ab eo nomen est deriuatum. Scriptum est enim in Numeris:  Ecce tuli leuitas de medio filiorum Isrel pro omni primogenito qui aperit uuluam a filiis Isrel, et erunt mihi leuite; mihi enim omne primitiuum. In qua die percussi omne primogenitum Aegypti, sanctificaui omne primogenitum Isrel . Ergo leuite primogeniti nuncupati, qui sanctificatione utique ceteris filiis Isrel antelati sunt. Qua ratione primogeniti sint, audi Apostolum dicentem: Sed appropinquastis Sion monti, et ciuitati Dei uiui Hierusalem que in celo est, et decem millibus letantium Angelorum, [a 1Kb] et Ecclesiarum primitiuarum, que scripte sunt in celo . Quatuor ordines fecit, montis Sion, ciuitatis Hierusalem, celebritatis angelorum, et Ecclesiarum primitiuarum. Tulit ergo Dominus Deus de medio populi Isrel leuitas; quia non humanarum eos consortes uoluit esse curarum,  sed diuine religionis ministros. Et primogenitos sibi fecit qui uuluam aperiunt spiritalem; et ideo non erant ab utero nature, sicut diuersorum criminum peccatores: sed [b 1Kb] destructis cultoribus secularibus eliguntur. Unde non habent cum plebeia possessione consortium, nec in medio populi computantur; quia uerbum Dei in medio sui possident, sicut scriptum est in Euangelio: Ubi sunt duo uel tres congregati in nomine meo, ibi ego sum in medio eorum . Et alibi: Medius uestrum stat quem uos nescitis .

8. Hinc ergo cognoscimus quod ante omnia fides nos commendare Deo debeat. Cum fidem habuerimus, elaboremus ut opera nostra perfecta sint. Siquidem hoc plenum est et perfectum sacrificium,  sicut ipse Dominus docet nos dicens: De donis et [c 1Kb] datis tuis obseruabitis offerre mihi in diebus festis meis, nichil detrahentes, neque dispertientes; sed plena et integra et perfecta offerentes. Festus autem dies Domini est, ubi perfectarum uirtutum gratia est. Que tunc perfecte sunt, si sollicitudinum secularium, et corporalis illecebre uictor animus delinimenta uoluptatis excludat, liber a seculo, Deo deditus, nichil de tramite directe intentionis imminuens, nec affectus sui tempora nunc luxurie diuidens, 209 nunc labori. Solus itaque sapiens hanc celebrat solemnitatem, nullus alius. Immunem enim huiusmodi passionum animam reperire difficile est. Diuide ergo secundum rationem anime principalia et obedientia, et tunc quid masculinum, quidue  femininum sit deprehendes. Nulla enim sine labore uirtus, quia labor processus uirtutis est. Quod etiam legis ipsius uerba significant, que dicit: Omne quod aperit uuluam asine, mutabis oue .  Immunda enim animalia lex a sacrificio separauit, et pro his ad uicem munda iussit offerri. Asine ergo partum, hoc est, immundum iubet mutari oue, que munda et apta sacrificio est . Hoc est secundum litteram. Ceterum si quis [d 1Kb] sensum spiritalis legis altius persequatur, libet considerare quod asina laboriosum sit animal, ouis fructuosum. Fructu ergo dicit mutandum laborem, ut finis operis sui fructus sit. uel certe hoc modo: omnem laborem tuum, omnem industriam puro et simplici commendabis affectu.

9. Si autem non mutabis, inquit, redimes . Iubetur ergo secundum litteram, ut animal aliud pro immundo animali offeratur, aut pretium; ne inter decimas fructuum uel minus aliquid, uel immundum uideatur offerri. Intellectus autem  profundior liberandam animam tuam docet, ut desistat ab iis que fructum non habent. Qui enim redimit se, liberat et quodam exuit debito. Relinquenda sunt opera que uerum fructum, bonosque processus habere non possunt; qualia sunt ista mundana quorum usus non potest esse diuturnus. In quibus ipse nudus et ueri uacuus effectus est; et quamuis summo quesitus fuerit labore, animam nichil iuuat. Ea enim que seruitutem anime inferunt, inutilia sunt omnia, etsi non desit effectus. Magna uidetur preliantium uictoria, triumphantium gloria: sed frequenter ipsos uidemus qui uicerint, rursus bellorum subiacere incertis et transferri ad hostem euentu prelii, et eo ipso quo uictores ante fuerint,  fieri miseriores. Opus est ergo ut opera tua ad Deum dirigas, et eius tibi aspiret fauor. Athleta ipse qui suis non alienis decernit uiribus, quoties congreditur, dubios casus subire se credit. Et cum ad coronam peruenerit, intelligit citius hanc mundi gloriam tamquam corone ipsius folia marcescere. Gubernator cum in portus nauim subduxerit, uix finem impositum labori putat, et statim querit laboris exordium. Soluitur corpore anima, et post finem uite huius adhuc tamen futuri iudicii ambiguo suspenditur. Ita finis nullus, ubi finis putatur. Unde uotis et pura conscientia et spiritu caritatis adhereamus Deo nostro, et diuinum nobis conciliemus fauorem: precantes ut a secularibus curis tamquam ab immitibus et agrestibus dominis possimus absolui atque exui, mundanoque exire seruitio, in libertatem superne  cognitionis que uera et sola est libertas, uocati.



210 CAPUT III.

Quod dixerat laborem fructu mutandum, exemplo Iudeorum in Aegypto seruientium, et Euangelii testimonio confirmat; quonam ex loco, et quo pacto liberanda sit anima, declarat; et Christum uerum leuitem, id est, liberatorem nostrum esse. Denique pulchra de utilitate quam affert iustorum familiaritas, proponit.


10. Et ut preceptum legis exemplo astruamus, cum deprimerent Aegyptii Iudeorum populorum in operibus uariis, et luto ac lapide, ingemuerunt filii Isrel, et Domini prouocauerunt in se misericordiam. Et dixit ad Moysen: Ego exaudiui gemitum filiorum Isrel, quomodo Aegyptii in seruitutem deprimunt eos, et memor factus sum Testamenti mei. uade et dic filiis Isrel, ego Dominus, et educam uos de potentia Aegyptiorum,  et eruam uos de seruitute eorum, et liberabo uos in brachio excelso, et iudicio magno, et sumam uos mihi in plebem, et ero uester Deus, et scietis quoniam ego sum Dominus Deus uester qui educam uos de potentia Aegyptiorum, et inducam uos in terram in quam extendi manum meam . Ecce quomodo populus Hebreorum fructu mutauit laborem, ut qui in luto operabatur, [a 1Kb] spe regni operaretur eterni. Et ideo Dominus in Euangelio inanem populorum gentilium miseratus laborem, qui lateres construerent lutulente superstitioni, et uoluptati corporis dediti, solidum fidei murum edificare non possent, uelut ad quosdam asine fetus locutus ait: uenite ad me, omnes qui laboratis, et ego uos reficiam. Tollite iugum meum super uos, et discite a me quia sum  mitis et humilis corde, et inuenietis requiem animabus uestris  Qua uocatione plenius mihi uideor uerba legis et mysteria recognoscere: quia asinam aut commutandam oue docuit, aut redimendam pecunia; ut non solum asine partum oue, hoc est, mundis immunda mutemus, sed etiam redimamus. Quod uidetur exprimi, si prius sacrificio purificationis, et mysterio baptismatis delictorum nostrorum inquinamenta lauemus; crimina quoque nostra bonis operibus, fideique pretio, et miseratione redimamus.

11. Pretium nostrum sanguinis est Christi. Unde et apostolus Petrus ait: Non auro uel argento redempti estis, sed pretioso sanguine  Et Paulus dicit: Pretio empti estis, nolite effici serui  hominum . Unde non otiose miramur in Euangelio quod super pullum asine sederit Dominus iehsu ; quia populus gentilis cepit esse Christi hostia, quia secundum legem habebatur immundus. Unde et de leuitis scriptum est  quod sint redemptiones eorum; eo quod et sanctitate uite sue et oratione peccata plebis [b 1Kb] lauarent. In quibus figura agni precessit mysteriis uerum uenturum leuitem, qui proprii corporis passione tolleret peccatum mundi. Leuites significatur susceptus pro me, uel ipse mihi leuis; ipse enim perfecte uirtutis habet impertiende populo sanitatis indicium. Ipse ergo qui pro  salute uniuersorum exspectatus aduenit, pro me est utero editus uirginali, 211 pro me oblatus, pro me gustauit mortem, pro me resurrexit. In quo omnium hominum suscepta est redemptio, assumpta est resurrectio. Ipse est uerus leuites; ut nos leuitas faceret adherere Deo, ipsi continuas preces fundere, de ipso salutem sperare, fugere terrena negotia, in Dei possessione numerari, sicut scriptum est: Domine, posside nos  Ea est enim sola possessio, que nullis obnoxia tempestatibus perpetue gratie ferat fructus. Redemptor leuites est, quia uir sapiens redemptio insipientis est. Qui tamquam medicus egrum insipientis animum fouet, et quedam aspergit solidiora menti prudentie medicamina, imitatus illum medicum qui de celo uenit,  ut demonstraret hominibus prudentie uias, et sapientie semitas paruulis reuelaret. uidebat enim laborantes non posse sine remedio saluari, et ideo medicinam tribuebat egris. Ideo omnibus opem sanitatis detulit; ut quicumque perierit, mortis sue causas sibi ascribat, qui curari noluit, cum remedium haberet, quo posset euadere: Christi autem manifesta in omnes predicetur misericordia; eo quod ii qui pereunt, sua pereunt negligentia: qui autem saluantur, secundum Christi sententiam liberentur, qui omnes homines uult saluos fieri, et in agnitionem ueritatis uenire. Denique et Sodoma si habuisset quinquaginta iustos, non esset euersa, et si decem habuisset, esset redempta; eo quod sermo remissionis peccatorum animam seruitute exuat, et discipline plenitudo  perfecte mentem non sinat edaci libidinum uapore consumi.

12. Plurimum tamen refert, et moralem edificat affectum, si etiam numerum iustorum simpliciter accipiamus prodesse populorum saluti. Comprimit et resecat inuidiam, confundit improbitatem, uirtutem incitat, auget gratiam. Nemo enim inuidere debet alteri laudem que sibi prosit: atque improbus quisque redemptorem suum dum suscipit, frequenter imitatur; certe ueneratur, plerumque etiam diligit. Ipse etiam si aliis profuturum sciat, studiis augetur, eaque gratia connectit populos, accumulat caritatem ciuium, urbium gloriam. Quam beata ciuitas que plurimos iustos habet, quam celebrabilis ore omnium: quomodo benedicitur tota de parte, et beatus atque  perpetuus eius status estimatur! Quam gaudeo cum aliquos mites ac sapientes diu uiuere uideo, cum uirgines castas, uiduas graues aspicio longeuas, uelut quamdam incanam Ecclesie curiam que pretendat ipso quodam uultu et specie grauitatis quod reuereantur, quod imitentur, quo ad omnem morum gratiam colorentur! Non enim ipsis gaudeo, cum uiuendo multa subeant tedia seculi huius, sed quia prosunt pluribus. Similiter dum aliquis huiusmodi decidit, quamuis longa senectute depositus, afficior; quia destituitur grex iuuenum muro senili. Denique periture urbis, aut malorum imminentium, uel future  labis hoc primum indicium est, [a 1Kb] si decedant uiri consultiores, uel etiam grauiores femine. Hinc primum ingruentium porta aperitur malorum. Sicut ergo urbs tota solidatur atque urgetur cetu sapientium, uel obitu labefactatur: ita sermo grauis, et quidem senilis 212 plenus prudentie stabilire uniuscuiusque animam, et confirmare mentem solet. Iam si accedat multarum lectionum usus, plurimorum preceptorum et consiliorum quidam senatus, uelut perpetuum urbis eius que in singulorum est precordiis, statum efficit.



CAPUT Iu.

Quare Moyses leuitas appellarit primogenitos et redemptores, eorumque urbes redemptrices designarit? Cur non sit absurdum piis cohabitare facinorosos? De duabus in Deo uirtutibus, misericordia et iustitia, atque earum ministris; deque eo quod malitie egressus semper uirtutis operetur ingressum, et contra; ut Euangelicis exemplis comprobatur.


13. Ideo ergo primogenitos et redemptores ceterorum leuitas Moyses appellauit ; quod maturioris et utilis sententie uiri altero senectutem quamdam anime preferant, altero redemptionem conferant. Unde et ciuitates leuitarum in ueteri Testamento redemptrices significauit Moyses ; quia is qui confugit ad eam animam, in qua habitat Dei uerbum, que urbis modo munita atque uallata sit, perpetuam libertatem acquirit sibi.  Sicut enim in ciuitatibus leuitarum erat penarum remissio; ut si quis ad eas confugeret, qui non uoluntariam necem hominis admiserat, nulli eum occidere liceret intra urbes dumtaxat positum leuitarum: ita quem peccati proprii penitet, quod aut imprudenter aut inuitus admisit, si leuitarum adhereat incolatui, et ab illis preceptoribus qui Dei mandata dispensant, recedendum non putet, lex ipsa ab omni eum commissi flagitii pena supplicioque liberat.

14. Nec absurdum putes quod facinorosi cohabitant piis, ac maculosi sacratis. Opus enim habent purificari qui aliquo polluti sunt delictorum contagio. Et quodammodo diuerso genere causa concurrit. Sicut enim leuites mundanis uoluptatibus abdicatus, exsul est culpe, ita sanguinis reus, fugitiuus est patrie.  Sed hoc interest, quod iste necessitate suos deserit propter metum legis: minister autem Dei humanarum consortiis renuntiat passionum, et quadam carnalis illecebre se abdicat necessitudine propter studia uirtutis. Etiam illud non abhorret a uero, quod et iste uelut quasdam in se manus iniicit; ut  interficiat uoluptates sui corporis, et quemdam sue carnis operetur interitum. Interfecit nempe Moyses Aegyptium, et fugax factus est de terra Aegypti, ut declinaret eius terre tyrannum. Sed non ante illum interfecisset Aegyptium hominem, nisi prius in se nequitie spiritalis Aegyptium interemisset, et abdicasset se regalium luxu honorum, maius patrimonium estimans thesauris Aegypti opprobrium Christi. Quod stultis quidem uidetur opprobrium: nobis autem illud opprobrium Dominice crucis uirtus Dei est atque sapientia.

15. Accedit eo, quod duo quedam in Deo principalia sunt genera uirtutum, unum quo remittit, aliud quo uindicat. Remittuntur peccata [b 1Kb] per Dei uerbum, cuius leuites interpres et quidem exsecutor est : remittuntur etiam per 213 officium sacerdotis, sacrumque ministerium: puniuntur quoque per homines, sicut per iudices, qui potestate ad tempus utuntur, sicut Apostolus docet dicens: uis autem non timere potestatem? Bonum fac, et habebis laudem ex illa; [c 1Kb] Dei enim minister est tibi in bonum. Si autem malum feceris, time. Non enim sine causa gladium portat; enim minister est, uindex in iram ei qui malum agit. . Puniuntur peccata etiam per populos, sicut legimus ; quia sepe ab alienigenis Dei iussu excitatis propter diuine maiestatis offensam subiectus factus est populus Iudeorum. Nec is quidem  qui inuitus aliquod fecerit homicidium, extra ministerium  est. Siquidem lex ait de eo: Quia Deus dedit eum in manus eius . Manus ergo eius instrumenti modo diuine ultioni ministerium prebuerunt. Leuites igitur minister remissionis est: percussor autem qui tamen non ex dispositione, sed preter uoluntatem fecerit homicidium, diuine minister est ultionis.

16. Illud quoque specta, quia cum interficitur impius, Christus infunditur. Et ubi abominatio aboletur, sanctificatio [d 37Kb] congregatur; quia Dominus dixit: In ea die qua interfeci omne primogenitum Aegypti, sanctificaui mihi omne primogenitum Isrel . Quod non ad unum diem afflictionis Aegypti referes, sed ad omne tempus. Cum enim renuntiatur improbitati , statim adsciscitur  uirtus. Egressus enim malitie uirtutis operatur ingressum: eodemque studio quo crimen excluditur, innocentia copulatur. Habes hoc in Euangelio ; quia ubi Satanas immisit se in cor Iude, Christus recessit ab eo, momentoque eo quo illum recepit, hunc amisit. Denique sic scriptum est: Et post  buccellam introiuit in eum Satanas . Dixit ergo illi iehsu: Quod facis, fac celerius. Quid illud? Ut quia introierat in illum Satanas, ipse abiret a Christo. Eiicitur itaque et excluditur, eo quod iam cum Domino Iesu esse non possit; quia ceperat esse cum diabolo: nulla enim communicatio Christi cum Belial. Unde statim imperio expulsus abcessit, sicut legimus, dicente Euangelista: Qui cum accepisset buccellam, exiuit continuo ; erat enim nox. Non solum exiuit, sed continuo, et nocte exiuit. Nec mirum si noctis tenebras habebat, qui Christum deserebat. uerum sicut ipse receptus a diabolo, exclusus a Christo est: ita Zacheus renuntians auaritie, Christum recepit. Meritoque uidens studium eius, quod in arborem ascendisset,  ut transeuntem Iesum uideret, dicit Dominus: Zachee, festinans descende, quia hodie in domo tua manere me oportet. Et descendit festinans, et excepit illum gaudens . Sed excipiendo Christum, exclusit auaritiam, relegauit perfidiam, renuntiauit fraudibus. Aliter enim non ingreditur Christus, nisi ut uitia excludat; quia non cohabitat erroribus. Denique de templo eiiciebat nummularios, quia ipse uolebat habitare. Unde Zacheus hoc intelligens, quia Christum uetere suo suscipere affectu non poterat, superiora uitia exire suo iussit hospitio, ut Christus intraret. Merito igitur 214 Phariseis obmurmurantibus quod Dominus iehsu ad hominem peccatorem diuertisset manere, dixit ad Dominum: Ecce dimidium bonorum meorum, Domine, do pauperibus; et si cui aliquid  fraude abstuli, reddo quadruplum . In quo illis respondit qui dicebant peccatorem Christo hospitium non debuisse prebere: Hoc est, iam non sum publicanus, non sum ille Zacheus, non predo, non fraudator. Reddo que sustuli, reddo [a 1Kb] qui auferre consueueram. Iam dono pauperibus, quos ante nudabam: iam mea confero, qui aliena rapiebam. Fugerunt crimina postquam Christus intrauit. Discussa est omnis carnalium cecitas passionum, ubi eterne uite lumen infusum est.



CAPUT u.

Adipes ac pinguedo sacrificiorum et hostiarum quid significent.

17. Diximus de primogenitis, dicamus etiam de  adipibus, de quibus satis docet Dauid dicens: Sicut adipe et pinguedine repleatur anima mea . Et supra ait: Et holocaustum tuum pingue fiat . Hoc docens acceptabile esse sacrificium, quod pingue, quod nitidum, et quodam pabulo fidei ac deuotionis, uerbique celestis uberiore alimonia saginatum est. Frequenter pingue opus dicimus quod spissum et operosum intelligi uelimus: et opima hostia predicatur, que non sit tenuis, non sit exilis.  Unde et sacrificium pingue recte nuncupamus, [b 1Kb] quod opimum cupimus declarare. Sed etiam illud documento, est quod pingues uacce prophetica interpretatione annis fertilibus comparate sunt .



CAPUT uI.

Quid sibi uelit quod Dominus ait: Si recte offeras, non recte autem diuidas, peccasti, quiesce; et de quatuor generibus quibus sacrificia commendabantur, quorum si quid desit, sacrificium non probatur, cum pulcherrima istorum morali interpretatione.

18. Nunc consideremus quid sit quod ait Dominus: Si recte offeras, non autem recte diuidas, peccasti, quiesce. Quod indicium est Deum non muneribus  oblatis placari, sed offerentis affectu. Denique condemnati oblator muneris Cain, quia pro conscientia insincere oblationis intellexit Deo sacrificium suum non probatum, et tristis est factus. Quando enim mens sibi recti est conscia, gratulatur, et infusione quadam spiritali repletur animus gaudio, cum alicuius uel studia, uel opera a Deo probantur. Tristitia igitur Cain conscientie testimonium, repulse indicium est. Et quamuis obtulit munus; tamen quia non recte et iure diuisit, culpam incidit.

19. Quatuor enim genera sunt quibus sacrificia commendabantur. Si aut noua nouorum essent, aut frixa, aut diuisa, [c 17Kb] aut continua. Noua nouorum primo tempore anni, que [d 1Kb] specie in primogenitis fructibus estimabantur: nunc autem reuelatum est eos  significari, qui per baptismatis 215 sacramenta renouantur. Hoc est enim uere sacrificium primitiuum, quando unusquisque se offert hostiam, et a se incipit, ut postea munus suum possit offerre . Noua igitur fides renouatorum, ualida, pubescens, incrementum uirtutis acquirens, non remissa, non fessa, non senio quodam marcida, et uigore ignaua, apta sacrificio est, que pullulet quodam uirenti germine sapientie, et iuueniti diuine cognitionis feruore pubescat; habeat tamen succum doctrine ueteris. Sicut enim noui, ita et ueteris Testamenti debet doctrina concurrere, quia scriptum est: Manducate uetera ueterum, et uetera a facie nouorum auferte . Cibus nobis sit cognitio patriarcharum, epuletur animus in prophetarum oraculis: tali sagina  mens pascatur interior. Sed iam non species agni sit, at ueritas corporis Christi. Non umbra legis perstringat oculos: sed aperte Dominice gratia passionis, et splendor resurrectionis aciem mentis illuminet.

20. Si autem offeres sacrificium de primitiuis ouibus, frixum in igne, frixum pingue, offeres sacrificium primitiuorum, sicut scriptum est : quod significat fidem tuam uelut igni probatam esse  debere, et sancto feruere spiritu. Denique coxit lentem Iacob, et fratri primatus benedictionis eripuit, quos utique solida consequeretur fides. [a 1Kb] Hic ergo robustus et uiuidus augebatur: ille autem qui cibum suum coquere nesciebat, fatigatus atque deficiens defluebat. Uratur igitur uerbo Domini sicut igne uirtus anime tue. uide ustum Ioseph, sicut scriptum est: Eloquium Domini ussit eum . Torreatur fides tua sicut spice messium. Tunc enim maturitatem fructuum preferunt, cum eas primo solis processu tempora estiua torruerint. Sermo igitur plurimus Scripturarum animam confirmat, et quodam spiritalis gratie colorat uapore; rationabilia quoque inuenta corroborat, dissoluitque omnem uim irrationabilium passionum. Ideoque Esau laxatis uirtutis  sue nexibus dissolutus est. Illi autem qui succincti lumbos non crudum, neque coctum in aqua, sed assatum in igni caput agni edere iubebantur, sicut habes in Exodo, forti ac fideli animo, pedestri itinere maria transfretarunt . In Euangelio quoque assos pisces Dominus iehsu manducabat, sicut scriptum est , in quo plenitudo sancti Spiritus redundabat. Et fortasse ideo deficiebat Esau, quia coctum in aqua desiderabat cibum, quem Iacob quasi inhabilem sibi donauit infirmo.

21. Oblationem autem atque orationem oportet non confusam esse, sed competenti diuisione distinctam. [b 1Kb] In omni enim re confusione melior est distinctio; multo magis in oratione atque oblatione, que nisi certas diuisiones habeat, fit obscurior. Ideoque  hostie plerumque membra lex diuidi iubet, et holocausta offerri ; ut sine admixtione et [c 1Kb] operimento aliquo nudum sacraficium sit; eo quod nuda atque omnibus exuta inuolucris debeat fides nostra feruere; [d 1Kb] ne uagis et fallacibus opinionibus induatur, sed pura atque sincera simplicitas mentis appareat. Deinde in partes diuidatur congruas. uirtus enim 216 genus est, que diuiditur in plurimas species: sed principales quatuor sunt, prudentia, temperantia, fortitudo, iustitia. Redoleat igitur oratio tua prudentiam erga cognitionem Dei, et ueritatem fidei: redoleat temperantiam quam etiam a coniugibus exigendam putauit Apostolus dicens: Nolite fraudare inuicem, nisi forte ex consensu ad tempus, ut uacetis orationi . [e 1Kb] Et lex castificatos ante  hesternum et nudiustertianum diem ad sacrificium accedere iubet . Fortitudinem teneat oratio, ut nullo interpoletur metu, nulla lassitudine deficiat. Tunc enim debet esse intentio ad precandum robustior, cum urgemur aduersis. Iustitiam custodiat precatio, quam si tenuisset Iudas, non in peccatum facta esset eius oratio. Quando enim magis ab iniustis operatis ac prauis studiis abstinere debemus, quam tunc quando Dei iustitiam deprecamur? Et ideo Dominus,  ut cordi nobis esset iustitia: Beati, inquit, qui persecutionem patiuntur propter iustitiam: quoniam ipsorum est regnum celorum . Hec enim defuit Iude; nam si adfuisset, non tradidisset Dominum, non prodidisset magistrum. Defuit sacrificio etiam Cain istius, qui si tenuisset iustitiam, Domino debuit primitiua munera, non posteriora deferre. Defuit itaque ei diuisio, ideoque responsum ait: Si recte offeras, non autem recte diuidas, peccasti, quiesce. uides quantum sit uitii. Ubi deest diuisio, ibi totum sacrificium refutatur.

22. Superest ut de continua et iugi oratione dicamus, quod immorari nos et uacate orationi oportet. Pernoctabat Dominus in oratione, non ut sibimet prodesset, sed ut nos doceret. Frequens enim oratio  quamdam operatur disciplinam orandi; quia ipse usus docibiles Dei facit, indocibiles negligentia. Bona igitur exercitatio. Denique corporis uirtus exercitatione augetur frequenti: at inexercitata minuitur et labitur. Plurimi enim exercitii dissuetudine etiam naturalem dissoluere uirtutem. Similiter anime fortitudo exercitationis assiduitate solidatur; ut labor ipse discipline sit non oneri futurus, sed usui. Hunc cibum menti nostre deferamus, qui multa attritus meditatione ac politus, cor hominis sicut illud celeste manna confirmet. Quod non otiose tritum ac politum accipimus; eo quod celestium scripturarum alloquia diu terere ac polire debemus, toto animo et corde uersantes; ut succus ille spiritalis cibi in omnes se uenas anime diffundat. Ergo si tamquam pubescens  adolescat fides, que defectum senescentis deuotionis ableget, et spiritu ferueat, et congrua distinctione teneatur mensura legitime diuisionis, et assiduitas commendet gratiam; tunc fit illud pingue, et tamquam adipale precationis genus, de quo dicit Propheta: Impinguasti in oleo caput meum . Sicut enim agni multo lacte pinguescunt, et sicut oues bene paste adipe nitent: ita apostolico succo pasta fidelium pinguescit oratio.

23. Horum si desit aliquid que superius diximus, sacrificium non probatur. Ideoque dictum est ad Cain: Si recte offeras, non autem recte 217 diuidas, peccasti. Namque mundus ipse distincte legitur factus, cum esset ante incomposita pars eius; quia Terra erat inuisibilis, et incomposita . Nempe lux  primum facta est, et uocauit Deus lucem, et separauit Deus inter lucem et tenebras, et uocate sunt tenebre nox. Et per ordinem singula quod facta sint legimus, celum, terra, ligna fructifera, animalia diuersa. Distributa autem sunt leuiora superioribus, ut er et ignis: grauiora inferioribus, hoc est, terra et aqua. Utique simul omnia fieri iubere potuit Deus: sed distinctionem seruare maluit, quam nos in omnibus imitaremur negotiis, et maxime in uicissitudinibus  gratiarum, in quibus non satis est reddere quod acceperis, sed commendare quod reddas. Nam si quis debitum soluat, et in referendo iniuriam faciat creditori, intolerabilius est utique, quam non reddidisse quod debebat. Non ergo quantitas solutionis, sed animus reddentis, et qualitas consideratur, et affectus. Recte igitur Cain obtulit; quia oblatio insigne deuotionis, et indicium gratiarum est: sed non recte diuisit; quia ante omnia Deo debuit deferre primitias, ut a gratia inchoaret auctoris. Etenim diuisionis hic ordo est, ut prima secundis, non primis secunda precurrant; et celestia terrenis, non terrena celestibus preferantur.



CAPUT uII.

Deum qui in Adamo docuit non peccandum, in Caino docuisse non defendendum peccatum. Et ibi quam procliue sit ab impietate in alia scelera precipitari.


24. Sed quia Cain confudit hunc ordinem, dicitur ei: Peccasti, quiesce . Omnia docet Deus. Primum ne pecces, ut in Adam monuit: secundo, si peccaueris, quiescas, ut in Cain doceris. Erubescere enim debemus, et condemnare peccatum, non defendere; quoniam pudore culpa minuitur, defensione cumulatur. Et silendo corrigimur, contentione prolabimur. Sit saltem uerecundia, ubi non est absolutio. Inde illud: Iustus in exordio sermonis accusator est sui . Et iterum ab ipso Domino alibi dictum legimus: Dic iniquitates tuas, ut iustificeris . Quanta pudoris gratia, ut iustitiam teneat uerecundia, quam culpe reatus abstulerit! Ideo autem ait: Quiesce, quoniam  non habes quod excuses. Culpe ipsius ad te conuersio est. Non enim frater ei [a 1Kb] addicitur, sed error ascribitur, cuius ipse sibi auctor est. In te, inquit , reuertitur crimen, quod a te cepit. Non habes in quo necessitatem magis, quam mentem tuam arguas. In te retorquetur improbitas tua, tu princeps es illius .

25. Bene ait: Tu princeps es illius. Etenim impietas mater quedam est delictorum; et qui grauiora peccauerit, in cetera facile prolabitur. Quomodo enim potest ab humanis temperare qui diuina uiolauit, et hominibus bonus esse qui Deum lesit? Atrociorem igitur scelerum reatum uitia reliqua sequuntur; quoniam quo flagitiosa propenderint, eo inclinant cetera. Tu ergo princeps operis tui, tu  dux criminis. Non te inuitum, 218 non imprudentem error attraxit: sed uoluntarius reus iudicio, non lapsu fecisti dolum, quo diuine iniurie reum ipse conuincis.



CAPUT uIII.

Cain admonitione spreta insolentiam et crimen auget. Eiusdem uerbis: Eamus in campum, significari ostenditur prauis actionibus deserta loca et sterilia conuenire.

26. Admonitus igitur ut quiesceret, auget insolentiam,  acerbat flagitium. Quid igitur sibi uult quod ait: Eamus in campum ; nisi quia locus nudus gignentium eligitur parricidio? Ubi enim frater habebat occidi, nisi ubi fructus deesset? Tamquam presagiens natura tanti sceleris loco germina denegauerat; quia non conueniebat, ut idem solum et contagia parricidalis sanguinis reciperet preter naturam, et fructus secundum naturam germinaret. Merito ipse dicit: Eamus in campum. Non dicit: Eamus in paradisum, ubi poma florent, non in aliquem cultum et fructiferum locum. Ipsi parricide indicant fructum se sceleris habere non posse, nec penes eos fructum manere, qui tante impietati prebuerint officium. Nam ipsam refugiunt elementorum benignitatem, ut iste Cain qui uidetur ueritus, ne largior  boni terra prouentus triste facinus impediret, et liberalitatis assuetudine genitalis, que facit sibi fetus et fructus uarios germinascere, in hoc quoque criminis apparatu uel muta specie sui fraternum reuocaret affectum. Latro diem refugit quasi criminis testem, lucem adulter erubescit quasi adulterii consciam, parricida terrarum fecunditatem fugit. Quomodo enim poterat communis partus uidere consortia, qui consortem sui sanguinis trucidabat? Ioseph in lacum mittitur siccum, Ammon intra domum occiditur. Iustum igitur natura est impertita iudicium, ea loca in quibus erat futurum parricidium, muneris sui dote priuando: ut ex innocentis soli quadam damnatione ostenderet [b 1Kb] quanta essent futura supplicia noxiorum. Propter scelus igitur hominum et ipsa  elementa damnantur. Denique Dauid montibus, in quibus Ionathas cum patre interemptus est, perpetue penam sterilitatis optauit dicens: Montes qui estis in Gelbe, neque ros, neque pluuia cadat super uos, [c 1Kb] montes mortis .



CAPUT IX.

Deum interrogasse Cainum, non ut disceret, sed ut eum ad confitendum induceret. Huius responsio in Deum ac naturam impia; eique opposita Dei responsio germanitatis pietatem egregie docere ostenditur. A Deo iustos audiri etiam mortuos, quod nimirum ei uiuant, et peccatores mortui sint. Hos malis presentibus ac futuris cruciari, magis tamen sollicitari presentibus.

 27. Nunc consideremus qua ratione interrogauit Deus Cain ubi esset frater suus, quasi nesciret occisum. Sed quod ad scientiam Dei spectat, negantem arguit, et inficianti quasi sciens respondit: uox sanguinis fratris tui ad me clamat : quod autem ad rationem profundam attinet, 219 peccantes admonet ad penitentiam. Confessio enim penarum compendium est. Inde in iudiciis secularibus impositi equuleo torquentur negantes, et quedam tangit iudicem miseratio confitentis. Est quedam  in peccatis uerecundia, et penitentie portio crimen fateri, [a 1Kb] nec deriuare culpam, sed recognoscere. Mitigat iudicem pudor reorum, excitat autem pertinacia denegantium. [b 1Kb] uult te prouocare ad penitentiam Deus, uult de se sperari indulgentiam, uult demonstrare tua confessione quod non sit auctor malitie. Nam qui peccatum suum ad quamdam referunt, ut gentiles asserunt, decreti aut operis sui necessitatem, diuina arguere uidentur, quasi ipsorum uis causa peccati sit. Qui enim necessitate aliqua coactus occiderit, quasi inuitus occidit. Ea uero que a nobis sunt, excusationem non habent: que autem preter nos sunt, excusabilia sunt. Sed quanto grauius peccato ipso ad Deum referre quod feceris, et reatus tui inuidiam transfundere in auctorem non  criminis, sed innocentie.

28. Perpende autem parricide responsionem: Nescio, inquit, numquid custos fratris mei ego sum ? Etsi contumaciam prodat hic sermo, sonat tamen quia si bonum fratrem considerasset, custos debuit esse pietatis. Quem enim magis, quam fratrem seruare debuerat? Sed quomodo germanitatis seruaret officium, qui necessitudinis [c 1Kb] non agnouisset affectum? Aut quomodo fieri posset, ut nature obedientiam deferret, qui Deo reuerentiam non exhiberet? Negat primum quasi apud ignorantem: recusat fraterne munus custodie, quasi exsors nature: declinat iudicem, quasi liber arbitrii. Quid miraris si pietatem non agnouit, qui non agnouit auctorem? Et ideo doceris hac serie Scripturarum  fidem esse radicem uirtutum omnium. Unde et Apostolus ait: Quia fundamentum nostrum Christus est ; et quidquid supra hoc fundamentum edificaueris, hoc solum ad operis tui fructum, et ad uirtutis proficere mercedem.

29. Congrue igitur respondit Dominus tam imprudenter neganti, dicens: uox sanguinis fratris tui ad me clamat , hoc est, cur nescis ubi est frater tuus? Soli eratis cum duobus parentibus, inter paucos frater te latere non debuit. An quia parentes tui accusatores esse non possunt? Nolo enim ut ea necessitudo que est auctor salutis, fiat auctor periculi. In te solo leges suas natura amiserit. Ideo ergo putas crimen latere, quia parentes accusare non debent? Sed eo maior est condemnatio tua.  Nam si chara necessitudinis nomina accusare non debent, multo magis non debent occidere. Sed si me testem abnuis, et refugis arbitrum, uox sanguinis fratris tui testis est, que ad me clamat. Illa te maiore auctoritate arguit, quam si frater uiueret. Soli eratis, quis eum potuit alter occidere? Si accusas parentes, parricidam probas. Potuit fratrem  occidere, qui non parcit parentibus. Potuit parricida 220 esse, qui de parricidis se ortum probare desiderat.

30. Et bene ait: uox sanguinis fratris tui clamat, non frater clamat. Hoc [d 1Kb] innocentia et gratia germanitatis etiam in ipsa morte seruat. Non accusat frater Abel, ne uideatur parricida. Non accusat uox ipsius, non anima eius, sed uox sanguinis accusat, quem ipse fudisti. Tuum te ergo facinus, non frater accusat. Simul [e 1Kb] querela criminoso adimitur. Non potest de alieno testimonio queri, qui crimem proprio facinore confitetur. Minor est sermo, quam factum. Est tamen etiam terra testis, que cepit sanguinem. Et bene ait: uox sanguinis fratris tui de terra clamat: non dixit, de fratris clamat corpore, sed de  terra clamat. Et si frater parcit, terra non parcit. Si frater lacet, terra condemnat. Ipsa est, in te et testis et iudex: testis acrior, que adhuc parricidii tui sanguine madet: iudex asperior, que tanto scelere coinquinata est, ut aperiret os suum, et exciperet sanguinem fratris tui de manu tua. Et illa quidem aperuit os suum, quasi exceptura de fratribus uerba pietatis, nichil timens cum fratres uideret, que sciret ius germanitatis amoris incentiuum esse, non odii. Nam quomodo poterat parricidium suspectare, que adhuc non uiderat homicidium? Sed tu effudisti sanguinem, cuius dolens ipsa contagium: [f 31Kb] Non augebit, inquit, uirtutem suam dare tibi. Quam innocens ultio, ut que tam grauiter uiolata fuerit, satis habens non prodesse,  non querat nocere.

31. Non mediocre etiam dogma quod ait: uox sanguinis fratris tui ad me clamat; quia Deus iustos suos audit etiam mortuos, quoniam Deo uiuunt. Et merito pro uiuentibus habentur; quia etiam si corporis gustauerint mortem, uitam tamen incorpoream capiunt, et illuminantur suorum splendore meritorum, luce quoque fruuntur eterna. Iustorum ergo audit sanguinem: auertit se autem a precibus impiorum; quoniam etiam si uideantur uiuere, miseriores tamen sunt omnibus mortuis, carnem suam sicut tumulum circumferentes, cui infelicem infoderunt animam suam. Quid enim aliud est quam sepulta, que intra humum uoluitur, et terrene auaritie cupiditatibus, ceterisque uitiis includitur, ut  gratie celestis auram spirare non possit? Huius modi peccator a terra maledictus est, que est infima et postrema pars mundi. Superius utique celum, et que in celo sunt, sol, luna, et stelle, Throni, Dominationes, Principatus, et Potestates, Cherubim et Seraphim. Non est ergo dubium quod eum et superiora damnauerint, quem inferiora damnarunt.  Nam quomodo [a 1Kb] absoluitur pura illic celestique sententia quem nec terre potuerunt absoluere? Et ideo gemens et tremens iubetur esse super terram.

32. Euidens generalisque ratio, quia omni improbo mala adsunt, et adfutura sunt. Que adsunt, tristitiam operantur; que futura, formidinem. Sed improbum plus presentia, quam futura 221 sollicitant. Unde et Cain dixit ad Deum: Maior causa mea est, quam ut dimittatur mihi. Si derelinques me hodie, a facie tua abscondam me. Nihil enim grauius quam errantem a Deo deseri, ut se reuocare non possit. Mors peccatoris finem peccandi affert: uita autem diuino gubernaculo destituta precipitatur, et in grauiora prolabitur; ut si gregem pastor relinquat, incursent  bestie: ita cum Deus deserit hominem, ingruit diabolus. Graue est presertim insipientibus non habere rectorem. Serpit malitia, uulnus augetur, ubi medicina defuerit. Abscondit se autem qui uelare uult culpam, et tegere peccatum. Qui enim male agit odit lucem, et tenebras et suorum querit latibula delictorum. Iustus autem non abscondere se a Domino Deo suo, sed ipse magis se offerre consueuit dicens: Ecce sum ego qui non habeo criminosam conscientiam, quam timeam deprehendi.

33. Merito ergo se abscondit male conscius, et ait: Omnis qui inuenerit me, occidet me. Auguste mentis homo presentem mortem ueretur, perpetuam negligit, et diuinum iudicium non reformidat, interitum solum corporis deprecatur. Sed a quo  timebat occidi, qui solos parentes habebat in terris? Potuit quidem et incursus bestiarum timere, qui legis diuine iura uiolauerat; nec presumere de subiectis animalibus ceteris, qui hominem docuerat occidi. Potuit et parentes parricidas timere, qui docuerat parricidium posse committi. Potuerunt enim et parentes de filio discere, quod didicerunt posteri de parente.



CAPUT X.

Dei comminatio, Si quis occiderit Cain, etc., moraliter explicatur; in signo posito super eodem diuina clementia declaratur, sicut et in eo Caini dementia, quod mortem temporalem plus timuerit, quam eternam. Hinc pulchre disseritur de incorruptibilitate  anime, ac futura uita. Tandem iudicium non prepropere ferendum, nec rursus inultum crimen sinendum esse ostenditur.

34. Nunc consideremus qua causa dixerit Deus: Omnis qui occiderit Cain septies uindictam exsoluet ; et qua ratione signum super eum ponitur, ne occidatur parricida, cum prospectum non fuerit, ne innocens occideretur. Octauus est homo, habet rationabile quo prestet ceteris, habet et quinque corporis sensus, habet etiam uocem, habet et generandi gratiam. Hec septem nisi illo rationabili  regantur, subiecta morti sunt; et ideo stultus in his habet omne periculum sui. Qui ergo rationabile illud amiserit, frustra de istorum sibi usu septem carnaliam munerum blandietur. Dissoluuntur hec omnia, nisi habenis quibusdam rationis astricta sint. Mors itaque rationis, mortem operatur irrationabilium passionum. Sed illud melius quod septimus numerus quietis et remissionis est. Ergo qui alii non pepercit peccatori, et munus ei remissionis peccatorum inuiderit, ipse sibi spem remissionis eripiet, et erit in eo pari mensura uindicta de gratia.

35. Quod autem signum posuit super Cain, ne quis eum occideret, reflectere uoluit errantem, 222 et beneficio suo inuitare ad correctionem. Ipsis enim nos facilius committere solemus, quorum habemus gratiam.  Nec tamen magna concedit: sed in eo ipso imprudentiam insipientis ulciscitur, qui cum esset perpetuis suppliciis obnoxius, non remitti sibi penam poposcit, sed uitam corporis huius [b 1Kb] obsecrandam putauit, in qua plus erumne est, quam uoluptatis. Mors enim una est in secessione anime et corporis, et in fine istius uite, que simul ut uenit, omnes corporis dolores auferre, non augere consueuit. Metus uero qui hanc uitam uiuentibus frequenter ingruunt, mestitie, dolores, gemitus, diuersique cruciatus, grauitatum, et egritudinum uulnera plurimas etiam mortes generi humano inferunt, ut ista mors remedium esse uideatur, non pena. Non enim peremptoria est, per quam non adimitur uita, sed ad meliora transfertur. Nam si nocentes  moriuntur, qui gradum a peccatis reuocare noluerint; uel inuiti tamen finem non nature, sed culpe adipiscuntur, ne plura delinquant, quibus uita fenus est delictorum. Si autem bone spei compotes sunt, migrare magis quam deficere credendi sunt.

36. Inseritur hoc loco dogma de incorruptione anime, quod ipsa uera et beata uita sit, quam unusquisque bene conscius uiuit multo purius ac beatius, cum huius carnis anima nostra deposuerit inuolucrum, et quodam carcere isto fuerit absoluta corporeo; in illum superiorem reuolans locum, unde nostris infusa uisceribus compassione corporis huius ingemuit, donec commissi gubernaculi munus impleret; ut carnis huius irrationabiles motus rationabili ductu regeret et cerceret. Inde est quod postea  prophete in captiuitatem cum populo Iudeorum transierunt; ne reliqua plebs sanctorum destituta presidio, consilioque uiduata grauiorem subiret erumnam: sed magis frequentibus commonita oraculis prophetarum, ad Dominum Deum suum pio rediret affectu; ne aduersis captiuitatis attrita prorueret in perfidie peccatum, salutisque perpetue remedium desperaret.

37. Redarguuntur itaque hoc in loco qui unicam hanc uitam putent esse, que sit in hoc seculo  et redarguuntur  simplici serie gestorum. Ecce enim iustus, innocens, pius, propter gratiam deuotionis odia fratris incurrens, immaturus adhuc eui sublatus est parricidio; et iniquus, sceleratus, impius, etiam fraterna cede pollutus longeuam duxit etatem, duxit uxorem, posteritatem reliquit, urbes condidit, et hoc meruit permissione diuina. Nonne in his aperte uox Dei clamat? Erratis, qui putatis hic esse omnem uiuendi gratiam: non intelligitis, non aduertitis senectutem hanc miseriarum esse ueteranam, processionemque etatis erumnarum stipendia, et scylleo quodam usu circumsonari nos quotidianis naufragiis, tundi fluctibus, in scopulosis habitaculis degere, et in his delectari, sicut illud non tam eternum animal, quam immortale malum? Ergo et  isti Cain longeuitas indulta, uindicta est; eo quod uixit in metu, et prolixum spatium multo cucurrit et infructuoso 223 labore, qua pena nichil grauius quam ut quis ipse sibi maiorum causa penarum sit. uide igitur quam perpetua uita iustorum, et nulla sit improborum! Iusti sanguis clamat et mortui, uita autem peccatoris absconditur.

38. Tertium est, quoniam cum parricidium esset admissum, hoc est, scelerum principatus, ubi peccatum obrepsit, statim et lex diuine mansuetudinis prorogari debuit; ne si continuo uindicatum esset in  reum, homines quoque [a 1Kb] in uindicando nullam patientiam moderationemque seruarent, sed statim reos supplicio darent. Diuine autem sententie prouidentia huiusmodi est, ut magnanimitatem et patientiam doceret iudices; ne quis prepropere raperetur studio uindicte, et ipsa deliberationis immaturitate puniret innoxium, aut penam [b 1Kb] acerbaret irati: nec tamen penitus inultum esse pateretur in eo qui nullam penitentiam sceleris induisset. 224 Repulit enim eum a facie sua, et a parentibus abdicatum separate habitationis quodam relegauit exsilio; eo quod ab humana mansuetudine transisset ad seuitiam bestiarum. uerumtamen non homicidio uoluit homicidam uindicari, qui mauult peccatoris correctionem, quam mortem. Unde in Lamech septuagies  septies uindicatur; quia grauior culpa eius est, qui nec post damnationem se correxit alterius. Cain impetu quodam improuido ante peccauerat: Lamech utique quod in altero reprehensum aduerterat, cauere debuerat. Suo quippe iudici sententia debebatur, ne quis passim reum esse feriendum putaret. Et ut ad mysterium uenias, non debuit interimere eum, qui usque ad naturalem terminum mortis sue agende habebat spatium penitentie. Excusare posset quod se redemisset uel sera actione penitentie, nisi eum prematura pena rapuisset.



[DE Ne ET ARCA.]





IN LIBRUM DE Ne ET ARCA ADMONITIO.


Etsi dubitari non possit quin liber de Ne et Arca, uel potius, uti citatur ab Augustino , et in codice Corbeiensi nuncupatur, de Arca Ne, Ambrosio sit ascribendus; affirmari tamen nequaquam potest eum ad nostram etatem integrum ac plane incorruptum peruenisse. Lacunis siquidem et frequentioribus et manifestioribus interscinditur, quam ut de temporis in eumdem iniuria queri, uel incredibilem scriptorum oscitantiam accusare non liceat. Enimuero ut hic eiusmodi omissionum, que suis queque locis indicabuntur, omnia exempla non proferamus, euidentem sane ac enormem deprehendere est in illis cap. 25 uerbis: Sed si quis epulas fortiores sibi exhibere non possit, huiusmodi tamen habeat passiones que non noceant, sed delectent. Ideo in principio S. Moyses informauit nos atque instruxit de insufflatione anime, ut non laberemur opinionibus diuersis philosophorum, etc. Que hic, amabo, sensus coherentia et consecutio? Sed planum fiet caput ab initio perlegenti non modo illum e Genesi uersum: uerumtamen carnem in sanguine anime non comedetis , pretermissum esse: at ea quoque desiderari omnia, quibus hec eadem uerba sanctus doctor explicuerat, et unde collegerat in hunc modum: Ideo in principio, etc. Constat igitur Ambrosianum hoc opus mutilum esse; nec proinde mirum, si que inde non semel laudauit Augustinus , illic iam amplius non reperiantur. Dolendum sane optimos quosque manuscriptorum excidisse, ac nos non nisi in uitiosos incidisse ac fede corruptos. Nihilominus tamen eorum quos nancisci nobis contigit, ac potissimum Corbeiensis, Longipontini ac uaticanorum beneficio, non paucis nec leuibus neuis qui in editiones irrepserant, abstersis, lucubrationem hanc multo emendatiorem exhibemus.

Hoc in opere uniuersim quidem Ambrosii consilium fuit Ne sancti uitam, mores, gesta et mentis altitudinem  describere: sed tamen precipua eius cura in arce constructione ac generali diluuio explicandis collocata est. Singulas sacre huius historie partes diligenter expendit, indeque sensum cum litteralem, tum spiritalem siue, ut ipse loquitur, altiorem exprimere omni industria adnititur, ut non temere aliam eius commentationem reperias, ubi maiori studio in utrumque illum sensum scrutandum eruendumque incubuerit. Illic etiam aliorum identidem opiniones non sine multa eruditione in medium profert; si quid tamen ipsi in mentem ueniat quod uideatur anteponendum, illud candide ac sine ullo supercilio proponit.

 Quod ad Philonis scripta, tametsi eum de arca Ne atque diluuio scripsisse, cum de aliis historie patriarche eiusdem partibus tractatus ediderit, non uideatur a fide alienum; utrum tamen reuera sanctus Antistes aliquem huius auctoris de hoc ipso argumento librum, quem imitaretur, habuerit, diuinare non possumus. Illud tantummodo licet affirmare, nonnulla que ex Philonianis libris de Agricultura, et sequentibus delibata fuerint, in hoc tractatu deprehendi.

Exstant similiter in eo quedam quasi uestigia concionum ; at non satis clara illa quidem, ut eumdem e sermonibus ad populum habitis esse compositum pro re comperta asseueremus: minime tamen dubium est pium doctorem quo tempore huic lucubrationi operam dabat, sepenumero in fidelium cetu uerba fecisse. Numquam enim ille commisisset, ut solatia sua Ecclesie sibi a Christo demandate tum deessent. cum maxime necessaria uidebantur. Erant scilicet luctuosissima ea tempora, quippe que ipsum cegerint statim ab exordio huius operis erumpere in hec uerba: Pudet filiis superuiuere, tedet cum tot aduersa audiamus carissimorum, lucem hanc carpere: ipsarum Ecclesiarum diuersos fluctus tempestatesque uel presentes subire, uel animo recipere, quis tam fortis, ut patienter ferat?

Porro illa difficillimorum temporum mentio nobis quodammodo facem prefert, cuius ope huius scriptionis etatem detegamus. Non deerunt forsitan qui putent non alia tempora hoc loco intelligenda, quam ea quibus occiso Gratiano, fugatoque ualentiniano ac Iustina, ariana muliere, orthodoxis omnibus, ipsique imprimis Ambrosio inimicissima, que non ita pridem in Mediolanensem Ecclesiam impotentia muliebri perbacchata fuerat, Maximus tyrannus totam inuasit Italiam. Cui opinioni et illud accedet subsidium, quod cum damna illa non nisi anno 387 euenerint, nichil prohibere poterit, quin commentationem hanc alii libri de Patriarchis proxime secuti sint. Illos quippe iisdem a se fuisse subiunctos Ambrosius in priori libro de Abraham uidetur innuere, ubi sic prefatur: Quoniam per ordinem huius quoque patriarche gesta considerare animum subiit. uerum cum calamitates illas ita defleat, ut se loqui de re magis auribus, quam oculis sibi cognita significet, illud arbitramur commodius quadrare in id temporis, quo posteaquam ualens imperator qui Ecclesias omnes atque orthodoxos immani crudelitate uexauerat, flammis esset absumptus, ingens barbarorum multitudo Thraciam uniuersam atque Illyricum usque ad Alpes Iulianas igne ferroque deuastauit. Quorum irruptionem dirissima pestis ac fames consecute pene quidquid hominum ac iumentorum barbaricos gladios uitauerat, depaste sunt. Huc adde illa cognationem haud exiguam habere cum iis, quibus Ambrosium nostrum karissimi fratris sui Satiri eodem ferme tempore exstincti mortem prosecutum esse reperimus. Neque uero aliis commentationibus de Patriarchis ita connexum putamus huncce librum, ut eas non potuerit aliquot annorum interuallo precurrere. Fauet huic opinioni, tum quod ille non turbatis, sed pacatis temporibus uideantur in lucem edite; tum quod initio libri de Ioseph cum alios patriarchas recenseat, Noachi quasi de eo iam oblitus, sese scripsisse non meminerit. His itaque de causis nichil succurrit uerisimilius, quam ut eidem operi tribuamus annum 379; sub quod etiam tempus multa ab Ambrosio sublimiter scripta Chronicorum testantur conditores . Nam quod libros de Officiis  in quibus eum de quo disputamus, laudatum constat, Baronius et qui eius secuti sunt auctoritatem, anno 377 negant dici posse antiquiores, nobis quidem hac in re non ita facile cum illis conueniet. Sed alius erit huius difficultatis examinande locus. Interim hic omittendum non arbitramur Ambrosium in hoc libro de Ne et Arca  prodidisse, in Italia Indictionum usum recenti memoria fuisse receptum.





SANCTI AMBROSII MEDIOLANENSIS EPISCOPI DE Ne ET ARCA LIBER UNUS. [a 1Kb] 



227 CAPUT I.

Ne uirum iustum, qui ad renouandum semen hominum relictus fuit, omnium imitationi proponendum esse; ut et nos ab omni istius mundi sollicitudine, atque operibus iniquitatis requiescamus.


1. Ne sancti adorimur uitam, mores, gesta, altitudinem  quoque mentis explanare, si possumus. Nam cum ipsa [b 1Kb] prophetia  dixerit nichil difficilius quam hominis interiora comprehendere, quanto magis difficile uiri iusti mentem cognoscere? Etenim quem Dominus Deus ad renouandum semen hominum reseruauit, ut esset iustitie  seminarium; dignum est, ut nos quoque describamus eum ad imitationem omnium, et requiescamus in eo ab omni istius mundi sollicitudine, quam quotidie diuersis exagitationibus sustinemus. Pudet filiis superuiuere, tedet cum tot aduersa audiamus [a 1Kb] carissimorum, lucem hanc carpere: ipsarum Ecclesiarum diuersos fluctus tempestatesque uel presentes subire, uel animo recipere, quis tam fortis ut patienter ferat? Et ideo nobis quoque affectanda hec requies fuit; ut dum Ne sanctum maiore intentione consideramus, reficiamur et nos, sicut omne genus in illo requieuit ab operibus suis atque mestitia.

2. Unde et Ne dicitur, quod Latine dicitur iustus uel requies. Denique et parentes eius dixerunt: Quia hic faciet nos requiescere ab operibus, et a tristitia,  et a terra cui maledixit Dominus Deus . Quod utique si ad ea que facta sunt referendum putes, cum diluuium sub eo factum sit, non requies hominibus, sed interitus uideatur illatus; nec remissio malorum, sed cumulus miseriarum. uerum si iusti uiri mentem consideres, aduertas iustitiam solam esse, que aliis potius 228 nata est, quam sibi; non quod sibi utile est querat, sed quod omnibus: hec nos requiescere facit ab operibus iniquitatis, hec reuocat a tristitia; quia dum ea que iusta sunt gerimus, nichil timemus pure conscientie securitate, non dolemus grauem dolorem. Nihil enim est quod maioris doloris sit, quam culpe reatus. Requiescamus etiam ab omni cura terrene conuersationis, que corpus nostrum atque animam frequentibus uexat  doloribus, uitamque atterit.



CAPUT II.

Quid nomina filiorum Ne significent; quidue ordo quo illa recensentur? Id exemplo instructe aciei, ac nature ipsius instituto exponitur. Denique cur in declarandis eorum generationibus inuertatur ordo, fuse declaratur.

3. Huic uero tres filii nati, Sem, Cham, Iaphet. Que nomina significant bonum, et malum, et indifferens, ut et nature gratia bonitatem habuisse, et malorum tentamenta ei nequaquam defuisse, et indifferentibus, hoc est, uelut supellectili uirtutum abundasse uideatur. Qua ratione autem malum in medio posuerit, ratio euidens est; quia nature bonum  omnibus inest: nec quasi naufragos in lucem proiicit, sed suffulsit et uiribus; ut non opprimantur tentamentis malitie, nec tamquam inualidi succumbant: sed munit et uestit uelut quibusdam tegumentis indifferentibus, que sunt salus, ualetudo bona, pulchritudo, impigritia, diuitie, gloria, generis claritudo; ut ea dote muniti tueantur bonitatem nature, et malum illud inciudant, ne possit nocere, et quasi clausum strangulent.

4. Nonne cernimus uelut aciem quamdam uirtutum  ordinatam in prelium; ut inferiores in medio sint, dextera leuaque uelut in cornibus ualidiores, per quos tota acies robur accipiat? Unde et quidam peta Grecus ait: 229 , hoc est, malos autem in medium inseruit. Ita ergo et natura quasi bonus dux, imperante Deo, que nos ad huius mundi prelia generare nouerit; que bona habet, primo ordine constituit; que officiant, secundo; que adiuuent, tertio: ut tamquam in medio inclusus hostis, geminatis quocumque se contulerit, opprimatur uiribus; ne [b 1Kb] singule eorum uelut equatis fatigentur preliis, et euadendi de angustiis naturalibus, ac serpendi latius facultatem haberet.

5. Sed quia ubi generantur, hic ordo est: ubi  autem generant, Iapheth primo loco scribitur, tertio Cham; ideo ne contraria nos posterioribus dixisse quis arbitretur, etiam illius loci explananda ratio est. Bonum quidem quod uelut in quadam nature nobilitate est, precedit: malum autem sequitur; sunt enim cogitationes mentis contrarie, que utique oriuntur postea. Hec quamdiu uelut intus clausa sunt, nec tamquam in herbis germinant, quodam sinu bone mentis fouentur, ne prodeant. Nam quamdiu in uoluntate est malum, non in , hoc est, in opere atque effectu, bonitas mentis gubernatoris uelut aurige modo cohibet uel refrenat malitiam tentantem prorumpere: cum uero efferbuerit, atque in ulcus eruperit, ne possit latius serpere, et finitima contaminare; tunc iusta succedit  prouidentia, ne illud indifferens quod uulgo secundum bonum dicunt, uelut loco cedat, cum iam feruenti malo non possit resistere. Itaque ne latius fundat uirus noxium, et plurimas inficiat generando corruptiones, illud primum bonum quod natura bonum est, dum locum mutat, ordinem mutat; ut quasi laboranti cornui opem ferat, et eam partem aciei suscipiat que plus laborat; uirtus enim bellatoris difficilioribus locis est necessaria; sicut etiam boni custodis presentia ibi frequentior, ubi muri fragiliores. Ac ne qua pars sine defensore sit, dum illud bonum inclinatiora sustentat, tunc illud indifferens locum superiorem suscipit, uelut deputante sibi eam partem perfectiori bono; nichil enim uirtute perfectius. Indifferentia autem non habent robur  ualide uirtutis, sed eius augent et diffundunt gratiam. Unde Iapheth dictus est, quod latitudo significatur Latine.



CAPUT III.

Secuturo diluuio uniuersam generationem ideo abundasse filiorum procreatione; ut bona concessa diuine benignitati, eadem reuocata ac penas irrogatas nostre iniquitati imputemus.

6. Nec solum sanctus Ne abundauit filiorum  generatione; sed etiam uniuersa se effudit quam maxime eo tempore generatio. Quod non otiosum uidetur. Secuturo enim diluuio non debuit estimari defuisse gratiam fecunditatis illi generationi, quam diluuia absorbuerunt: ut quod fuit humani generis abundantia, diuine deputetur gratie; quod diluuium 230 secutum est, nostris ascribatur iniquitatibus, qui peccatis nostris auertimus Domini misericordiam. Sic et in posterioribus inuenies, quod secuturam Aegypti sterilitatem precessit totidem annorum fecunditas . Principale est enim uirtutis inchoare a beneficiis, et preseminare gratiam. Unde et Dauid ait: Misericordiam et iudicium cantabo tibi, Domine . Precedit beneficii gratia, sequitur censura sobrie discipline.  Diuinum est igitur quod bona premittuntur, nostrum quod mutantur.

7. Ipse hoc declarat Deus dicens: Non permanebit spiritus meus in hominibus, quia carnes sunt . Spiritus sanctus spiritus sapientie est, spiritus cognitionis. Habet ergo sapientiam, habet et disciplinam, sicut et de Beseleel qui sacrum tabernaculum diuino oraculo iussus est facere, ait Scriptura: Quia repletus est spiritu prudentie et discipline . Hic ergo spiritus datur hominibus, sed non permanet. Qua autem ratione non permanet, causa proditur, quia caro sunt. Carnis enim natura discipline repugnat, quia uoluptati obtemperat. Denique de solo Domino Iesu scriptum est: Super quem uideritis Spiritum descendentem de celo, et manentem  super eum, hic est qui baptizat Spiritu sancto . In eo enim manebat, quem nulla corruptele carnalis impedimenta reuocabant, quominus incorrupte et impermixte ordinem discipline teneret, cuius caro non uidit corruptionem.



CAPUT Iu.

Gigantibus qui uixerunt etate Ne, similes esse homines cultui carnis sue studentes. Qui dicantur filii Dei; et quo pacto Deus dicatur irasci aut moueri: quare etiam irrationabilibus propter hominis peccatum deletis, Ne gratiam apud Deum inuenerit.

8. Gigantes autem erant in terra in diebus illis . Non petarum more gigantes illos terre filios  uult uideri diuine Scripture conditor: sed ex angelis et mulieribus generatos asserit, quos hoc appellat uocabulo, uolens eorum exprimere corporis magnitudinem. Et consideremus, ne forte gigantum sint similes homines cultui studentes carnis sue, anime autem nullam curam habentes: sicut illi qui de terra secundum peticam fabulam orti, mole corporis sui freti, feruntur habuisse [a 1Kb] contemptum superorum. An dispares estimandi sunt qui cum ex anima constent et corpore, mentis uigorem quo nichil habet anima pretiosius, auersantur, et se carnis huius imitatores uelut materne exhibent stoliditatis heredes? Itaque in uanum laborant, celum uotis usurpantes superbis, et terrenis operibus incubantes, qui electione inferioris, et contemptu superioris  consortii, tamquam uoluntariis obnoxii peccatis grauiori condemnantur [b 17Kb] seueritate.

9. Plerumque Angelos filios Dei uocat Scriptura; 231 quia ex nullo homine generantur [c 8Kb] anime. Itaque uiros fideles filios suos dicere non est aspernatus Deus. Sicut ergo uiri probabilis uite filii Dei uocantur : ita quorum carnalia sunt opera, hos filios dicimus carnis Scripturarum auctoritate . Dicit enim Iohannes Euangelista: Quia quotquot Dominum Iesum receperunt, dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Ideo postea habes quia iratus Dominus est, quoniam quamuis cogitaret, hoc est  sciret, quia homo positus in terre regione, carnem portans, sine peccato esse non possit  tamen cum haberent mentem rationis capacem uirtutemque anime infusam corpori, sine consideratione aliqua in lapsum ruerunt, ex quo reuocare se nollent. Neque enim Deus cogitat sicut homines, ut aliqua ei noua succedat sententia; neque irascitur quasi mutabilis: sed ideo hec leguntur, ut exprimatur peccatorum nostrorum acerbitas, que diuinam meruerit offensam; tamquam eo usque increuerit culpa, ut etiam Deus qui naturaliter non mouetur aut ira, aut odio, aut passione ulla, prouocatus uideatur ad iracundiam.

 10. Minitatus est preterea quod deleret hominem: Ab homine, inquit, usque ad pecus, et a reptilibus usque ad uolatilia celi delebo . Quid leserant irrationabilia? Sed quia propter hominem illa facta erant, eo utique deleto propter quem facta sunt, consequens erat ut etiam illa delerentur; quia non erat qui his uteretur. Sensu autem altiore illud manifestatur, quia homo mens est que est rationis capax; homo enim definitur animal uiuum, mortale, rationale. Principali igitur exstincto, etiam sensus omnis exstinguitur; eo quod nichil reliqui ad salutem supersit, cum salutis fundamentum uirtus defecerit. Ad condemnationem autem ceterorum, et ad expressionem pietatis diuine dicitur Ne apud Deum gratiam inuenisse. Simul ostenditur quod hominem  iustum non obumbret aliorum offensio, quando ipse ad totius generis reseruatur seminarium, qui non generationis nobilitate, sed iustitie et perfectionis merito laudatur. Probati enim uiri genus uirtutis prosapia est; quia sicut hominum genus homines, ita animarum genus uirtutes sunt. Etenim familie hominum splendore generis nobilitantur: animarum autem clarificatur gratia splendore uirtutis.



232 CAPUT u.

Terram iniquitate hominum fuisse corruptam; item omnis hominis tempus ante Dominum esse duplici modo intelligi: denique pro toto homine carnem sumi, cuius illecebris anima nostra corrumpitur.

11. Corrupta est autem terra coram Deo, et impleta  est, inquit, iniquitate . Causa terrene corruptele manifesta est, eo quod iniquitas hominum terram corruperit. Unde et Dominus Deus ait: [a 1Kb] Tempus omnis hominis uenit ante me, quia repleta est terra iniquitatibus suis . Tempus quidem omnium hominum in conspectu Dei, et in eius uoluntate est. Non enim, ut uulgo aiunt, fatale decretum alligatur: sed tamen [b 1Kb] specialiter hic dictum puto; quia in Euangelio Dominus redempturus hominum genus passione sui corporis, et emundaturus sanguine suo, sacramentoque baptismatis, ait: Pater, uenit hora, clarifica Filium tuum, ut et Filius tuus clarificet te . Ergo quia in diluuio per arcam Ne seruate sunt reliquie generis humani ad seminarium reparationis et renouationis future,  ideo premisit hic: Tempus omnis hominis uenit; quia repleta est terra iniquitatibus suis. Hoc in figura; in ueritate autem ait: Reliquie per dilectionem gratie salue facte sunt . Ideoque exclamat Apostolus dicens: Superabundauit peccatum, ut superabundaret et gratia .

12. Corrupit, inquit, omnis caro uiam suam . Carnem hic posuit pro homine terreno, in  quo carnis illecebra uiam eius corruperit. Qui si intellexisset quod munus accepisset a Deo, non utique passus esset, ut caro obstaret anime uirtutibus. Itaque caro causa fuit corrumpende etiam anime, que [c 1Kb] uelut origo et locus est quidam uoluptatis, ex qua uelut a fonte prorumpunt concupiscentiarum malarumque passionum flumina, lateque exundant. Quibus demergitur anime quoddam excusso gubernatore remigium, cum ipsa mens uelut quibusdam tempestatibus et procellis uicta loco suo cedit. Pulchre autem ait, quia homo uiam nature sue corrupit. Nam uia sua in paradiso erat, in illo beatitudinum tramite, in illo uirtutum flore, et in illa incorruptibili gratia, quam uiam terrenis inquinauit uestigiis. Alii habent: uiam ipsius, hoc est, Dei. Hoc solet  uerbo [d 28Kb] Domini declarare.



CAPUT uI.

De constructione arce, in qua humani corporis figura describitur; et cuius nidi singulas eiusdem corporis humani partes significant. Quomodo ille bitumine, ut firmiter sibi cohereant, sint liniende.

13. Sed iam de ipsa Ne arca dicendum, quam si quis uelit impensius considerare, inueniet in eius edificatione descriptam humani 233 figuram corporis. Quid est enim quod ait Deus: Fac igitur tibi arcam de lignis quadratis ? Quadratum certe hoc appellamus, quod omnibus bene consistat partibus, et conueniat sibi. Itaque et Deus auctor nostri corporis, natureque fabricator astruitur, et  opus ipsum perfectum esse iis sermonibus significatur. Quadrata autem hominis membra esse euidens ratio, si consideres pectus hominis, consideres uentrem pari mensura longitudinis et latitudinis, nisi cum uoluptatibus et epulis uentre distento mensura naturalis exceditur. Iam pedes, et manus, brachia, femora, et crura quadripartita quis non ipso [e 1Kb] uisu aduertat? Sunt autem pleraque eorum, et si non eiusdem longitudinis, aut latitudinis; tamen que analogiam ita seruent, ut in iis quoque congrua mensura ratioque concurrat: longitudo prolixior quam latitudo sit, latitudo quam altitudo. Et sicut ligni arce trina distantia est; siquidem trecentorum cubitorum longitudinem, et quinquaginta cubitorum altitudinem, et triginta cubitorum altitudinem seruandam esse prescripsit: ita et in nostro corpore summa est, et media,  et minima distantia. Summa secundum longitudinem, media secundum latitudinem, minima secundum altitudinem: totum tamen corpus attextum ex singulis membris quadratum uidetur. Nam et in usu ita est, ut eos quadratos dicamus, quos nec enormes proceritate, et ualidos robusti qualitate corporis estimamus.

 14. Quid etiam sibi uult quod ait: Nidos facies in arca , nequaquam silendum uidetur. Naturaliter enim dictum arbitror, eo quod omne corpus nostrum attextum est sicut nidus; ut spiritus uitalis omnes partes uiscerum penetret, atque de principali nostro fundat se per artus singulos. Nidi quidam sunt oculi nostri, quibus se uisus inserit. Nidi sunt nostrarum sinus aurium, per quos auditus se infundit, et uelut in foueam altam deiicit. Nidus est narium, qui ad se odorem attrahit. Nidus est quartus maior ceteris hiatus oris, in quo nutritur, donec adolescat sapor; et unde uox euolat. In quo latet lingua que uelut organum uocis, sonos eius artifici suauitate modulatur; et cum sit ipsa irrationabilis, rationabilem uocem exprimit. Nidus est hemicranium.  Nidus est membrana illa que cerebrum fouet, et intra cohibet. Nidi sunt uiscera pulmonis et cordis. Spiritus quidem nostri, hoc est, eius quem carpimus, et quo alimur in hac uita, nidus est pulmo: sanguinis autem et spiritus nidus est cor. Duo sunt enim eius uteri: unus quo sanguinem uelut quodam sinu suscipit, et transfundit in uenas: alter quo rigatus ex illo superiori deducit in arterias iugi meatu. Ossa quoque ualidiora nidos habent. Sunt enim intus cauata, in quibus foraminibus est medulla. In uisceribus ipsis mollioribus nidi cupiditatis aut doloris sunt. Et alia si quis consideret, etiam plures nidos inueniet in hac fabrica humani corporis. Unde puto et illum in Psalmo non solum mystice, sed etiam naturalitater dixisse: Etenim passer inuenit sibi domum, et  turtur nidum, ubi reponat pullos 234 suos . Est enim iam in hoc corpore nidus pudicitie, in quo erat nidus irrationabilis concupiscentie. Sed ubi ante partus deformes nutriebat libido, ibi nunc decore castitatis adolescit hereditas.

15. Illinies, inquit, eam bitumine . Ex multis ossibus, neruisque, et ceteris aliis constat humanum corpus. Et foris igitur et intus apta compage connexum sibi adheret, et habitudine propria quam Greci dicunt, tenetur; ut intus clausus spiritus qui infunditur, uel spiritalis substantia que intus operatur, ueluti geminis constricta uinculis non euagetur: sed ad unitatem [a 1Kb] aptam et continentem, connexionemque ualidam cohibetur. Ideo bitumine constringi arca iubetur; est enim bitumen uehementis  ad constringendum nature. Unde grece dicitur , , quod disiuncta connectat, nexuque constringat indissolubili, ita ut naturali unitate sibi credas conuenire. Ob hanc causam intus et foris bitumine arca constringitur, ne connexio illa facile rumpatur.



CAPUT uII.

Arca Ne cum arca federis comparatur; cuius dimensionibus denotari ostenditur singulas humani corporis partes ad usum aliquem et decorem esse compositas.

16. Alibi autem, hoc est, in Exodo etiam deauratur foris et intus arca illa , que in sanctis est mundi intelligibilis imitatrix imago. Sicut enim pretiosius aurum bitumine: ita illa que in sanctis est arca, quam ista prestantior. Denique hic simpliciter ligna posuit: ibi autem ligna quidem, sed imputribilia comprehendit, declarans merita sanctorum. Addidit etiam illic supportatoria immobilia esse, quod sanctorum statio stabilis et firma sit; quia uite probabilis tramitem uirtutis ductu secuti sunt, corruptele declinantes consortia. Hec autem arca, utpote in diluuio, huc atque illuc motu impellebatur incerto; eo quod peccatorum status mobilis sit, et  uite eorum quodam redundantium passionum diluuio corruptioni obnoxie errore inconstanti uagentur.

17. Nec illud pretereundum quod cum dixisset: Et facies arcam trecentorum cubitorum longitudine, et quinquaginta cubitorum latitudine, et triginta cubitorum altitudine, addidit: Colligens facies arcam, et in cubito consummabis eam a summo : ut reliquo corpori mensure sibi conuenientis ad gratiam decore quadraret caput hominis, et tamquam regale arce adiungeret, ex quo cum sensus omnes ad ceteras partes corporis transfunderentur; tum maxime oculi, uelut speculatores et custodes nature appositi prouidentia, prope totum orbis nostri statum desuper contuerentur. Ipsaque mens illic locata secundum plurimorum sententiam, et maxime Salomonis  qui ait: Oculi sapientis in capite eius : quasi in aula imperiali uirtutum concilium sibi contrahat, quo stipata comitatu et ipsa munitior sit, et tamquam ex edito quodam loco tuendi totius corporis [b 1Kb] regimen impertiat, responsa proferat, 235 per quem possimus nos ipsos non solum retro respicere, nec solum quod ante pedes est uidere, sed etiam celi ipsius secreta profundo obtutu spectare sapientie. Ibi igitur summa nostre salutis, ibi gratia. Inde custodia, inde etiam pulchritudo toti corpori acquiritur, que primum in uultu uernat. Decet enim prestantiorem esse aule regalis nitorem, in qua sicut uisus maior, ita splendor est.

18. Namque si spectes singula que in hominis forma ad usum aliquem composita uidentur, ut oculi  ad uidendum, aures ad audiendum, nares ad odorandum, os ad loquendum, ita usus ministrant, ut prestent decorem. Quam deformes sunt uultus cecorum! Et quid mirum si uultus hominis absque oculis deformis est, quando ipsum celum sine sole non habet suum decorem? Tristes sine sole dies ducimus, noctes sine luna non placent; ipsi enim sunt quidam mundi oculi. Detrahe stellarum lumina, et quedam est in celo ipso cecitatis deformitas. Pili ipsi qui  orbem oculorum pretexunt, et uelut [a 1Kb] quamdam aciem pretendunt, ne sorde aliqua uel pulueris caligine pupilla ledatur; et ipsi excipiunt si quid fuerit illatum quod oculum possit ledere. Si lippitudine intercidant, quam dedecet, si palpebra contractior fuerit, si radantur supercilia que pretiosorum monilium specie uelut intexta gemmis refulgent!

19. Aurium quoque ut necessarius usus, ita decora species: quas si quis truncauerit, toti uultui infert deformitatem. In quibus ita elaborauit opus suum natura; ut ipsi anfractus cauernarum mira prouidentia sinuati, plurimum utilitatis afferant, ne repente feriat secreta capitis sonus. Denique sepe multos improuiso clangore consternari uidemus, et attonitos aut uocis alicuius aut tumultus sono expauescere.  Sordes ipse que inter eosdem gignuntur anfractus, uelut quodam glutino auditum ligant. Simul si uehementior pulsus fuerit alicuius sonus, infringitur ac retardatur, ut prenuntiatus potius mulceat, quam improuisus interna concutiat. uermiculi quoque si aurem penetrare tentauerint, quodam sordium uisco tenentur.

20. Nares sime contra naturam uidentur: iam si incise fuerint, quomodo potest uita subsistere, sublato spirandi meatu; quemadmodum pecudis magis facies, quam uultus hominis estimatur?

21. Capilli capitis quam grato amictu caput uestiunt, uelut quidam aule regie stipatores; ne cerebrum aura ledat, aut imber feriat, aut sol adurat. Quos ita tamen dedit natura, ut pro sexu aut prolixiores  placeant, aut recisi; et pro etate, aut plerumque pro temporis et anni qualitate. In senibus grata canities, in pueris prodigiosa: delectat [b 1Kb] tonderi estate pressius, hyeme indulgentius: mulieribus ornamento est coma, dedecori est uiris. Denique Apostolus euidentius expressit hoc dicens: Nam ipse natura docet uos quod uir quidem si comam nutriat, ignominia est illi: mulier uero si capillos habeat, gloria est illi .

236 22. Quid de ipsa regia loquar, per quam aulici sermones prodeunt, quidam mentis nostre indices, animique internuntii? Quid de ipso dentium ordine, qui cum suo opere toti quidem corpori uires ministrent, tum etiam modulatores sunt uocis ipsius? De quibus si qui ceciderint, uox claudicat.

 23. Hec de capite prolixius diximus; quia oportuit sensus omnes in summo locari, unde omnia per reliquas partes officia diuiderentur. Capiti autem nostro a tergo ceruix proxima, dextera leuaque brachia sunt, que arcem imperialem tamquam fida tuentur custodia. Denique hec in nobis ualidiora que propiora capiti, hec prestantiora. Pectus quoque uelut quoddam sacrarium sapientie, et stomachus uelut quidam testis, ut medici aiunt, et conscius secretorum  capitis, compassionisque consors, cui sua omnia uel salubria, uel aduersa transfundat. Latera, natice, femora, et crura mensure latitudinem ipsa specie significant; pedumque gressus qui etsi exiliores uidentur, fiunt tamen latiores cum incedimus.



CAPUT uIII.

Per ostium e transuerso in arca positum decenter exprimi partem corporis ignobiliorem; cui ex Apostolo honorem abundantiorem circumdamus. Hoc ipsum cum Ecclesie membris, tum eidem Ecclesie ac Synagoge accommodatur.

24. Pulchre autem addidit: Ostium ex [c 1Kb] aduerso facies , eam partem declarans corporis per quam cibos egerere consueuimus; ut que putamus  ignobiliora esse corporis, his honorem abundantiorem circumdaret. Quod multo gratius Scriptura expressit quam Socrates in libro Platonis dixisse legitur. Nam cum istud in Moysi scriptis siue ipse Socrates, siue Plato qui in Aegypto fuit, potuerit, uel legere, uel ab aliis percipere qui legerant; decoro motus inuento ostium sibi apertum putauit, ut operatoris nostri consilium predicaret: laudans eo quod id potissimum decori conuenerit, ut ductus quosdam uel exitus cuniculorum nostrorum a tergo auerteret; ne in purgationibus uentris conspectus noster offenderetur. At uero Apostolus: Que uidentur, inquit, membra corporis infirmiora esse, necessaria sunt, uno ac simplici uerbo descriptiones Philosophie supergressus; et que putamus ignobiliora  esse membra corporis, his honorem abundantiorem circumdamus; et que inhonesta sunt nostra, honestatem abundantiorem habent . Sobrietatis enim nostre et temperantie indicium precipue illic cognoscitur. Helluones enim aut distenduntur cruditate usque ad periculum, aut plerumque soluuntur uisceribus exinanitis.

25. Quod pulchre etiam ad Ecclesie membra Apostolus retulit . Que enim inhonesta sunt nostra ac superflua, nisi luxuria, nisi lasciuia? Quibus si quis iuuente irretitus tempore, cum ad maturiorem etatem processerit, ueniat ad baptismum, renuntiet superioribus, moresque priores exuat, peccata deponat, consepeliatur cum 237 Domino Iesu Christo, crucifigatur ei mundus, et  ipse mundo; nonne is peccatorum remissione donatus, abundantiorem [d 1Kb] honestatem, quam ille catechumenus, cuius uita innocentior, habere estimatur? Et ut Apostoli ipsius exemplo utamur, Iudeus erat, persecutor erat: uocatus ad gratiam Christi, cepit esse Apostolus. Et quia plus ei dimissum est, plus cepit diligere, abundantius ceteris apostolis laborare, uas electionis factus, doctor gentium missus. Nonne etiam apostolorum ipsorum plurimis uberiorem  et honestiorem consecutus est gloriam, qui ante et inhonestus et ingloriosus fuit, cum persequeretur Ecclesiam Dei? Pauper iste debilis in Ecclesia ipse te redemit suis uotis.

26. Et ut maiora aperiamus mysteria, quid tam ignobile quam gentilis populus? Pauper, ut pote qui nulla haberet eloquia Dei, debilis et utroque pede claudus, qui nec in legem, nec in Euangelium credidisset, uocatus tamen credidit ei, baptizatus accepit gratiam. Itaque quia plus ei dimissum est, plus diligit. Remansit Iudeorum populus, licet uno pede claudus: quamquam et in ipsa lege claudicet. Itaque ille qui gloriosissimus habebatur, amisit omnia, mirabilem consiliarium, et prudentem architectum, et sapientem auditorem. Iste qui [a 1Kb] ignobilis erat, adeptus omnia fidei titulo, tropeo martyrum, Angelorum  gloriatur consortio. Ergo Plato quod potuit, sermonis nitorem adhibuit: Apostolus autem qui habebat Dei spiritum, reuelauit mysterium. Satis dictum est de ostio; quoniam qui retro erant, priores facti sunt.



CAPUT IX.

Per inferiora arce nos edoceri ciborum receptacula minimi esse facienda; et hac occasione de intestinorum conformatione ac usu disputatur. Exoriri ex intemperantia diluuium, quodue adhibendum ei remedium sit, ostenditur.

27. Nunc illud queremus, quid sit quod ait Dominus: Inferiora arce bicamerata et tricamerata facies . Inferiora quidem dicendo, aduertimus  quod pulchre nos sentire uoluerit inferiori loco estimanda ciborum receptacula, hoc est, ea uiscera que acceptum conficiunt cibum. Corruptibilis enim esca est: quod autem corruptibile non superioribus, sed inferioribus comparandum. Simul quia cibus deorsum fertur, cuius exigua portio uiribus corporis, alimonieque proficit: reliqua uero pars aluo purganda deducitur; quia intestina sunt per que descendunt ciborum superflua.

28. Ita operator noster instituit, ut non extenta a stomaco ad imum, sed sinuata sint ac reflexa; quo uite nostre usus propagaretur. Nam si extenderentur intestina hominis que suscipiunt et deducunt cibum, statim sine ulla pertransiret mora; et necesse esset iugiter esurire nos, iugiter epulari, aut deficiente alimentorum  substantia deficere illico. Nunc autem in illa intestinorum reflexione ac sinuatione bipartita ac tripartita adheret cibus et descendendo 238 paulatim uires ministrat, succum infundit corpori, tenet satietatem, differt edendi appetentiam: nec subita effusio, nec repentina euacuatio est, nec inexplebilis appetentia est, nec insatiabilis epulandi libido. Primum ergo indigentia est, et fames: deinde ex his sequeretur edendi sine intermissione continuatio. Quid autem deformius, quam semper uentri studere, qui cum repletur, uacuandus est; cum uacuatur, replendus? Tertium quid superat, nisi mors inter ipsos cibos  epulasque permixta? Quomodo enim poterant diutius uitam procedere, simul edentes, et esurientes, et bibentes, sitientesque, et priusquam replerentur exinanientes omne quod sumpserant, statimque esurientes? Nunc autem dum paulatim descendit esca, famem et cruditatem naturalis temperat prouidentia. Primum enim in stomacho quem plerique uentrem appellant superiorem, cibus conficitur: deinde coquitur in iecore, atque eo digeritur uapore. Succus eius diuiditur certis uiscerum portionibus, ex quo omne corpus ualescit. Quod satis iuniorum incrementa, senum testificatur perseuerantia. Reliquum cibi in uentrem defluit. quem omnes uentrem appellamus sine adiectione, plerique dicunt uentrem inferiorem; ex quo fimus necesse est qui plenus iam corruptionis descenderat, egeratur per illud ex transuerso ostium.

 29. Hec cum ita affabre naturali institutione ad Dei preceptionem composita uideantur; tamen si non edendi a nobis, agendique modus seruetur, tamquam exuberantibus passionibus generatur diluuium, et quedam totius labes corporis. Intemperantia enim accendit libidinem, cruditatem generat, corruptelam creat. Itaque aut duritia interna tenduntur, et quatiuntur doloribus, aut incocto ciborum humore et indigestionis asperitate interior quidam intestinorum amictus raditur; quia uelut charte specie geminus eorum amictus asseritur: unus exterior quem continuum aiunt periti, uel qui curiosius scrutati sunt, a summo ad imum directus: alius interior tamquam lateribus attextus; unde aiunt non totum solui cum  raditur. Nam si continuus esset interior, immedicabilis eius scissura foret, illic per moram adiunctionum adherere ciborum reliquias. Que si adiunctiones soluantur, transire semesos cibos, et potus defluos, hoc est hominis diluuium.

30. Unde mihi uidetur per arce huius figuram uoluisse Deum nos edocere, quemadmodum ab hoc [b 1Kb] speciali tuti simus diluuio. Corruptela enim diluuii causa est: ea ubi irrepserit, aperiuntur aque, ebulliunt omnes fontes cupiditatum; ut totum corpus tanto et tam profundo uitiorum fluuio mergatur. Nihil est enim quod tam misere seruituti subiiciat hominem, quam libido, atque eiusmodi cupiditates que iugo quodam criminum graui deprimunt miseram conscientiam,  ut se nequeat attollere, utpote que libertatem innocentie amiserit. Maximum ergo in hoc diluuio est remedium, ut iustum 239 preferas, eumque mandati celestis exsecutorem eligas. Quis est iustus in nobis, nisi mentis uigor qui intra istam arcam includat omne animantium genus, quod est super terram? Cohibe orgo et tu omnes irrationabiles passiones tuas, omnesque sensus tuos menti subiice, animique imperiis assuesce. Euolare foras non sinas cupiditates tuas, exire in uulgus libidinem; et per rationabilem mentem poteris etiam irrationabilia tua, et immunda peccata ab omni periculo diluuii liberare.



CAPUT X.

De tribus causis ob quas muta inanimantia per diluuium subiecta sint pene, et quemadmodum sensus nostri peccato moriantur; ac Deus testamentum suum cum iusto statuerit.


31. Quecumque, inquit, sunt in terra, morientur . Quid utique muta deliquerant animantia? qua causa subiecta sunt pene, que peccandi sensum non habent? Sed quemamodum in bello cum imperator ab hoste occiditur, commoritur eius exercitus, atque omnis comminuitur uirtus militaris: sic non discrepare a iustitia uisum est, cum interiret homo cui regalem quamdam Dominus Deus in omne animantium genus potestatem dedit, ut omnibus uolatilibus,  feris, bestiis imperiali preesset auctoritate, quod etiam pecudes, et quecumque erant irrationabilia commorerentur animalia. Denique si quando est pestilentia, corrupto celi tractu, prius ea que sunt irrationabilia lues dira contaminat, et maxime canes, equos, boues; atque ea inficit que cum hominibus conuersari uidentur: sic morbi uis etiam genus humanum implicat. Hec igitur prima causa, ut arbitror, iuste assertionis.

32. Secunda illa, quia nemo accusat naturam, cur reliqua corporis nostri membra moriantur solo capite sublato, cum multos uideamus amputatis manibus et pedibus superuiuere. Sed non eadem ceterorum membrorum est prerogatiua, que capitis; ideoque abscisso eo, unde sensus nostri in reliquum corpus  prodeunt, commoriuntur etiam omnia membra: nec in eo aut operatoris prouidentia deseritur, aut substantie humane fragilitas redarguitur. Similiter ergo nemo nunc arguat, quia caput et principale quoddam ceterorum animalium homo est, quo moriente non debet mirum uideri, si cetera commoriantur animalia.

33. Tertium illud est, quia rationis expertia non propter se, sed propter hominem generata sunt animalia; hominis enim causa esse precepta sunt, ut eorum subiectione humana prestaret conditio. Denique gratie hominis attribuit Propheta dicens: Omnia subiecisti sub pedibus, oues et boues uniuersas, insuper et pecora campi, uolucres celi et pisces maris ; quia propter ipsum illa omnia: alia propter utilitatem, alia delectationis gratia, alia uoluptatis.  Consequens ergo erat, ut cum deleretur homo a facie terre 240 propter quem facta sunt, etiam ipsa pari delerentur occasu. Hec secundum simplicem lectionis expositionem.

34. Altior autem et profundior interpretatio illud attexit, quod ubi anima mole passionum curuatur graui, et quasi diuersarum cupiditatum mergitur estu, terrene omnes cogitationes et concupiscentie in preceps ruunt; quia peccator unusquisque quo grauiora flagitia commiserit, eo fit insolentior. Namque usu atque exercitatione improbitas augetur, et  impunitate nutritur audacia. Recedit itaque ab omni respectu honestatis, et in eo terrena omnia moriuntur lethalis peccati acerbitate, que uera et perpetua morte peccatorem deleat. Nemo enim grauius moritur, quam qui peccato uiuit. Moriuntur in [a 1Kb] eo singule passiones: moritur uisus qui peccatum annuntiat, qui mulieri fallaci intendit, qui capitur alieni uultus decore, quem oculi meretricis ligauerint, quem aspectus illaqueauerit fornicarie. Annon uidetur mori, qui sibi libidinis telum impresserit, qui spontaneus in foueam mortis irruerit? Moritur et auditus, cum refert crimina, cum sollicitantis adulteri sermonem annuntiat, cum inserit animis uerba meretricis que seducit iuuenem multo blandimento sermonis; laqueis autem labiorum suorum illigat eum.  [b 1Kb] Moritur uox silentio, si non confiteatur Deo. Moritur multiloquio; quia scriptum est: Ex multiloquio non effugies peccatum . Moritur per iracundiam, cum pretergreditur mensuram ultionis. Omnis namque postremo sensus moritur, si minister sit iniquitatis.

35. Et ideo quia terrena omnia moriuntur diluuio, solus autem iustus in eternum manet, ad ipsum dicitur: Statuam testamentum meum ad te ; quia ipse diuine est heres gratie, ipse celestis possessor hereditatis, beatissimorum consors bonorum. Et homines quidem cum moriuntur, patrimonium suum testamento transcribere solent; nec cedit hereditas, donec uiuit testator: Deus autem cum sit sempiternus, transfundit iustis diuine hereditatem  substantie; et ipse non indigens donat sua sine ullo donationis dispendio, quem non grauant suorum consortes bonorum, magisque fruitur eo quo nos utimur. Denique Dominus iehsu pauper factus est, cum diues esset, ut nos illius inopia ditaremur: qui Testamentum utrumque suo consummauit sanguine; ut nos uite sue coheredes, et mortis faceret heredes, quo et uite haberemus consortium, et mortis beneficium. Multum autem tribuit iusto, dicendo: Statuam testamentum meum ad te; eo quod rationabilis et fidelis uir sit testamentum Dei. Ipse est enim hereditas, ipse possessio, in quo uirtus diuini testamenti est, in quo fructus iudicii, in quo hereditas promissionis, de quo Dauid dicit: Ecce hereditas Domini. filii merces fructus uentris . Sed iam  salua expositione profundioris mysterii ad reliqua pergamus.



241 CAPUT XI.

uirum iustum sibi ac suis saluti esse; licet nonnumquam studium relaxanti obrepat error. Non semper iustum esse apud Deum qui iustus sit apud homines. Denique mentem inter passiones quasi patrisfamilias obire officium.

36. Intra, inquit, tu et omnis domus tua in arcam; quia te uidi iustum coram me in generatione ista . Manifeste fides prophetice sententie etiam hoc astruitur loco, quia stultus sibi soli stultus est, sapiens autem sibi et plurimis sapit . Itaque Ne iusti merito etiam domus eius in diluuio seruatur. Sic in mari nauigantes, et in bello exercitus, si illis non desit gubernatoris peritia, istis imperatoris prudentia, a periculo tuti sunt aliena ope. Sed quia boni imperatoris bonus exercitus est; ideo etiam in eo laudem iusti intelligimus non preteriri, qui talem instituit domum suam, ut uirtutis fulgeret consortio; meritoque inuenit salutem cognatio. Nec repugnat, quia postea aut filius, aut uxor offendit. Dormiebat iustus, cum erraret filius . Femina quoque utpote sexus fragilioris mole periculi turbata , que totum orbem  diuino incendio perire crederet, quid miraris si uirum non potuit sequi, cum ipse iustus ab angelis monitus uix euaserit? Quid autem mirum si homini obrepit error, aut se relaxat intentio? Argue ergo quia et iustus inebriatus est. Sed hec loco suo reseruanda arbitror .

37. Nunc quod superest consideremus. Pulchre enim dixit: Quia uidi te iustum coram me in generatione ista. Multi hominibus iusti uidentur, pauci Deo: aliter hominibus, aliter Deo. Hominibus secundum uite speciem; Deo secundum puritatem animi, uirtutis ueritatem; homines que foris sunt probant: Deus que intus examinat. Perpense autem addidit: In generatione ista; ut neque superiores condemnaret, neque posteriores excluderet,  recteque diluuium factum astrueret interitu generationis eius que non haberet consortium equitatis. Hec secundum litteram.

38. Altior autem sensus prouocat nos, ut hoc putemus uigorem mentis in anima esse, et animam in corpore, quod est paterfamilias in domo sua. Quod enim in anima mens, hoc anima in corpore. Si mens tuta est, tuta est domus, tuta anima: si anima incolumis, incolumis caro. Mens enim sobria passiones omnes cohibet, sensus gubernat, sermonem regit. Ideoque bene dicit Dominus iusto, intra tu, hoc est, in teipsum intra, in tuam mentem, in tue anime principale; ibi salus est, ibi gubernaculum; foris diluuium, foris periculum. Si autem intus fueris, et foris tutus es; quia ubi mens sui arbitra est, bone  sunt cogitationes, bone sunt exsecutiones. Si enim nichil uitii mentem obumbret, sincere cogitationes sunt. Si studio sit castitas, cordi sit 242 temperantia, nulla inardescit flamma libidinis, nulla ulcera proserpunt egritudinis. Sobrietas enim mentis, medicina est corporis.



CAPUT XII.

Septena animalia munda utriusque sexus et bina immunda in arcam induci, quod septimus numerus sacer ac plenus sit, secus uero secundus. In nobis septenarium quoddam femineum esse, sed ad uirilem conditionem ab erudito uiro promoueri. Postremo humanam naturam designari contrariorum capacem.


39. Nunc consideremus qua ratione induci in arcam iubet a iumentis mundis septem et septem, masculum et feminam : ab immundis autem duo et duo, ut nutriatur semen in omnem terram. Et ut ego arbitror, inire mundam asserit hebdomadam; quia mundus et sacer septimus numerus. Nulli enim miscetur, nec ab alio generatur. Ideoque  uirgo dicitur, quia nichil ex se generat; meritoque tamquam materni exsors immunisque partus, et muliebris copule, etsi hebdomas femineo nuncupetur uocabulo, uirilis habet sanctificationis gratiam: Omnis enim masculus adaperiens uuluam sanctus Domino uocabitur . Et in propheta habes: Effudit, et peperit masculum , id est, sanctum. Secundus autem numerus non est plenus, quia diuisus. Quod autem non est plenum, uacuum habetur. Septimus autem numerus plenus, quia hebdomas, ut decas; et similis illius primi, [a 1Kb] quia facta est ad similitudinem illius qui est semper, a quo profluunt, et mouentur que sunt in omni genere uirtutes. Hec naturalia.

40. De moralibus autem ut dicamus, [b 1Kb] non est dubium  quod irrationabile anime nostre in quinque sensus diuidatur, et uocem, et generatorium, que natura uidentur esse feminea; quia sensus nostri in materialia et secularia cito repunt. Unde claret eos mollioris nature habere substantiam. Sed erudito et industrio uiro munda omnia; quia sapientia exercitati uiri et uirtus firmamentum his uirili transfundit iudicio. Ergo prudentis et [c 1Kb] proposito gubernantis ex infirmioris sexus qualitate in fortiorem substantiam transferuntur. ualida enim sapientis et fixa sententia est; non mutabilis, ut stulti et insipientis qui consilio nutat incerto, ut improbi qui non quod uerum et iustum sit eligit, sed quod sibi commodum uelit, scindit a uero, secernit a iusto. Iustitia enim  singulare est bonum, per se ipsa suo tanti spectatur pretio. Iniquitas uero uelut diuidua parit, nunc odio inflexa, nunc questu, et ea que sunt diuidenda confundit. Stultus enim ut luna mutatur, et uersicolor, aut humorum uarietate difformis animam suam in leprosi corporis speciem turpi contagione commaculat, salubres cogitationes noxiis sepe permiscens.

 41. Sed fortasse quia munda et immunda induci 243 in arcam [a 1Kb] precipi cernis animantia, iure mouere possit quia dixi honestis disceptationibus indecoras non esse miscendas. Nec ego abnuo irrationabilium quidem, mundorum tamen motuum aliqua esse semina et quasi principia in anima nostra, et eorum qui mundi non sint. Natura enim hominis contrariorum capax est, ut et malitie in ea sit uis, et uirtutis ingressus; meritoque in principio libri huius qui est Genesis, per arboris speciem in paradisi medio legisti boni et mali scientiam . De quo ligno scientie boni et mali preceptum est non esse gustandum; eo quod mens nostra in qua est cognitio et disciplina, boni et mali recipit notionem. Itaque nature opifex sicut ad propagandum, uel  etiam reparandum genus animantia reseruauit, ut uniuerse terre animantium semine replerentur: ita etiam corporis nostri terrenam substantiam uacuam non putauit passionum huiusmodi tamquam immundorum animalium relinquendam, que cum deliciis et luxurie tamquam uice diluuii ingurgitatur, memoratis fluctuat passionibus. Ubi autem sobrietate et continentia unusquisque inundantium euacuauerit diluuium passionum, et quamdam anime retexerit siccitatem, uiuificare incipit suum corpus, et anime puritatem, [b 1Kb] cui regimen sapientia est.



CAPUT XIII.

Cur ingresso Ne in arcam, post septem dies diluuium factum sit? Item cur Moyses dixerit illud quadraginta diebus et quadraginta noctibus durauisse; quaue ratione quadraginta dies perseuerauerit? Quo pacto in ipsa pene comminatione diuina misericordia eluceat. Post que liberalis Ne obedientia consideratur.


42. Illud quoque studio est querere, que causa est cur postea quam ingressus est Ne in arcam, et induxit animantia, post septem dies diluuium factum sit. Non enim otiosum uidetur, quod non aut plures, aut pauciores interpositi sunt dies, sed tot quot in constitutione mundi fuerunt. Sex enim diebus factus est mundus , septimo die requieuit Deus ab operibus suis. Quo declarauit indicio ipsum esse auctorem mundi, atque diluuii. Mundum propter bonitatem suam condidit, diluuium fecit nostrorum  merito delictorum. Admoniti sunt igitur homines uel ex numero dierum quibus mundus est conditus, quod conditorem suum non lacrymis solum et precatione, sed correctione morum reconciliare debuerant. Ergo spatium dedit ad penitentiam Dominus, magis uolens ignoscere, quam punire; ut imminentis diluuii terrore suspensus, ad ueniam cogeret postulandam; quo dum periculum future mortis horrescunt, impietati atque iniustitie renuntiarent.  Secundum est, ut hinc quoque Domini supra modum misericordis clementiam colligamus; quia multorum annorum offensionem a constitutione mundi in finem usque contractam, paucis diebus, si penituisset 244 eos, uoluit relaxare. Est enim Deus peccati immemor, uirtutis remunerator, sicut ipse ait in propheta: Ego sum, ego sum qui deleo iniquitates, et memor non ero: tu autem memor esto. et iudicemur: dic iniquitates tuas, ut iustificeris . Cum enim aduerterit ueram anime refusam esse uirtutem, tantum ei honoris adtribuit, ut non solum ueniam superiorum indulgeat peccatorum, uerum etiam gratiam et iustificationem impertiat. Exspectauit ergo et septimo die, ipso quo ab operatione requieuit; ut si uenia posceretur, sequeretur  correctio, et ab indignatione requiesceret.

43. Istud quoque cure fuit non pretermittere, eo quod diluuium factum dixerit, quadraginta diebus, et addiderit, quadraginta noctibus . Scimus enim diem dici quem sol terram illuminans signat; noctem quam circumfuse tenebre a claritate disterminant; et plerumque a nobis ita diem significari ut noctem non comprehendamus, plerumque ut complectamur. Significantes enim mensem tringinta dierum, significamus et noctes. Unde cum satis fuisset Moysi dixisse diluuium fuisse quadraginta diebus, cur addiderit, et quadraginta noctibus, queritur. Et aliqui ita acceperunt qui ante nos fuerunt, ut et uirorum et mulierum factus diluuio interitus demonstraretur, diem ad uirum referentes qui  sit purior, similis lucis, noctem ad mulierem que uiro dormiente creata describitur : simulque quia uir prior quasi auctor, qui uirtutem moueat mulieris, atque in partus excitet: actu ille clarior publico; ista obscurior, tamquam domesticis clausa parietibus et nocti proxima, secundo orta loco, et creationis sue [c 1Kb] formata iam coste uiri debens gratiam, superiori quoque potioris obnoxia priuilegio, et pariendi usu materialibus comparanda. Consonans autem in utroque numerus periculi, quia peccata etiam consonantia; meritoque non distant spatia temporum, quia non distant merita delictorum.

44. [d 1Kb] Non mediocriter etiam scrutantur plerique qua ratione quadraginta dies diluuium fuerit. Et possumus dicere materialem numerum tristioribus,  hoc est delende creature deputatum: hebdomadam autem constitutioni totius mundi, hoc est, letioribus. Sed fortasse referatur, quid quod etiam lex quadraginta diebus lata est , tot dies obseruauit Moyses in monte Sina, et demoratus est, cum prescripta Legis acciperet? Recte ergo eodem numero declinandorum peccatorum precepta tribuuntur, quo pene culpa est persoluta; ut cognoscamus  quod de eodem uite tempore debeat ex correctione laus comparari, quo potest punienda culpa committi. Unde nunc iam non pene prescripti sunt dies quadraginta, sed uite; ut hoc numero ieiuniis et orationibus crebrioribus nostrorum leuemus supplicia peccatorum, atque ad prescripta legis intenti, deuotione ac fide nostrum corrigamus errorem. Itaque per Domini resurrectionem quadragesimus dies iam non habetur nouissimus, sed primus; atque inde uita 245 numeratur, ubi ante mortis numerus ad consummationem mundi et humani generis excidium computabatur.

45. Et delebo, inquit Dominus, omnem resurrectionem carnis a facie terre. O celestium pulchritudo uerborum, si quis se a decoro intellectu pie mentis  examinet! Indignatur Deus peccatis nostris, sed non obliuiscitur pietatis. Minatur supplicium, sed non permittit excidium. Moderatur uindictam, reuocat seueritatem. Deleturum se dicit omnem carnem non a terra, sed a facie terre. Florem decutit, redicem seruat: sinit ut in profundo substantie uirtus maneat humane, que in superficie laboret, intus impassibilis perseueret, immunisque noxe ad eorum substitutionem qui non sint reatui obnoxii, reseruetur. Pulchre autem posuit, Delebo, tamquam litterarum apices qui delentur sine fraude librorum, et sine imminutione tabularum. Atramentum deletur, sed lignum manet. Delentur elementa, ut scribantur plerumque meliora. Atramentum tollitur, substantia non exterminatur. Delebo, inquit, corruptelam carnis, ut scribam  incorruptionem. Delebo resurrectionem carnis a facie terre, ut scribam in celestibus resurgentes. Delebo de libro terre, ut scribam in libro uite. Deleantur, Domine meus, Domine, deleantur cito elementa ferri, ut scribantur elementa Christi. Aboleatur resurrectio terrena, ut celestis gratia redundet. ueni, Moyses, prepara gremium, legem accipe, suscipe apices quos iam misericordia diuina non deleat. Suscipe tabulas quas Dominus statuat in eternum. Utinam ipse non frangas. Et ipsas mihi mea culpa sustulerat, nisi Dominus reddidisset. Iure quidem Moyses indignatus est, ne haberent diuina priuilegia, qui non deferrent obsequia. Sed puto quod non mihi eas, sed Iudeis fregeris. Fregisti Iudeis, recepisti mihi. Fracte sunt priores, ut posteriores manerent.  Fregisti eas in pectoribus Iudeorum. Quid enim proderat ut tabulas tenerent, quarum prescripta tenere non possent? Ecce secundas tabulas dicunt se tenere, sed non tenent. Dicunt se legere diuina elementa, sed non legunt . Digito Dei scriptas esse tabulas Moyses dicit: illi digitum Dei non legunt, ferrum legunt. Atramentum uident, spiritum Dei non uident. Sed Ecclesia nescit atramentum, spiritum nouit. Ideoque Paulus nouit scribere non atramento,  sed spiritu Dei uiui . [a 1Kb] O sacrilegum ineptum populum Iudeorum! Homo spiritu Dei scribit, et homo sub lege nutritus, et illi uolunt Deum atramento scripsisse, non spiritu.

46. Ergo ut ad superiora redeamus, delet Deus resurrectionem carnis, tamquam apicum scriptionem: quo declaratur quod superfluam hominum natiuitatem propter impietatem eius deleuerit specie litterarum: substantiam autem et conuersationem [b 1Kb] generis seruaret humani uelut perpetuitate tabularum, ut ex ea semen reliquum pullularet. Cui sententie conuenire etiam 246 illud uidetur quod ait: Delebo, inquit, omnem resurrectionem carnis. Resurrectioni autem communi usu nature contraria uidetur esse purgatio; quia purgatione reciditur, et reprimitur resurrectionis  luxuria. Omne tamen quod purgatur, speciem amittit, substantiam suam seruat, atque meliorat. Repressit igitur [c 1Kb] Dominus qui iam purgatione diluuii corporeum usum, conuersationemque generationis eius que degenerauerat a decore nature et accepti muneris, uenustat. Hec secundum litteram. Quod autem ad altiorem pertinet sensum diluuii species typus est purgationis anime nostre. Itaque cum mens nostra se a corporalibus mundi huius illecebris quibus ante delectabatur, abluerit, bonis quoque cogitationibus ueteris colluuiem cupiditatis absterget, tamquam purioribus absorbens aquis turbidorum prius amaritudinem fluentorum.

47. Et fecit, inquit, omnia Ne que mandauit ei Dominus Deus . Iustus mandata accepit,  seruus imperia. Hic amici censetur loco qui fecerit quecumque exsequenda susceperit: ille qui nutat obsequiis, oneri seruitutis addicitur. Denique et dominus iehsu dicit in Euangelio: uos amici mei estis, si feceritis que precipio uobis. Iam non dicam uos seruos . Mandatur ergo ut amico, mandatur ut ei qui ualida caritate, sobrio consilio ea que mandata sunt, exsequatur. Nec fefellit Dominum iudicium suum, impleuit iustus uniuersa, non partem, sed uniuersa que mandata sunt ei; et ideo Scripture diuine accepit testimonium. Nec superfluum putes quia simul posuit Dominum et Deum; nam et Deus in Domino, et Dominus in Deo: sed ut Patris et Filii intelligas commune preceptum. Aliqui tamen ante nos sic interpretati sunt, eo quod  Dominum et Deum dicendo hoc loco, et uindicaturi et ignoscituri geminam expresserit potestatem: et qui hic uindicat prius in peccatores, ideo ante Dominum dixerit; quoniam uero postea, ut iusti seminarium propagetur indulget, ideo Deum postea nominauerit. Denique facturus mundum Deus dicitur: In principio fecit Deus celum et terram. Et dixit Deus, fiat lux.



CAPUT XIu.

Diluuium uerno tempore accidisse, ut magis eo cruciarentur homines; et sexcentesimo anno Ne, ut hominum interitus cum eorum creatione congrueret. Item per fontium abyssi, et cataractarum celi ruptionem mentis atque corporis diluuium significari.


48. Est etiam illa non perfunctoria consideratio, quod sexcentesimo anno Ne, [a 1Kb] mense secundo, uigesima et septima mensis fit diluuium. Secundum mensem uerni esse temporis non ambigitur, quando augentur nascentia, ager parturit, terrarum pariter atque animantium fetura se fundit. Tunc ergo fecit diluuium, 247 quando dolor eorum maior foret, qui in sua abundantia puniebantur, tunc ultio terribilior tamquam dicentis Dei: Ecce omnia secundum  liberalitatis diuine prouidentie gratiam diues natura generauit, omnia in usum hominum germinauit terra fecundior, segetes spectantur, tritico et hordeo campi replentur, come arborum uenturi fructus floribus uestiuntur: non deest terra obsequiis suis, non bestie desunt muneribus suis, que solemnes soluuntur in partus, ut homini nichil desit: homo solus partibus suis deest, nescit auctorem suum a quo ei omnia ministrantur, negligit conditorem. Despicit homo remuneratorem suum, cum Deus opus suum non despexerit. Pereant cum homine omnia, propter quem nata sunt omnia. In suis diuitiis consumatur homo, cum sua dote moriatur. Nihil ante hominem terra deliquerat, nullis errauit in fructibus: in homine solo se degenerasse cognoscit, spinas et tribulos  pro fructibus ferens. Quod solum munus admirabile est, principale mentis interiit. Cur igitur omnia illa seruantur? Ideo non post collectos fructus infunditur aqua, ne beneficium magis quam diluuium terra sentiret. Denique uerno apud Aegyptios tempore, sed mense diuerso Nilus exundat, ut iaciendis seminibus terra mollescat, et blandiore sinu, clementiore gremio semina missa suscipiantur. Quod autem sexcentesimo Ne anno fit diluuium, illud uidetur ostendere quia sexto die Adam creatus est. Idem numerus, hoc est, qui par dicitur, et in auctore et in reparatore seruatur; quia fons sexagesimi et sexcentesimi sextus est numerus. Idem autem et primus et septimus mensis dicitur. Sed magis primum obseruare debemus; quod post diluuium uerno tempore colendorum  cura reparetur agrorum, et placidi atque uberis soli incipiat fetura procedere. Quo significatur numquam Deum eo numero uel tempore interitum hominum fuisse facturum, quo fecit exordium; nisi immanibus delictis esset offensus. Simul ueniam temporis et numeri ratio promittit; quod etiam iratus admoneatur tam precedentibus causis beneficiorum  suorum, ut non penitus deleat eorum substantiam, quos ipse donauit.

49. Et rupti sunt omnes fontes abyssi, et cataracte celi aperte sunt . uim diluuii conuenienter Scriptura expressit, dicens celum et terram pariter esse commota, e quibus elementis constat istius mundi omne principium. Undique ergo influentibus aquarum molibus conclusum genus hominum [b 1Kb] perurgetur. Hec secundum litteram. Quod autem ad altiorem pertinet sensum, celi symbolo mens humana significatur, terre autem appellatione corpus et sensus. Magna igitur naufragia, quando mentis pariter et corporis sensuumque omnium turbo et procella miscentur. Diligenter dicta pensemus. Plerumque fraus mentis et dolus suum exercent uenenum,  sed tamen sobrietas corporis et continentia obumbrant mentis improbitatem. Frequenter incerto fidei atque opinionis sue mens lubrica 248 est, sed tamen caro deliciis et luxuria [c 1Kb] uacat, ut frugalitas errorem mentis excuset, sicut multi sunt hereticorum qui pretendere uolunt corporis continentiam, ut assertionis sue fidem testimonio sobrie carnis acquirant: etsi sensu lubrici, tamen quo minus turpes, aliquanto excusabiliores habentur. Cum autem uenena mentis, et contagia corporee obscenitatis sensum omnem, [d 1Kb] uigoremque confundunt; atque animus incerto lubricus motu, malitie fetidus atramento, crudelitatis furore succensus, etiam corporalibus flagitiis incitatur, auarus quoque affectus impatiens mediocrium facultatum, luxurie cupiditate,  effundendique libidine precipitatur in facinus appetende salutis aliene; tunc magnum est diluuium omnibus pariter ingruentibus passionibus: tunc se insipientia, iniustitia, temeritas, improbitas, perfidia de superiori parte tamquam cataracte mentis uidentur effundere. Inde erumpunt de corporis fonte terreni libido, temulentia, luxuria, postremo diuersorum criminum prolapsiones, que penitus et corporis robur et uigorem mentis effeminant.



CAPUT Xu.

Per arcam a foris clausam et in aquis fluctuantem, corpus hominis corio tectum et uariis motibus agitatum: per quindecim aque cubitos queis montes superabantur, humanos sensus: denique per mortem omnis carnis, anime passionibus corrupte interitum adumbrari: superbos autem precipue delendos cum iustus interim exstinctis prauis motibus in corpore quasi incorporeus remaneat.


50. Et clausit Dominus a foris arcam . Sermo manifestus est secundum litteram. Claudenda fuit arca, et tuto sepienda munimine; ne  eam uaga diluuii fluenta penetrarent. Altioris quoque sensus non incongrua interpretatio, si corpus humanum cui arca hec que describitur, figuratur, septum corio iudicemus a frigore estuque defendi, quod artifex Deus ad omnium membrorum protectionem naturalibus uestiuit exuuiis, et quodam circonfuso induit operimento, ut neque frigore congelascat, nec estiuo calore soluatur.

51. Exundauit igitur aqua, et leuauit arcam, et ferebatur super summum aquarum. Non immerito exundauit aqua, quando celi cataracte aperte sunt, et de terra rupti sunt fontes aquarum et flumina. Quod magna emphasi dictum est. Ubi enim eruptio, ibi irreuocabilis effusio sit necesse est; nec retineri facilis ingentium prolapsio fluentorum. Manifestum  est igitur quod scriptum est. uerum si altius spectandum putes, caro nostra diuersis agitatur et freti modo fluctuat passionibus, quibus huc atque illuc tamquam super undas molestiarum suarum nunc fame, nunc siti, nunc cupiditate, nunc gaudio, nunc dolore iactatur.

52. Illud quoque non pretermittendum arbitror, quia Scriptura non preteriit, quantis numero 249 cubitis aqua super terram fuerit; quindecim enim cubitis super excelsos montes aquam fuisse dixit. Simplex itaque intellectus patet. Allegoria autem quinque sensus complectitur, qui sunt in corpore nostro uelut excelsi montes, qui hanc carnem passionum obrumbrant, et plerumque incursantur bestiis, et exagitantur condensa et opaca eorum. Unde et Dominus per nationum credentium fidem ueniens ad Ecclesiam suam, uenit a Libano [a 1Kb] sicut  ait Habacuc propheta dicens: Dominus a Libano ueniet, a monte umbroso et opaco . Ecclesia quoque uenit a Libano, sicut habent Cantica Canticorum. Ita enim legimus: Ades huc a Libano, sponsa, ades huc a Libano. Transibis et pertransibis a principio fidei, a cubilibus leonum, et montibus pardorum , quo gentiles populi, qui uelut bestialium passionum graues patiebantur incursus, nunc altitudine fidei, et sublimitate deuotionis meant. Per hos igitur montes Christus aduenit, comprimens Euangelicis disputationibus feroces istius corporis motus, atque illam altitudinem cordis, et se extollentem superbiam obedientia et humilitate sui destruens: meritoque fructus mansuetudinis ferre ceperunt,  quos ante grauium diluuia passionum subruebant. De numero autem cubitorum sic quidam ante nos estimauerunt, quod quinque sensus triplicem collectionem habeant; eo quod uisus uisibile uidet, et auditus audibile audit, et odoratus odorabile odoratur, et gustus gustabile gustat, et tactus [b 1Kb] quod tangendi substantie subiacet, tangit. Ideo quinque sensus tripliciter estimati sunt, uel secundum illud: Scribe tibi tripliciter . Ego tamen commodius  puto illud, ut sensus terreni hominis atque animalis et spiritalis accipiam, quos illa diluuii fluenta transcenderint.

53. Merito mortua est omnis caro que mouebatur. Quod et secundum litteram liquet, et proprie ac naturaliter carnis corruptelam indicio procellose commotionis expressit. Commotio enim uitiosa non est nisi per affectus corruptionem. Mouet enim uoluptates caro, et ipsa uoluptatibus commouetur. Talis autem commotio corruptelam creat. Causa ergo corruptele commotio istius mundi est, per quam anima uniuscuiusque degenerat. Cum enim uitiose passiones mentem mouent, corruptela generatur; cum excitant studia uirtutum, discipline profectus est. Omnis igitur qui erat in arida, mortuus est: nec  enim poterant non mori quos tanti diluuii unda demerserat. Hoc secundum scriptum seriemque uerborum. Ceterum si allegoriam queras, non dubium est quia exemplo ligni aridioris quod simul ut lambere ceperit, ignis exurit: ita anima nisi diuersarum humescat rore uirtutum, poculo quodam irrigata sapientie, et fonte iustitie, atque irriguo castitatis, tamquam arefacta radice uitali, cupiditatum deflagrat incendio, uel profluuio carnis illisa procumbit. Unde semper epulari debet animus bonorum operum cogitationes, 250 ut prudentie succo mens inebriata pinguescat; quo non facile diluuii corporalis cedat iniurie, atque [c 1Kb] arido incurie situ euirata moriatur. Ideoque nos admonet Dominus a fonte sapientie non recedere, pocula uirtutis haurire; ne quis sole iniquitatis arescat, et procellam persecutionis  sustinere non possit . Scriptum est enim: Quod si in humido hoc faciunt, in arido quid fiet ?

54. Deleuit, inquit, Deus omne quod erat super faciem terre . Scripti euidens explanatio. Allegoria autem expositam nobis declarat superbiam, que se extollit in hac terrena fragilique substantia, et immemor diuinorum, humana despiciens, ipsum arrogantis uiri habitum, incessumque deformat: quales describit Esaias Iudee filias, oculorum micantes nutibus, et alta se ceruice iactantes . Sunt enim huiusmodi erigentes supercilia, inflato corde, elato pectore, ceruice resupina: qui solum quidem uestigiis pedum perstringant, toto autem  se librent corpore, et inani suspendant examine: in priora gressu procedant, ad posteriora uerticem reclinantes: celum spectent, terram autem fastidiant, tamquam ceruicis dolore suffixi, ut eam inclinare non possint. Hos igitur deleuit de libro uite Deus dicens: Omnis qui se exaltat, humiliabitur : nec inter merita sanctorum [d 1Kb] commentis adherere facit celestibus.

55. Omnibus igitur qui extra arcam fuerunt, interemptis,  derelictus est Ne solus in arca cum iis qui cum ipso erant . Non indiget interpretatione sermo simplicior. Concurrit intellectus cum littera. Altior autem et interior significatio demonstrat iustum uirum, amatoremque sapientie, tamquam arborem fructuosam, internecatis que escam eius solebantarrodere, comam obumbrare, coarctare processus ramorum, uelut exsortem irrationabilium passionum solum remansisse cum suis. [a 1Kb] Sui autem sunt pure animi disceptationes, que uirtuti adhereant. Et bene addidit in arca remansisse, quasi uix credibile amputatis corporalibus passionibus uideretur eum adhuc uersari in corpore: quo licet iam terrenis careret contagiis, incorruptam licet, corporis tamen adhuc substantiam reseruabat: et uelut  incorporeus in corpore, superferebatur diluuio, non absorbebatur; corpus quidem gerens quasi in arce positus interno, sed qui corpus ipsum, insuperabilis passionibus, quasi incorporeus, in medio tantorum motuum gubernaret.



CAPUT XuI.

Cur dictum sit: Memor fuit Dominus Ne, nulla eius uxoris ac filiorum eius facta mentione? Cur item bestie prius, quam iumenta nominata sint; et qualis spiritus super terram inductus, ut aque cessarent?

56. Memor fuit Dominus Ne, et bestiarum, et iumentorum . Mouentur plerique qua causa non dixerit Scriptor, quod etiam uxoris 251 et filiorum  Ne memor fuit Dominus, cum bestiarum et iumentorum fuerit memor. Sed cum dixerit quod Ne memor fuerit, in auctore et presule domus necessitudines eius reliquas comprehendit. Simul exprimi uidetur quidam reliquarum consensus necessitudinum. Etenim cum omnes inuicem sibi cari sunt, una est domus: cum autem discrepant, separantur et scinduntur in plures domos. Ubi ergo caritas, ibi senioris nomine de quo pendent ceteri, domus omnis significatur: ut si quis arborem dicat, utique comprehendit et ramos: si quis ramum nominet, etiam fructus qui in eo sunt, pariter uno atque eodem sermone complectitur.

57. Nec illud otiosum quod primo dixit, quia memor fuit Dominus Ne, deinde bestiarum, postea iumentorum,  hoc est, cur non ea animantia que mitiora sunt, post hominem nominauit, sed ferociora. In quo uidetur illa esse ratio, ut ea que ferociora erant, utriusque partis uicinitate mansuescerent. Quod uidetur etiam in illo uersu petico declarari: . Hinc enim etiam peta usurpauit, ut dispositionem dimicaturi ita ordinaret exercitus; quo inferiores collocaret in medio, quo magis hinc inde a fortioribus iuuarentur, et dimicationem utriusque partis assumerent. In his scriptis series manifestatur. Altiore  autem sensu certum est quod iustus in medio habet non in parte cogitationes cordis sui: et quoad carpit hanc uitam, habeat necesse est in corpore tamquam in illa arca bestias graues. Nulla enim mens est, nulla anima, que non recipiat etiam malarum motus agrestes cogitationum. Itaque insipientis anima ferinos acuit motus, atque adolet uenena serpentum: sapientis autem uigor mitigat et cercet.

58. Et induxit Dominus spiritum super terram, et cessauit aqua . Non puto hoc ita dictum, ut spiritus nomine uentum accipiamus. Neque enim uentus poterat siccare diluuium. Alioquin cum mare uentis exagitetur quotidie, exinaniretur profecto. Nam quomodo non euacuaretur mare uentorum ui, cui cessisset toto diffusum orbe diluuium usque ad  Herculis, ut aiunt, columnas, et mare Magnum tectis montium excelsorum uerticibus exestuans? [b 1Kb] Spiritus igitur diuini uirtute inuisibili diluuium illud repressum esse non dubium est, celesti operatione, non flatu. Unde scriptum est: Omnia a te exspectant, ut des illis cibum in tempore: aperiente te manum tuam, omnia implebuntur bonitate. Auferes spiritum eorum, et deficient, et in puluerem suum conuertentur. Emittes Spiritum tuum, et creabuntur, et renouabis faciem terre . Est ergo Spiritus cuius operationi cedere uniuersa uideantur, in quo celi ipsius uirtus sit, sicut scriptum est: uerbo Domini celi firmati sunt, et Spiritu oris eius omnis uirtus eorum : qui Spiritus est creator uniuersorum, sicut etiam Iob dicit: Spiritus  diuinus qui fecit me .



252 CAPUT XuII.

Clausos aquarum fontes et cataractas indicare causas erroris ad anime sanitatem esse recidendas: dinumerationem temporis quo sedit arca, initio anni, id est, uerna tempestate cepisse ac desiisse diluuium; iisdemque numeris creuisse et decreuisse: ostium arce reseratum, mentem per sensus naturam contemplando ad cognitionem Dei peruenire: demum emissionem corui, culpe depulsionem ex anima ad quam exstinctis passionibus non reuertitur.

59. Nunc consideremus quid sit quod ait Scriptura diuina: Clausi sunt fontes aquarum, et cataracte celi . Nec obscurum arbitror. His enim causis  minuitur diluuium quibus creuit. Erupti erant fontes aquarum, aperte fuerant cataracte celi, ut undique influentibus aquis terra inundaretur. Debuerant claudi ea ex quibus diluuii origo manauit, ut eius inciperet esse defectus. Hoc littera sonat. Subtilior autem interpretatio exprimit, eo quod diluuium anime uitio mentis et luxurie corporalis influxerat, ut malitia passioni, passio malitie misceretur: ingrediente medico Dei uerbo ad uisitationem anime que diutina egritudine laborabat disceptationum improbitate, et passionum acerbitate, prius  debuerunt cause egritudinis amputari. Principium enim medicine est causas languoris incidere; ne diutius ea que nocent, ad incrementum egritudinis ministrentur. Quod nos etiam lex docet ; cum enim steterit lepra, ut iam non diffundatur, tunc ait mundam esse lepre stationem quamdam et mansionem. Quidquid enim preter naturam mouetur immundum est. Hec igitur est anime sanitas, hec salubritas mentis, ut affluentia cesset erroris, sistatur culpa, ne serpat. Cessante incentiuo culpe atque delicti salus tuta est, atque innoffensus uigor anime se refundit.

60. Et sedit, inquit, arca [a 1Kb] septimo mense, septima et uigesima mensis . Nisi diligenter intendas, etiam secundum litteram difficilis loci istius  comprehensio est. Et primum omnium cauendum, ne quem septimi mensis repetitio crebra perturbet. Sic enim scriptum est, sexcentesimo anno [b 1Kb] secundum Hebraicam ueritatem, mense uero primo, septima et uigesima die mensis cepisse diluuium: centum quinquaginta diebus fuisse infusionem aquarum, sedisse arcam in monte septimo mense, septima et uigesima mensis: postea minui cepisse aquas misericordia Dei, centum quinquaginta diebus diminutionem aquarum factam, postea apparuisse capita montium: deinde post quadraginta dies aperuisse ostium arce sanctum Ne, dimissum coruum non reuertisse, dimissam columbam reuertisse uacuam, iterum [c 1Kb] post septem dies dimissam reuertisse cum ramo oliue, tertio post septem dies dimissam non  reuertisse, tunc aduertisse Ne quod aqua omnis recessisset. Ac sic annus conclusus 253 ostenditur sexcentesimo primo anno Ne, [d 1Kb] in secundo anno septima et uigesima mensis. Quod igitur ad explanationem apertam pertinet, eodem mense atque eodem die restituitur equalitas terre post diluuium, quo corrupta est incipiente infusione diluuii. ueris enim tempore omnis ager uiret, et terra parturit fructus. Tunc incipiunt [e 1Kb] gemmare arbores, germinare fructus. Diuitem ergo reformauit Dominus et restituit qualitatem. Mense igitur secundo, hoc est, aprili ; mense, inquam, secundo,  hoc est, aprili, septima et uigesima mensis cepit diluuium. uer igitur initium anni estimatur,  non secundum usum temporis, sed secundum nature prerogatiuam; ut quia tunc spes anni inchoat, et incipit se fructus ostendere, tunc uideatur anni esse principium. Septimus autem mensis secundum numerum is qui September dicitur, computatur; quia etsi a septembri mense annus uideatur incipere, [f 1Kb] sicut Indictionum presentium usus ostendit , uere tamen ex quo plenior gratia se incipit demonstrare, ex eo anni origo subducitur; et ideo qui alia ratione primus putatur, diuersa estimatione septimus habetur. Tunc ergo sedit arca, hoc est, in mense septimo, septima et uigesima mensis [g 1Kb] super montem quadrati. Ex illo minui diluuium cepit. Simul considera quia eisdem numeris quibus aliqua incipiunt, resoluuntur; ut diluuium  cepit secundo mense anni, septima et uigesima mensis: centum quinquaginta diebus influxit diluuium, centum quinquaginta diebus aliis cessit diluuium: quadraginta diebus nimia uis celesti imbre et fontium eruptione exestuauit, quadraginta diebus aliis [h 1Kb] exactis postquam uisa sunt capita montium, undecimo mense, primo die mensis, dimisit coruum sanctus Ne: ita constat eodem numero quo cumulatum est, diluuium esse imminutum. Unde docet nos Scriptura ordinem esse seruandum.

61. Quod autem ostium sit arce quod aperuit iustus, secundum corporis rationem supra dictum est. Secundum altiorem autem interpretationem illud dicendum uidetur, quod corporis sensus uelut ostiorum similes habentur. Per hos enim tanquam per  ostia ingreditur in nostram mentem uelut quedam sensibilium comprehensio. Ergo mens nostra per hos sensus respicere uidetur, et maxime per uisionem, que omnibus sensibus corporis prestabilior estimatur; quia domestica est luminis, et per eam aspicientes celum, terram, maria, solem quoque, lunam, et stellas quibus axis ornatur, intelligimus Deum esse operatorem mundi atque rectorem, nec sine auctore Deo tantorumque operum conditore hec potuisse fieri credimus, aut posse consistere.

62. Per hanc igitur fenestram coruum primum 254 iustus emisit. Querenda causa, nec tamen latet quantum ad litteram pertinet; quia plerique quasi annuntium futurorum coruum estimant, et uoces eius obseruant, uolatusque rimantur. Sensus autem  altior significat [i 1Kb] quod mens iusti quando mundare se incipit, que tenebrosa sunt, et immunda, et temeraria  primo a se repellit. Siquidem omnis impudentia, atque culpa tenebrosa est, et mortuis pascitur, sicut coruus: lumini autem uicina uirtus que mentis puritate et simplicitate resplendet. Et ideo tamquam emittitur et fugatur culpa, et separatur ab innocentia, ut nichil remaneat in uiri iusti mente tenebrosum. Denique egressus coruus non reuertitur ad iustum; quia fugitans omnis culpa est equitatis, nec probitati uidetur et iustitie conuenire. Denique euasisse se credit iniustus tamquam de uinculis, cum iustus ab eius se consortio separauerit, diluuii cuiusdam et corruptele familiaris, ut coruus qui cum siccitatem terre nusquam inueniret, non reuersus, est, sed [a 1Kb] remansit.

63. Considerandum etiam quare non regressum  dixerit coruum, [b 1Kb] donec siccaret aqua a terra , quasi uero postea sit regressus. Sed hec locutio familiaris est Scripture diuine. Siquidem et in Euangelio habes scriptum de sancta Maria, quod non cognouerit eam Ioseph donec peperit filium, cum utique nec postea cognouerit . Deinde que est locutio ista, ut diceret, donec siccaret aqua a terra, non terra ab aqua? Et quidem usus loquendi etiam hoc habere consueuit: tamen nonnulli ante nos estimauerunt, eo quod immoderata quedam uideatur uis exprimi passionum hac locutione uerborum; quia turbidis passionibus ac procellosis consummatur anima, deficientibus autem et uelut arescentibus uirtutem resumat. Non redit igitur culpe species in animam iusti, quasi siccam et mortuam  derelinquens, et cui iam nocere non possit.



CAPUT XuIII.

Ut coruus malitiam, sic uirtutem columba exprimit. Ad hanc recipiendam semper iustum esse paratum ostendit Ne; idemque columbam septem aliis diebus retinens patientiam in corrigendo necessariam docet.

64. Nec illud uacuum, quod postea columba dimittitur. Malitiam etenim simplicitas, et culpam uirtus resoluit. Malitia igitur amat diluuium, et consortium iuste mentis refugit, et quasi desolata, et sine aliqua statione remanet nullam habens cum uirtute communionem. uirtus autem redit amans iustorum consortia, et largiende familiarior utilitati, que conferat salutaria,  et cauenda ea que sunt nocitura, commoneat: sicut columba dimissa cum uideret cessasse aquam, regressa est tamquam plena iustitie; ut ei a quo missa fuerat, nuntiaret quid adhuc cauere deberet, atque exspectando fructu meliore postea potiretur. Quod 255 autem columba non inueniens requiem suam regreditur ad eum, manifestum indicium dedit per huiusmodi aues quantum intersit inter malitiam et uirtutem, exprimi. Siquidem coruus ante dimissus,  cum aliquanto uideretur amplius exundare diluuium, uisus est locum inuenisse residendi. Et certe non est huiusmodi coruus ut alie aues que in aquis conuersationem habere consuerunt. Cum ergo coruus ubi remaneret inuenisse uideatur, columba autem non inuenerit, euidens ratio est altiore interpretatione signari, quia malitia inquietis passionibus et cupiditatibus quibus corrumpitur anima, se miscere consueuit, et quasi cognatis et domesticis delectatur, ibique commorationem suam locat: uirtus autem prima statim specie uisionis offensa regredi festinauit ad mentem animamque iusti, quod illic diuersorium sibi tutissimum sit locatum; eo quod alibi tamquam columba, ita huiusmodi uirtus stationem tutissimam inuenire non possit. Tarde enim inter  astutias istius mundi, et secularium fluctus cupiditatum, portum solet inuenire simplicitas.

65. Itaque [c 1Kb] sicut iustitia uelut uisendi gratia progressa paulisper, ad mentem optimam redire festinat, nec longius discedit a iusto; ita etiam iustus et studiosus uirtutis ubi uirtutem appropinquare cognouerit, gremium sue mentis expandit. Quid enim sibi uult quod uir, studiosus uirtutis Ne extendens manum suscepit eam, et introduxit ad se? Quod etsi secundum litteram planum uidetur, non tamen facile colligas, nisi uiri sapientis tibi nota sit consuetudo, qui uelut speculatrice uirtute utitur, et ei explorandorum negotiorum gerendorumque prerogatiuam quamdam uidetur committere. Ea ergo uirtus expendit naturas, ut si qua earum sibi uidetur committere  profectum, ei possit adiungere. Communis enim quedam est bonitas sapientie et liberalis et larga utilitatis; ita ut quas morigeras sibi cernit, associet: ubi autem proposito suo uiderit aliquorum recalcitrare naturam, uelut ad hospitium familiare sibi reuolat et recurrit, quam sapiens et industrius tamquam manu quadam mentis festinat excipere, omne cor aperiens suum quo etiam eam absentem tenebat. Numquam enim potest sapiens exsors esse proprie uirtutis.

66. Quid preterea sibi uelit quod tenuit septem diebus aliis columbam, et iterum emisit eam; nisi ut aduertas quod bonum sapientis, optimumque propositum semper sibi etiam alios adiungere studet, errantes emendare, corrigere uagantes? Si quem in  principio resilire conspexerit, tamen commutandi eius et corrigendi non desperet profectum. Sicut enim bonus medicus, etsi tempus medicine non sit, tamen uisitationis speculam ante premittit; deinde non negligit iuste exspectationis excubias, et paulisper passionibus cedens, opperitur facultatem medendi, que cum fuerit oblata, suum non intermittit officium: ita ergo et sapiens uerbis ac disputationibus, 256 tamquam medicus medicamentis, contrarias curare  desiderat passiones. Et quia in omnibus remedio diuini fauoris utendum est; ideo septem exspectauit dies quibus mundus omnis describitur absolutus , et operatori requies ministrata; ut ex illo auctore omnium sumeretur disciplina operationis humane.



CAPUT XIX.

Columba quare dicatur ad uesperam regressa cum oliue ramo in ore: item unde aquas defecisse Ne cognouerit: tandem cur eadem columba post dies septem tertio emissa non reuersa sit?

67. Regressa est igitur columba ad uesperam, habens folium olee, et ramum in ore suo . Non otiose posuit et uesperam, et regressam, et habentem  olee folium, et ramulum in ore suo, ut non fugitantem uirtutem arbitreris profectus futuri, si quos possit acquirere; neque rursus tamquam sine lumine eam fuisse cognoscas, et quibusdam tenebris occultam, sed diurno candore fulgentem exspectasse usque ad occasum diei, et sic ad eum regressam, apud quem etiam uesperi tenebras habere non posset. Folium quoque quod secum detulit, etsi breue illud folium detulisse uideatur, spem eorum quos sui peniteret erroris, etsi non magnam, aliquam tamen significauit. Folium enim sine uirgulto esse non poterat. Ergo quasi germinantis [a 1Kb] correctionis, licet non magnum aliquod, tamen uexit insigne et folium olee, in qua arbore oliua generatur, ex qua oleum conficitur, quo materiale hoc lumen fouetur, et tenebrarum  fugatur obscuritas. Quid autem magis quam lumen familiare uirtuti est? Folium ergo et ramulus insigne est correctionis; correctio autem quasi radicem sui penitentiam habet, que penitentia non potest in turbidis, sed in iis qui spiritalem iam sermonem acceperint, germinare. In ore quoque non frustra ramulus olee uidetur esse delatus, eo quod uirtus et sapientia in sermone sui habeat claritudinem, et ipsa statim specie lumen eius effulgeat, maxime cum pacifica loquitur; quoniam hunc quoque ramulum pacem petentes preferre consueuerunt. Tulit ramulum, eo quod simplicitas puritate ac sinceritate semina quedam auribus nostris utilitatis infundit: et bone [b 1Kb] doctrina uirtutis aut ad industriam prouocat, et inuitat ad premium bone sibi conscium discipline, aut gerende penitentie, et [c 1Kb] sequende  conuersationis cupiditatem iniicit peccatori.

68. Unde et preterea cognouerit sanctus Ne quia defecerit aqua a terra, sicut scriptum est , considerandum uidetur. Primo omnium secundum litteram, quia potuit intelligere utrum siccum, an humidum folium esset allatum. Deinde quoniam non  est huiusmodi columba, ut possit fructus latentes sub aqua eruere. Sed utrum illud folium ante diluuium fuerit exortum, an tempore diluuii, contuendum est tibi. Si ante diluuium, uir iustus gauisus est fructum de ueteri 257 semine aliquem reseruatum, et inde collegit misericordie insigne diuine, quod iam diluuium remouisset, que fructum demonstraret, cui non potuissent nocere diluuia. Si diluuii tempore natum est folium, aduertit utique iustus noua semina misericordie fructificasse celestis, ut radices arborum uiuerent, et quasi resumpta anima fetus germinarent uetustos, atque in assuetos partus redirent, quorum indicium premissa folia demonstrarent.

69. Sed hoc alta potius interpretatione collegit,  quia Dominus Deus noster quamuis acerbis iniquitatis nostre offensus esset erroribus; tamen antique nobis prosapie patrieque uirtutis semen aliquod uel exiguum reseruaret, ne penitus operis et creature sue omne circa humanum genus amputaretur insigne. Unde et Esaias ait: Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes essemus , in alterius nomine ciuitatis exprimens cecitatis indicium, in alterius sterilitatem. Ita enim lingua patria Chaldei nuncuparunt Sodomam et Gomorrham, cecitatem et sterilitatem significantes. Meritoque Dominus in huiusmodi specie ciuitatum amputauit magis humana uitia, quam puniendos homines [d 1Kb] iudicauit.

70. Tertio dimittitur columba post septem dies,  atque eadem non regreditur. Unde consideremus, ne id quod supra diximus inueniatur esse contrarium. Si uerbo quidem columba, opere autem uirtus non reuertitur ad iustum; ergo destitutus est iustus, et defraudatus munere suo? Nequaquam. Numquam enim uir huiusmodi a uirtute disiungitur, nec cum ex ore emittit iustitiam, disputationemque alterius uirtutis inducit, uirtute se exuit, et imitanda aliis equitate dispoliat: sed uice solis alios illuminat, cum radios sue lucis emittit. Ignis nempe calefacit appropinquantes, ita ut calorem nature sue ipse possideat. Numquid deficit lux diei, cum totum mundum illuminat claritate? Habet inoffensum cursum suum, illibatamque naturam. Sic et ista in columbe specie uirtus, cum adhuc ferueret diluuium, secundum auem tamen in terris, secundum uirtutem in  hominum passionibus reuertitur ad iustum; quia in iniquorum pectoribus uirtus ut posset herere, non potuerat inuenire. Et ideo in illo secundo diuersorio sui regrediens heret atque requiescit. At uero ubi deferbuerint diluuia passionum, et auditi uerbi comperteque doctrine plurimi studuerint esse consortes, iam non unius patrimonium, sed commune bonum  esse incipit disciplina uirtutis, et tamquam sapientie poculum hauritur a plurimis qui ante sitientes bibere noluerunt, sicut nunc feruent diluuia in pectoribus Iudeorum; et cum aqua celestis doctrine exundet, potus exuberet, non putant esse potandum. Euangelium legitur, uirtus exit de sermone 258 celesti, tractat Sacerdos in Ecclesia. Sed ne forte intra arcam positus solus non possit audiri, interdum et egressus Ecclesiam, ubi Iudeus occurrerit, monet, exemplum affert celestium Scripturarum. Claudunt aures, ne uel inuitos fons abluat, et uerbi Dominici humor aspergat. Si qui uero credideriut, currunt ad fontem, doctrinam expetunt, insinuari sibi Euangelium concupiscunt, nec satiantur assiduitate potandi. Ita fonte sapientie certatim repleri desiderant,  quem ante fugere gestiebant. Quem fontem? Audi dicentem: Si quis sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue .



CAPUT XX.

Quod alio die imminuta aqua, alio siccata terra memoretur, eo significari iustum Ne in duabus generationibus primum fuisse. Per denudationem arce abdicationem corporee delectationis exprimi. Quare primus uel secundus mensis, uerni temporis dies dictus. Postremo difficultas de folio reperto dissoluitur.

71. In primo et sexcentesimo [a 1Kb] anno uite Ne, primo die mensis imminutam aquam dicit a facie  terre; in secundo autem mense, septima et uicesima die mensis siccatam terram esse commemorat. Quid sibi uult illa adiectio de aque imminutione, cum supputata ratio superior annum conclusisse uideatur, qui annus a secundo mense incipit, et in secundum mensem anni alterius usque progreditur? Nisi forte hic iusti formam declaratam uelimus accipere; ut primus annus is fuerit, quo cepit diluuium, [b 1Kb] post sexcentesimum scilicet annus primus; primus iterum annus et primus mensis post sexcentesimum annum, quando imminuta est aqua a facie terre: eo quod iustus in peccatorum generatione que propter delicta deleta est, uirtute primus erat, et in secunda generatione, que cepit post diluuium, et ordine, quia primus secunde generationis fuit, et merito  primus euaserat. Recte enim ei honor defertur qui et prime generationis primus fuit et posterioris principium; qui meruerit et de illa euadere, et isti ad seminarium propagari. Cum enim alii deperissent, solus uite egregie merito, et prerogatiua uirtutis  apud Deum diues, non est expertus malitie corruptelam, per quem factum est ne totum corpus generis humani uel abolitum uideretur in terris, uel a Dei abscissum gratia relinqueretur.

72. Et denudauit, inquit, Ne tectum arce . Cum arcam sicut supra interpretati sumus , pro specie corporis acceperimus, quid sit denudari corpus intelligamus secundum altiorem scilicet sensum. Ceterum liquet quemadmodum arca potuerit aperiri secundum litteram. Quid igitur tectum humani corporis sit quod clausum in diluuio 259 fuit, nisi forte delectationem accipiamus, que operiebat hoc corpus nostrum, et quasi tegebat per illum Ade errorem? Et eo maxime tectis similis estimatur; quia sensus omnis in capite, inde delectatio  que corpus omne subiectum habebat. Sed ubi mens iusti uiri sobria atque integra a corruptione diluuii, diuine cognitionis inflammata desiderio exsilire atque euolare uoluit in superiora, detexit omnia que erant impedimento, et speciem uoluptatis, que quodam operimento ceteras tegebat partes corporis redoperuit ac retexit; ut non solum corpus a seruitio dominatricis ignobilis liberaret, uerum etiam ea que erant incorporalia comprehenderet; que enim non uidentur eterna sunt. Et ideo iustus quem non uidebat Dominum requirebat, corruptele exsors, cupidus eternitatis.

73. Quod autem ait primum mensem uel secundum, eumque esse uerni temporis diem, habes et alibi dictum: Hic mensis primus erit uobis in diebus  anni . Qui enim in gratia primus post periculum, hic recte prerogatiuam primi mensis accepit.

74. Nec te autem moueat quod diximus supra folium in ramo repertum post diluuium potuisse generari : etsi sub aqua plerumque herbe soleant germinare: tamen ut scrupulus omnis possit auferri, quid magnum si Deo iubente, uno die quo imminuta fuerit aqua, statim germinauit et terra, cum idem sit fructuum reparator et conditor, atque operis sui usum non fuerit oblitus? Denique habes et in Genesi statim quod iusserit ut terra herbam pabuli germinaret, et lignum fructiferum cum fructu suo, et statim eiecit terra herbam pabuli, habentem semen secundum genus, et lignum fructiferum;  et ille dies unus fuerit, quo hec Deus iussit aut fecit . Ergo beneficii sui Deus non immemor, [c 1Kb] immemor autem nostre iniquitatis, opus suum eiusdem qua cepit temporis quantitate reparauit.



CAPUT XXI.

Cur Ne ut exiret ex arca Dei preceptum exspectauerit. Quomodo per ordinem quo idem cum suis ingressus atque egressus describitur, abstinentia generationis nec non eiusdem usus designetur? Demum quid ille ordo spiritali intellectu nos edoceat?


75. Et dixit Dominus Deus ad Ne: Exi de arca tu, et uxor tua, et filii tui . Itaque recedente aqua et siccata terra exire potuit Ne de arca. Sed iustus nichil sibi arrogat, sed totum se diuino committit imperio. Et maxime qui celesti fuerat imgressus oraculo, celeste debuit, ut egrederetur, exspectare responsum. uerecunda enim iustitia est; quia inuerecunda iniquitas que usurpat indebita, nec reueretur auctorem.

 76. Nunc queramus qua ratione quamdiu ingrediebantur in arcam hic ordo fuit ingredientium, ut primo ipse ingrederetur et filii eius; deinde eius uxor, et uxores filiorum eius: quando autem exierunt, commutatum sit. Nam scriptum est: Exiuit ipse, et uxor eius, et filii, et uxores filiorum eius . Et littera quidem significat in ingressu 260 abstinentiam generationis, in egressu generationis usum. Tunc enim pater cum filiis prius introiuit, et filii cum parente, et postea uxor eius, et filiorum eius uxores, id est, non commiscetur sexus in introitu, commiscetur in egressu. Aperte igitur uelut ordine ipso ingressionis uocem quamdam iustus emittit, tempus illud non esse concubitus, neque deliciarum, quo omnibus immineret interitus. Unde  in Euangelio Dominus ait , reprehendens quod temporibus Ne manducarent et biberent, uxores ducerent, et filias nuptum traderent; et ideo propter intemperantiam eorum superuenisse diluuium. Meroris igitur tempus illud, non letitie erat. Et inde iustus consortio non delectabatur uxoris, uel filii iusti petebant copulam coniugalem. Quam enim indecorum, ut quo tempore uiuentes morerentur, tunc perituri generarentur? Postea autem recte ad seminarium ceterorum [a 1Kb] successit usus et cura coniugii, cum diluuium recessit. Itaque non uiri cum uiris, sed femine cum uiris exeunt; ut uirilis in se interdicta permixtio, permissa autem uirilis et feminei legitima sorte coniugii copula uideretur.

 77. Sensus autem altior hoc habet: ubi periculum est, uiriles quedam et fortiores disceptationes menti adhereant, et eo se mens quasi quamdam tueatur sobolem filiorum, quo tempestatibus et grauioribus passionibus acies quedam uirilis occurrit. Decurso autem periculo, nichil obest si molliores cogitationes ualidioribus copulentur; non ut effeminentur a mollioribus fortiores, sed ut molliores sensus uelut quibusdam uirilibus roborentur, cum omnia  consilia nostra ad uirtutem, iustitiam, integritatem, fortitudinem dirigantur, et quodam usu seminarioque uirtutum creari atque adolescere possint ualidiora consilia. Non est igitur utile, cum uitiorum aliqua confusio est que mentem occupet, serere aliquas cogitationes, atque generare et parturire mentem. Cum autem compresse fuerint cupiditates, et mens requieuerit, tunc seminario quodam disceptationis accepto, uirtutes possunt et bona opera germinari.



CAPUT XXII.

Qua de causa Ne aram iniussus Deo edificauit; quidue Deo, et non Domino: quare etiam holocausta e bestiis ac uolatilibus mundis obtulerit; et quid sit quod ait Dominus: Recogitans non adiiciam maledicere terram, etc.


78. Et edificauit, inquit, Ne aram Deo . Qua ratione supra Dominus admonuit que faceret, et fecit Ne omnia: hoc autem quod non admonitus est fecerit, fortasse requiratur. Sed utique Dominus non debuit quasi auarus mercedem gratie postulare, et iustus eam intellexit ueram actionem gratiarum esse que non iuberetur, sed deferretur. Itaque nec dilationem passus est. Etenim grata animi uirtus passionem dubitationis excludit: qui autem debitum gratie ut a se exigatur exspectat, ingratus est. Quod autem edificauit, inquit, Deo, et non dixit Domino, sed Deo; secundum nominis interpretationem, 261 non coacta uidetur hec actio esse gratiarum  quasi Domino; sed uirtus iusti morigera et grata quasi Deo. Quod imperiale est sequestrauit; quod beneficii nominauit.

79. Et sumpsit a bestiis, et a uolatilibus mundis, et obtulit, inquit, holocausta . Littera euidens est quod ea que incontaminata sunt, debemus offerre, in quibus affectus reluceat offerentis. Altior autem interpretatio hoc habet, quod bestie munde uidentur sensus esse sapientis; uolatilia autem intellectus, qui sunt longe subtiliores atque leuiores.

80. Nunc uero consideremus diligentius quid sit quod ait: Et dixit Dominus Deus: Recogitans non adiiciam maledicere terram propter opera hominum; quia permanet cor hominis diligenter super mala [b 1Kb] a iuuentute . Non ergo adhuc percuteret  omnem terram, sicut fecit, omnibus diebus terre. Etsi uindicauerat in hominum genus; tamen cognouerat quia uindicta legis ad timorem proficit, et cognitionem doctrine, magis quam ad nature commutationem, que corrigi in aliquibus potest, in omnibus mutari non potest. uindicauit ergo Dominus, ut timeremus: pepercit, ut reseruaremur. Et uindicauit semel ad exemplum timoris, pepercit in reliquum, ne dominaretur semper amaritudo peccati;  simul quia si quis peccata cupiat sepius uindicare, asper magis quam censorius habetur. Ideoque dicit Dominus: Non adiiciam ultra maledicere terre, propter opera hominum, id est, quia pietatem suam circa uniuersitatem hominum uoluit declarare, et tamen securitatem et negligentiam quamdam mentibus humanis afferre non debuit, in paucos uindicat, plures reseruat. Deinde cum dicit: Non [a 1Kb] adiiciam, ostendit quod alleuet magis erumnas hominum quam ingrauet, sciens quod penitus peccata hominum auferri non queant. Tamquam in prouerbio: Si quis reti subtili haurire cupiat aquam, sic qui malitiam ex pectoribus hominum conatur auferre.

81. [b 1Kb] Non adiiciam, inquit, maledicere terre propter peccata hominum; quia permanet sensus hominis  diligenter super mala a iuuentute. uide quomodo studiose nos delinquere Deus significet, dicendo permanere super mala sensum hominis diligenter: quo dicto significare uidetur diligenter cor hominis ad peccata propendere, et inesse principali nostro lubricum delinquendi, et quod peius est, studium non deesse. Ideo enim ait, diligenter, quasi solliciti simus, ne immunitas culpe nobis possit obrepere. Deinde non in unum malum dixit, sed super mala. Et, a iuuentute, addidit; ex illa enim etate crescit malitia, licet alibi legerimus quod non sit sine peccato nec unius diei infans . Sed et infantia sine peccato non sit propter corporis infirmitatem, diligentia autem et studium peccandi incipiat a iuuentute; ut puer quasi infirmus peccet, iuuenis  tamquam improbus, qui studiose cupiat peccata 262 committere, et in criminibus glorietur. Apud plerosque enim innocentia pro ignauia, et culpa pro laude habetur. Ita se luxuria et deliciis et adulteriorum affectibus iuuenes iactare consuerunt. Crescit ergo cum etatibus culpa. Omne igitur genus hominum iam non consumendum declarat, cum dicit: Non adiiciam percutere omnem carnem: sed in parte uindicta seruatur.



CAPUT XXIII.

Quod ait Dominus: Semen et messis, frigus et estus non requiescent, ad litteram et moraliter explicatur.

82. Quid sit etiam quod ait: Semen et messis, frigus et estus, hyems et estas, [c 1Kb] die et nocte non requiescent  . Secundum litteram significat permansura manentibus secundum institutionem Domini, et statum suum temporibus incorrupta futura animalia, uel nemorosa omnia. Nam cum corrumpuntur  tempora, corrumpuntur etiam illa que temporibus suis queque gignuntur. Si autem confusio sit temporum, quomodo possunt confusione facta etiam ea que sunt gignentia permanere? Ergo tempora sunt que aut corrumpunt aut reseruant, prout ipsa sui habuerint qualitatem. Ideoque annus ex contrariis ducitur, uere, autumno, estate, hyeme, sicut harmonia cantilene permixtis grauibus et acutis uidetur consistere. Sic ergo et mundus iste ex contrariis continetur, ere et terra, igni et aqua. Nostra quoque corpora frigore et calore, humore et siccitate, quemdam nature ordinem seruant. Nam si naturalis ordo ac mensura confunditur, tunc necesse est sequatur interitus. Ergo certum ordinem temporum Dominus, remota confusione diluuii, ad perseuerantiam  mundi promittit futurum.

83. Altior autem sensus hoc habet, ut per semen intelligamus principium, per messem intelligamus finem. In utroque salutis est causa. Alterum sine altero imperfectum est; quia ubi principium est finis queritur, nec potest esse sublato fine principium, et finis in principium recurrit. Ergo semper in eadem recursurum dum in hoc mundo est, genus memorat humanum, ut cum incipit annus, finiatur: cum finitur, incipiat, non medio mundus tempore resoluatur. Ita et mens quando aliquid uidetur incipere, ad finem usque contendat, et operis sui terminum querat. Quando finit aliquod opus, non quasi consummato [d 1Kb] opere ferietur: sed in alia recurrat opera, et semper incrementa uirtutis exerceat; quando quidem uidet  quod in fructus suos semper [e 1Kb] terra reuocetur, qui diuersi aut uere et estate, ut in partibus Orientis, aut estate autumnoque nascantur, ut in partibus Occidentis.

84. Alio tempore terrarum seminaria partus suos edunt: alio autem tempore fructus arborum carpimus. Diuidui ergo fructus sunt necessarii, 263 et uoluptuarii: necessarii ex seminibus terrarum; at uero ex arborum fructibus uoluptuarii. Itaque corpus nostrum tamquam uere, hoc est, ere, cibo pascitur naturali. [f 11Kb] autem Greco nomine, uer Latino dicitur. Ideo Scriptura de partibus Orientis, et maxime Aegypti per quam transiuit Hebreus, uel ex partibus Phenicie sumpsit exemplum. Anima autem uoluptuariis, hoc est sapientie fructibus alitur: cui  iterum, ut corpori nostro contrarium frigus et estus, ita timor et iracundia uidentur aduersa. Sed quia in corpore est [g 1Kb] , necesse est et iracundiam habeat et timorem, nec potest sine hac esse corporee necessitate  nature. Et ideo mens sapientis moderamina iusta dispensat; ne iram et timorem permisceat, et fiat confusio quedam in animo illius atque diluuium.

85. Die quoque et nocte quod ait, per diem intelligis illuminantem uirtutem, per noctem recognoscis tenebrosam insipientiam. Itaque et in timore tamquam in frigore potest esse illuminans uirtus. Similiter et iracundiam potest reprimere temperantia; ut in timore aliqui non penitus resoluantur, et magis timorem dirigant ad opera uirtutis. uerbi gratia, si persecutor insistat, ut plus Deum timeas, et perpetua magis supplicia, quam presentia putes esse uitanda, que dum times, accendaris ad gloriam, perfidie iratus et sceleri. Rursus iracundia succensus diuino commotionem timore modereris.



CAPUT XXIu.

De prerogatiua potestatis hominibus in cetera animalia per benedictionem qua Ne cum suis donatus est, diuinitus attributa. Et quomodo intelligatur Dominus eisdem hominibus in escam dedisse omnia reptilia, cum eorum quedam uenata sint.


86. Et benedixit Dominus Ne et filios eius, dicens: Crescite et multiplicamini, et replete terram, et dominamini eius: et [a 1Kb] timor uester et tremor erit omnibus bestiis terre, et omnibus auibus celi, et in omnibus que mouentur super terram, et in omnibus piscibus maris . Hec prerogatiua potestatis in ceteris animalibus uidetur hominibus attributa et in superioribus partibus. Sed eo loco ubi  dixit quod Deus hominem fecit, dicitur: Masculum et feminam fecit eos, et benedixit eis dicens: Crescite et multiplicamini, et replete terram, et dominamini eius, et potestatem habete super pisces maris, et uolatilia, et bestias terre, et reptilia . Quod eo admonui, ut intelligas geminam hominis generationem expressam: unam secundum imaginem Dei, alteram secundum figmentum de luto terre. Denique illa creatio hominis de luto terre uidetur esse facta post mundum, postquam requieuit Deus ab operibus suis. Sero quodammodo [b 1Kb] terrene statue figmentum gignitur. 264 Non erat pluuia super terram, nec homo terram operabatur. Tunc de limo terre finxit Deus hominem, et insufflauit in faciem eius spiritum uite, et factus est homo in animam uiuentem . Ille autem sexto die, quasi perfecto numero quo omnia conclusa sunt opera Dei, quasi perfecta operatione constitutus homo secundum imaginem Dei est, cui etiam iste comparatur qui in diluuio iustus inuentus est. Et ideo supra terrena omnia eum constituit Deus, sicut et illum ad imaginem Dei factum,  [c 1Kb] quia uterque a terrenis uitiis temperabat. Ille qui ita generatus est, ut nichil terreno deberet contagio: iste qui et in periculis fuerat approbatus, et examinatus in passionibus, et repertus quod in confusione non fuisset [d 1Kb] obnoxius passioni.

87. Altior autem sensus habet quod iustus magnitudine et multitudine uirtutis augetur, atque doctrina; et replet terram, quasi cor quoddam in quo sit receptaculum intelligibilium. Ita nichil uacuum sapientie esse patitur, quod insipientia possit inuadere. Domitis igitur non solum terrenis omnibus passionibus, sed etiam sensibus corporalibus, bestias quoque sibi quodam terrore subiicit et timore, in quibus species uidetur inesse malitie atque feritatis. Immitis enim et agrestis est omnis malitia, et inflatur  erio quodam tumore. Nec illud obscurum, quod reptilia quedam lethalium quamdam habent speciem passionum, a quibus uenenum quoddam menti uidetur infundi. Omnibus ergo his imperat iustus quibus non commiscetur: sed cercet ea, si mens eius non delectatione, non cupiditate ducatur, non tristitia et timore frangatur; non etiam luxuria atque deliciis tamquam lubricum et caducum uite huius agat cursum, sed continentia et temperantia abigat a se uir sapiens huiusmodi passiones.

88. Sed quia subdidit statim: Omnia reptilia que sunt uiua, erunt uobis in escam ; ne forte te moueat quia ante de reptilibus diximus uenenatis, cognosce alia esse reptilia uenenata, alia mansueta. De mansuetis igitur reptilibus accipe, que  etsi non omnia uentre et pectore repunt sicut colubri, tam exiguos tamen pedes habent, ut repere magis quam ambulare uideantur. Ergo uenenatorum reptilium [e 1Kb] similes immundas in corpore accipe passiones, mansuetorum autem decoras. Omnis enim affectus qui est preter deformis delectationis illecebram, passio quidem est, sed bona passio. Cupiditas mollior, et ira, et timor, he noxie anime passiones sunt; affectus autem innoxii, passiones bone sunt. Et his uiuendi quidam nobis usus ministratur, et causa: harum cibo utimur ad uite gratiam, harum epulis delectamur.



265 CAPUT XXu.

An oleribus magis quam cornibus uescendum Dominus preceperit; et quemadmodum nos munierit Moyses contra opiniones philosophorum de anima quorum uaria placita referuntur: item qua ratione sit distinguendum inter anime partem rationalem et sensitiuam; quidue anima sanguis dicatur?

89. Quid est etiam quod ait: Sicut olera pabuli dedi uobis omnia ? In quo et ii qui simpliciter  intelligunt, ut non expendant sermonis examen, non nobis uidentur esse contrarii. Sunt enim qui putant quod olera ad escam nobis Dei nutu attributa uideantur, quo his magis quam carnalibus epulis uti debeamus: ego autem libenter his acquiescerem, ut generi hominum, ad parcimoniam magis et temperantiam, olerum usus inolesceret; nisi uiderem ab his qui non libenter accipiunt, posse referri mihi quia non omnia olera esce hominum inueniantur accommoda. Deinde quia non omne hominum genus sapientie et continentie amore ducitur, ut continentiam sequi possit. Et ideo quod generale preceptum est, ad portiunculam paucorum hominum deriuare non possumus, omnibus enim hominibus hoc preceptum datur.

 90. Ideoque consideremus quid dixerit: Sicut olera, inquit, pabuli dedi uobis omnia, non olera omnia dedi uobis ad escam. Utantur igitur qui utuntur carne, tamquam oleribus, non ad distentionem, nec [a 1Kb] ad aruinam corporis, quam epule carnis facere consueuerunt. Sed quemadmodum et olera non omnia ad esce usum habilia sunt, ita etiam non omne uiuum reptile accommodum ad usum epulandi. Siquidem ab omnibus uenenatis abstinere debemus, licet huc quoque processerit luxuria, ut magis delectationi consulat quam periculo, et in plerisque resecto quod dicitur uenenatum naturaliter inesse, reliquam partem ad cibum uindicet; que etsi non plena periculi, tamen uicina periculo est, et corruptela aliqua necesse est in totius succum se carnis infuderit. Plerique  etiam sagittis uenenatis transfigunt ceruos et huiusmodi uelocia animalia, et postea resecta quadam parte membrorum, reliquo corpore ad cibum utuntur.

91. Quod autem ad altiorem sensum pertinet, hoc est, unde magis dictum est quod irrationabiles passiones ita debeant menti sapientis, ut olera rustico esse subiecta; atque ita his utamur tamquam reptilibus cogitationibus, ut agricola oleribus, que licet obesse non possunt, cibi tamen non habent gratiam fortioris. Generale enim omnibus et commune preceptum, non altiora indicit genera uirtutum, que utique paucorum sunt. Sed et si quis uirtutum epulas fortiores sibi exhibere non possit, huiusmodi tamen habeat passiones, que non noceant, sed delectent [b 1Kb] .

 92. Ideo in principio sanctus Moyses informauit nos atque instruxit de insufflatione anime, 266 ut non laberemur opinionibus diuersis philosophorum, qui sibi ipsi constare non possunt. Plerique enim uaria senserunt, ut Critias et eius discipuli, sanguinem esse animam dicentes, istam utique animam qua uiuimus, que est sensibilis, non illam animam que rationabilis et intelligibilis interioris  hominis estimatur. Hippocrates autem etsi Critie non improbauit ingenium, nec disputationem eius redarguit; tamen sententie non acquieuit. Aristoteles dixit . Ignem alii esse uoluerunt. Nos igitur huiusmodi diuisionem teneamus; ut separemus quod est rationabile anime, cuius substantia diuinus est spiritus, sicut ait Scriptura: Quia insufflauit in faciem eius spiritum uite . [c 1Kb] Esse autem in ea nutrimentum quoddam uitale quo hoc corpus animatur, esse etiam delectabile. Illarum igitur et uitalis et delectabilis anime partium substantia sanguis appellatur a quibusdam; licet etiam Scriptura dixerit: Anima totius carnis, sanguis est  Proprie igitur animam carnis sanguinem appellauit. In carne enim delectatio et passio est, non mens et  ratiocinatio. Tamen si diligenter intendas, hic locus illum explanat. Cum enim hoc loco animam sanguinem dixerit, utique significauit aliud esse animam, aliud sanguinem, ut sit anime substantia spiritus uitalis: sed ipsum spiritum uitalem non per se tantum et sine sanguine usum afferre uiuendi, sed commisceri sanguini; quia sunt que uocantur arterie uelut receptacula spiritus, que non solum erem purum amplectuntur: sed etiam sanguinem, sed minorem longe sanguinis portionem. Gemina enim cum uasa sint, aliud est uene que grece appellatur, aliud arterie. uena plus habet sanguinis, quam spiritus, hoc est, arteria minus habet sanguinis, multo amplius spiritus. Iam temperatio pro diuersitate  nature est hominum singulorum.

93. Altior autem sensus delectare te debet, qui significat sanguinem animam ideo dictum, quia sanguis calidus et ignitus est, sicut est uirtus. Quicumque igitur studio fuerit uirtutis accensus, et uaporem laudis assumpserit, omnes delicias uentris excludit. Ea igitur cogitationum que sunt carnalia atque terrena, in uirtutis, inquit, ardore positi reiicietis, quasi inhabilia spiritali cibo. Non enim carnem manducabat, hoc est, terrenum aliquod cogitabat, qui dixit: Meus cibus est, ut faciam uoluntatem Patris mei qui in celis est , studia hominibus uirtutis inspirans, et cupiditatem diuine cogitationis infundens. Ergo terrene cogitationes et infirme, quasi euirate et sine usu sanguinis habentur. Et ille  euiratus dicitur, qui sanguinis plurimum amiserit, etenim sanguinis effusione frigescit. Quisquis igitur diligens uirtutum est, cibos ablegat et reiicit corporales, nisi quantum scit satis esse nature. Quisquis autem negligentior tamquam lubricum et aquosum uite istius fuerit cursum secutus, quasi amissis uestigiis in uterum decidit et uentrem. Itaque ea que sunt terrena desiderat, 267 cibi celestis alienus: et qui non possit dicere: Nostra conuersatio in celis est  . Ideoque ut ad secretos prouocaret, ait idem: Ne tetigeritis, ne attaminaueritis, ne gustaueritis que sunt ad corruptelam ipso usu, secundum precepta et doctrinas hominum que sunt rationem quidem habentia sapientie, in obseruatione religionis et humilitate cordis, non in indulgentia corporis, non in honore aliquo ad saturitatem et diligentiam carnis .



CAPUT XXuI.

Peiorem bestiis esse qui fratrem, id est, eiusdem nature consortem occiderit; maius tamen periculum a fratribus ipsis germanis metuendum; eisque fraternum nomen non abrogari, ut eorum magis grauetur impietas. Unde morale dogma, cuique a propriis cogitationibus ac uerbis cauendum. Qualis in fusi sanguinis auctorem comminatio: qui dictum de homine, ad imaginem Dei fecit eum: quidue addita uindicte causa nos doceat.

94. Denique hunc sensum esse posteriora approbant; sic enim ait: Etenim uestrum sanguinem, et animarum uestrarum exquiram de omnibus bestiis, et de manu hominis . Bestiali malitie comparauit, imo etiam [a 1Kb] aceruauit iniquitatem hominis ultra bestiarum feritatem, dicendo: De manu hominis fratris. Etenim bestie nichil nobiscum habent commune nature, nullo uelut fraterno iure deuincte sunt. Si nocent hominibus, quasi extraneis nocent. Nature iura non uiolant, germanitatis non obliuiscuntur affectum. Ideo grauius homo peccat qui fratri  insidiatur: et Dominus seuerius uindicaturum se esse promisit dicens: Sanguinem hominis de manu fratris eius exquiram. An non frater est quem rationabilis nature quidam uterus effudit, et eiusdem matris nobis generatio copulauit? Eadem enim natura omnium mater est hominum; et ideo fratres sumus omnes, una atque eadem matre generati, cognationisque eodem iure deuincti.

95. Ideoque et Dominus fratrem appellauit et eum fratrem a quo sanguis fratris exquiritur, significans magis ab his periculum pertimescendum qui fraterno sibi iure sociantur. Hinc etenim insidie, hinc pericula frequentiora hominibus comparantur, et ut specialia comprehendamus, quod fratribus specialius in hereditatis diuisione frequenter odia succrescunt. Deinde si fratri amplius collatum fuerit a parentibus, fratres  alii indignantur magis, et gratiam a parentibus collatam parricidio auferre conantur. Ista magis bella suspecta, bella non [b 1Kb] ciuium tantum, sed singularum  domorum. Illos ergo Dominus ad ultionis iudicium comprehendit, quos magis insidiaturos sibi esse cognouit.

96. Tertium est quod in eo fratrem dixit, non 268 quod dignus pietatis nomine parricida sit: sed quo magis pietatis grauetur uocabulo, atque inde fiat sceleris incrementum, quo iustior sit uindicta scelesti. Ergo Dominus Deus noster ultionem promittit: ut uel sic frangatur metu, qui pietatis est oblitus; et sciat quod etiamsi homines effugiat homicida, Dei tamen iudicium non possit euadere, sed maiori et eterno supplicio reseruetur.

97. Altiore autem sensu [c 1Kb] hoc intelligimus, non solum ab extraneorum insidiis, uerum etiam a nostris, hoc est, domesticis cogitationibus nobis cauendum.  Deinde obseruandum nobis non solum a malitia mentis, uerum etiam ab ipsis sermonibus nostris. Ideoque ait: De multiloquio non effugies peccatum . Ergo hoc significari uidetur non solum operis nostri, sed etiam sermonis qui est magis domesticus, rationem Domino esse reddendam. Et ideo diligentius considerandum, ne uel sermone, uel opere contrahamus offensam; quia sicut ore confessio fit ad salutem, sic ore fit lapsus ad mortem.

98. Qui effuderit, inquit, sanguinem hominis, pro sanguine hominis eius, effundetur . Non errauit locutio, sed emphasis est, id est, exaggeratio facta uerborum est, eo quod is qui [d 60Kb] effuderit sanguinem hominis, ipse quasi sanguis effundetur, quod spem ei posteritatis eripiat; quia sicut sanguis  effusus in terram, hac atque illac spargitur, ita impiorum anima [e 1Kb] corporee fragilitatis more soluatur ; quia et de anima dictum est mortem eius esse corruptionem, eo quod gratie celestis munere defraudetur, et uelut collisa malitie scopulis salubritatis sue corpus imminuat.

99. Mouet etiam plerosque quod dixerit: Ad imaginem Dei fecit hominem : et non dixerit: Ad imaginem meam, cum ipse sit Deus. Sed intellige et Patrem esse, et Filium esse. Et licet per Filium omnia facta sunt, tamen legimus quia Pater fecerit omnia, et fecerit per Filium, sicut scriptum est: Omnia in sapientia fecisti . Siue ergo Pater dicit, ad imaginem uerbi fecit: siue Filius dicit, ad imaginem Dei Patris fecit. Et ideo familiarem quamdam et domesticam Deo demonstrat hominis  esse naturam, id est rationabilis hominis secundum quod ad imaginem Dei creati sumus; eaque causa inultum non esse apud Deum quod in domesticum  animal sibi uideat crudeliter et impie esse commissum.

100. Causa ergo uindicte addita facit, ut primum excludamus philosophorum quorumdam opiniones, qui negant Deum habere curam super homines: deinde scientes prerogatiuam nostre ultionis apud Deum manere, neque in alios committamus quod diuino iudicio uindicandum sit; neque mortem ipsi uehementius pertimescamus, cum sciamus necati hominis innocentis apud Deum nullum esse contemptum.



269 CAPUT XXuII.

Promittitur diluuium numquam eiusmodi futurum esse, ut terram omnem corrumpat; idque ad animi passiones traducitur. In arcu qui dicitur ponendus in nubibus, non intelligendam iridem ostenditur, sed diuine uirtutis intensionem ac remissionem.

101. [a 1Kb] Non erit, inquit, diluuium, ut corrumpat omnem terram . Dubium uidetur: utrum enim, diluuium non erit, intelligendum sit quod diluuium corrumpat terram; hoc enim diluuia facere consuerunt: an uero non erit tale diluuium quo terra omnis corrumpatur, quod posteriora aperiunt, cum dicit omnem terram non corrumpendam? Ostendit enim diluuia quidem esse futura, sed non talia quibus possit omnis terra corrumpi.

102. Sensus autem hoc altior habet, quod iam prouidentia futura sit Domini, ne tantum sit diluuium  corporalium passionum, ut anima omnis intereat. Et quidem non audeo dicere quia uidetur Dominus statuere, quod nullius anima possit penitus interire. Quid enim de parricida dicimus? Quid etiam de homicida? Quid de adultero? Quid de preuaricatore? Quas ei partes anime ad ueniam reseruamus? Unde magis illud arbitror quod prouocet Dominus Deus, ut etiam si quis leuiores alias habeat passiones, non penitus diuinam desperet gratiam, nec omnimodis uicturum se esse diffidat. Sed etiam si est luxuriosus, nec potest studium uitare luxurie, ab adulterio tamen studeat temperare; sit epulandi delectatio, non stuprandi sit. Etiam si nescio quis auarus qui aliena diripuit, eiecit pupillos, eliminauit uiduas, uel postea tamen in penitentiam regressus  restituat quod abstulit. Denique Zacheus ideo ueniam meruit, quia non solum restituturum se, sed quadruplum promisit quibus aliqua sustulisset, pauperibus quoque medietatem sui patrimonii donaturum.

103. Consideremus etiam diligentius quid sit, quod ait: Arcum meum ponam in nube, et erit signum testamenti eterni inter me et inter terram: et erit cum innubilauero nubes super terram, parebit arcus meus in nube, et memor ero testamenti mei . Non enim sicut plerique arbitrantur, arcum istum  dicit quem aiunt homines esse, quo pluuiarum signa aliqua declarentur, in quo colores diuersi tamquam radiorum solis nunc rutilantium, nunc lumine lucentium clariore figurantur: unde et pluuia futura significatur, eo quod inconstantia quedam serenitatis [b 1Kb] uersicolora specie demonstretur. Arcum hunc irim quidam appellant: sed absit ut hunc arcum Dei esse dicamus. Hic enim arcus qui iris dicitur, per diem uideri solet, nocte non apparet. Etiam per ipsum diem, si obductus er tetris nubibus fuerit, nec sic quidem uidetur, ni forte cum grauiores nubes se ceperint relaxare.

104. Ergo uideamus ne quia arcus quo sagitte iaciuntur, nunc tenditur, nunc resoluitur, quamdam extensionem et remissionem uideatur Scriptura 270  significare, per quam neque penitus per nimiam extensionem uniuersa rumpantur; sed sit quedam mensura, et quoddam diuine uirtutis examen. Est ergo uirtus inuisibilis Dei que et specie istius arcus extendendi et remittendi moderatur pro diuina uoluntate, misericordia, potestate, que neque omnia confundi nimia solutione, neque dirumpi nimia irruptione patiatur. Quam ideo in nubibus dicit poni, quia tunc maxime opus est diuine auxilio prouidentie, quando agmina nubium in procellas tempestatesque coguntur. Ideoque dicit: Arcum meum ponam in nube, non sagittam ponam. Arcus enim instrumentum iaculande sagitte est. Itaque non ipse arcus uulnerat, sed sagitta. Et ideo Dominus in nube arcum magis quam sagittam ponit, id est, non illud  quod uulneret; sed quod habeat terroris indicium, uulneris effectum habere non soleat.



CAPUT XXuIII.

Enumeratis tribus Ne filiis, generationem Cham ideo prius esse memoratam, ut eius peccatum amplificetur, et ex eodem profecta impia generatio demonstretur: quod moraliter de mala passione improbe passionis genitrice intelligendum.

105. Qua ratione autem cum supra tres filios Ne computauerit, Sem, Cham, Iapheth , hoc loco unius comprehenderit medii filii generationem? Hoc est quod ait: Cham autem pater erat Chanaan: isti tres erant filii Ne . Et maxime cum illi duo iusti, iste medius iniustus. Iniusti ergo  prius generatio, quam iustorum comprehenditur. Neque enim possumus negare quod scriptum est: sed ad coaceruandum delictum ipsius addita eius est generatio; quia cum haberet filium et pater esset, solus ipse patrem non cognouit, qui magis cognoscere debuisset. Et ideo improbum habere meruit filium, quia improbus fuerat patri. Simul significat ex illo Chanaan Chananeos fuisse, qui post multas generationes a populo iusto oppressi cesserunt in eius possessionem. Auctorem ergo Chananeorum Chanaan fuisse manifestum est, qui fuit  filius huius Cham qui impius in patre exstitit.

106. Altior autem sensus nominum interpretatione signatur. Cham enim calor est, Chanaan turbatio eorum. Qui enim calet, continuo mouetur et perturbatur; ideoque euidentissime declaratur non tam hominem patrem hominum fuisse: sed passionem malam improbe passionis generatricem, que esset a patris moribus, hoc est, ab usu uirtutis aliena.



271 CAPUT XXIX.

Quomodo Ne factus sit agricola; quodue inter agricolam et operatorem terre discrimen: et quomodo carnem suam alter excolit, alter operatur? Quare idem Ne uineam primum plantauerit, id est, rem non necessariam, cum fontes ad potum sufficiant:  cur etiam de illo scriptum: Et bibit de uino: ubi de gemina ebrietate; ac postremo de gemina anime nudatione disseritur.

107. Et cepit Ne homo agricola esse terre . uidetur quidem prima specie Ade illi qui de terra factus est, comparari Ne uir iustus; quia et de illo scriptum est quod de paradiso eiectus ceperit operari terram : de isto quoque quoniam egressus ex arca factus sit agricola. Et propemodum in utroque precesserat quedam forma diluuii, quia et [a 1Kb] Ne post diluuium, et Adam post mundi constitutionem secundum figmentum corporis. Nam ut mundus fieret, congregata est aqua in unam congregationem, ut uideretur terra que ante non  poterat per aquarum confusionem uideri. Ergo sicut ille primigenes magister terram uidetur operatus, ita etiam egressus ex arca Ne seminationis et culture auctor est factus. Hec putantur similia: sed si uerba consideres que iam uim sensus altioris exprimunt, aliud est operatorem terre esse, aliud agricolam. Alius enim tamquam mercenarii, alius tamquam patrisfamilias loco fungitur. Denique Cain qui fratrem occidit, erat operarius terre. Et ut scias quia operari terram magis seruile quam liberum sit, maledicto parricidalis eius operatio comprehenditur. Denique scriptum est: Quoniam operaberis terram, et non augebit uirtutem suam dare tibi: gemens et tremens eris super terram .

108. Terra autem caro nostra est quam improbus  operatur, bonus autem excolit. [b 1Kb] Ille quasi mercedem querat e terra; iste quasi bone fructus capiat et gratiam discipline; ut magis fructiferum faciat agrum suum, et qui Domini possit respondere culturis, et indulgentiam cultoris ostendat. Operator autem quid aliud nisi escam tantummodo corporis sui querit, uentris magis usui studens, atque id solum explicare contentus, quod sibi prodesse possit ad uictum? Ille  uero alius fructuum utilitate pascitur. Quos fructus habeat iustus agnoscis. Fructus autem spiritus, caritas, gaudium, pax, patientia, bonitas. Bonus ergo agricola habet continentiam, castitatem, ut si que arbores cito curuantur in terram, et effusius germinant, eas uelut quadam temperantie sue falce succidat, ut abiiciant quod infirmum est, germinent quod decorum.

109. Quid est quod iustus primum uineam plantat, et non aut triticum aut hordeum? Unde autem uinea post diluuium corruptionemque terre? Sed de hoc supra diximus ; quia ueris tempore etiam corruptarum radices uitium pullulare 272 potuerunt. Unde et illud maiore sollicitudine soluendum arbitror, quia iustus prius que uoluptuaria,  quam que necessaria sunt requirit. Necessarii enim fructus sunt tritici et hordei, sine quibus non possumus uiuere: uinum autem uoluptuarium, et causa delectationis datum. Quod quia iustus est, ideo sibi magis hoc quod secundum erat, quam quod primum est, uindicauit. Necessaria enim alimenta uiuendi Deo detulit, [c 1Kb] quod erat. Superfluum autem uinum hominibus, et non necessarium.

110. Sed forte dicas ita sine potu non posse homines uiuere, quemadmodum etiam sine cibo. Necessarius est ergo potus, sicut cibus: non abnuo. Siti utique necessarius a Domino constitutus: non repugno. Et ideo ad potum necessarium fontes et flumina conuenit deriuare, que non utique manu hominis effecta, sed Domini Dei nostri iussu et operatione  fluxerunt. At ne quia diximus operationem Domini, ad illud retorqueas quod operatio Cain uidetur maledictiones habuisse; considera non operationem maledicti nomen accipere, sed quod scriptum est, operari terram. Qui enim operatur terram mercenarius est. Ille autem non mercenarius, sed Dominus, qui ait: Pater meus usque modo operatur, et ego operor . Quid operatur huiusmodi operator? Audi: Meus cibus est, ut faciam uoluntatem Patris mei qui in celis est .

111. Et bibit, inquit, de uino, et inebriatus est . Non dixit, uinum bibit; neque iustus uinum ebibit; sed de uino, hoc est, de eius portione libauit. Ebriosi est omne absorbere uinum, et intemperantis euacuare quod sumpserit: [d 1Kb] continenti  autem utendum mensura legitima est. Ebrietatis itaque species gemina est, una que titubationem corpori afferat, atque eius supplantet uestigia, sensumque perturbet: altera que mentem uirtutis uaporet gratia, et omnem infirmitatem uideatur auertere. Unde Apostolus ait: uino modico utere propter frequentes tuas infirmitates . Sicut enim isto bibendi moderamine uinum non infirmitati est,  sed saluti, atque omnem infirmitatem alleuat corporis: ita etiam ebrietas illa preclara omnem infirmitatem carnis excludit, de qua scriptum est: Et poculum inebrians quam preclarum est ! que sit ista ebrietas? Inebriamini, inquit, non uino in quo est luxuria: sed implemini Spiritu sancto , sicut Apostolus dixit. Et secundum litteram igitur cautio est, et secundum altiorem sapientis gensum, laudatio est. Cautus est qui etsi nudatur, in domo tamen nudatur sua, ubi operimenta non desint, et quedam tegmina ebrietatis; ut uitia sua norit abscondere.

112. Corporalia igitur nudum corpus tegunt, ut parietes et tecta: anime autem que sint operimenta uideamus. Sed tunc operimenta reperimus, si enudationem  eius discusserimus. Gemina autem nudatio sapientis. Gemino igitur amictu mens nostra uestitur, si aut peccatum imprudens admiserit; hec est enim enudatio uelut 273 ebrie mentis, ut nesciat quod delinquat, quasi que temulentia quadam ignorantie in uitium deducta labatur: aut rursus negligentie et ignorantie somno sepulta errorem suum [a 1Kb] non nesciat. Que cum inciderimus, imo cum peccata plura inciderimus etiam per scientiam , certe omnibus his medicina queratur, ut aliquis tegat huiusmodi infirmitatem suam, primum pudore quodam  et uerecundia; ut etiam si in lubrico sit adhuc positus delinquendi, det tamen emendationis insigne. Etenim plurimum interest utrum peccata sua iactare desideret. In altero enim turpis impudentia, in altero tolerabilis uerecundia spem future correctionis ostendit.

113. Alia est autem denudatio anime, quia uelut quamdam sarcinam corporis abiicit atque exuit, sicut sepulcrum quoddam carnis effugiens. Sepulcrum enim patens est guttur huiusmodi hominum, in quo sepulcro uelut attumulatur anima delectationibus et cupiditatum passionibus onerata diuersis. Exuit igitur se a congestione terrena, et quasi retia quedam circumfusa euadit atque effugit, quecumque se ab omni nudauerit passionum laqueo, et omnem illam  deformem speciem terrene labis auerterit, ut lucem uideat decoris eterni.



CAPUT XXX.

Quare Cham tum dictus sit pater Chanaan, cum hic nondum esset genitus; et qua ratione in persona Cham patrem deridentis intelligendum improbos omnes, si bonos uiros in culpam incidisse contingat, exsultare.

114. Quero nunc cur non simpliciter dixerit:  uidit Cham nudationem patris; sed: uidit Cham pater Chanaan ? Utique Chanaan natus non erat: cur ergo nomen addidit filii; nisi ut et uitio auctoris deformaretur hereditas, et auctor filii nequitia grauaretur? Et pater igitur in filio, et in patre filius redarguuntur, habentes stultitie, nequitie, impietatis quoque commune consortium. Nec poterat fieri ut bonum generaret filium, qui ipse bono patri nequam, et filius et nature et eruditionis degener exstitisset. Hec secundum litteram.

115. Quod autem ad altiorem sensum pertinet, omnes mores pessimi erroribus delectantur alienis: nec solum erroribus, sed etiam iis que ipsis uidentur mala esse, etiamsi non sint. Nudum enim Ne se non sentiebat qui amictu erat indutus sapientie.  Denique nec Adam in paradiso positus nudum se putabat, nisi postea quam preuaricationis commisit errorem. [b 1Kb] Et redopertus amictu sapientie ac iustitie, mandatorum celestium preuaricatione nudatus, nudum se uidit, et foliis operiendum putauit. Ridet igitur Cham nudatum patrem uidens. Omnis nam que 274 improbus quoniam ipse deuius discipline est, aliorum lapsus non solum pro sui erroris solatio accipit, quod consortes inuenerit culpe: uerum etiam improbo letatur affectu, tamquam sua ipse delicta correxerit. Mala mens ergo letatur preter propositum aliquid accidisse sapienti; cum utique corporis lapsus in uitio esse non debeat, etiamsi lapsus putetur, nisi animus quoque inclinetur in culpam. Postremo ueniabilia iudicentur huiusmodi  errata, non odio prosequenda, non habenda ludibrio. Sed mens, ut dixi, improba, cum putat errasse sapientem, insultandum arbitratur ei cuius sibi putat mores esse contrarios, quod peccatum suum uelut tacito quodam sapientis testimonio redarguatur; eoque letandum sibi, quod iusto uiro nec eruditio ipsius profuerit, nec iustitia suffragata sit, nec ea que secundum corpus sunt, habuerint prosperos cursus. Hec enim pro summis bonis apud improbos estimantur in diuitiis aut honore posita, que tamen nullum fructum ad laudem uirtutis conferunt. Propterea insipientie defensores uidentur, qui uirtutis amatorem prosperorum munere esse fraudatum, qui omne bonum temporalibus magis quam perpetuis estimandum putant.



CAPUT XXXI.

Sem et Iapheth pietas commendatur; et quid sit quod retrorsum dicuntur ambulasse, exponitur. Tum quomodo sobrius factus sit Ne. Denique cur Scriptura, cum prius Cham medium posuisset, eum nunc iuniorem appellauerit.

116. Quid est quod Sem et Iapheth imposuerunt uestimentum super humeros suos, et perrexerunt retrorsum, et operuerunt nudum patrem, et [c 1Kb] non uiderunt  nudationem eius ? Littera euidentem pietatis expressit affectum, quod nudatum amictu patrem boni filii uidere cauerunt, ne paterna reuerentia uel ipso minueretur aspectu. Siquidem etiam tacito uultu pietas frequenter offenditur. Unde etiam Rome uetus fuisse usus dicitur, ne filii cum parentibus et maxime puberes intrarent lauacrum.

117. Sensus autem altior hoc habet, quia insipiens presentia tantummodo uidet que in oculis sunt, futura non respicit, preterita non cogitat. Sapiens autem et preterita recordatur, et futura considerat. Omnis ergo mens sapiens retrorsum ambulat, hoc est, preterita spectat; nec nature quodam usu impeditur: nichil uacuum, nichil nudum suorum patitur esse gestorum. Operit que aliter gesta sunt amictu  quodam et gratia uel presentis operis, uel futuri; ut nichil indecorum pretereat, nichil inornatum relinquat. Unde et Apostolus superiora obliuiscebatur, priora appetebat: sed obliuiscebatur, ut absconderet persecutionis errores, ut tegeret superiora delicta, [a 1Kb] bonisque operibus obumbraret. Beati enim et illi quorum tecta sunt peccata ; id est, si tegantur bonis factis, et operiantur uirtutum sequentibus disciplinis.

275 118. Et sobrius, inquit, factus est Ne a uino . Manifestum est ex ebrietate, intercedente somno, sobrios fieri homines: mens autem sobria est, quando et preterita et futura cognoscit. Sobria ergo erat mens iusti, etiam quando ebria putabatur. Est enim preclarum poculum  inebrians iustos. Ille autem uere inebriatus erat, qui ridebat patrem. Qui enim neque preteritam generationis gratiam, neque presentem reuerentiam patris, neque futuram penam paterne iniurie considerabat, uere ebrius erat; et quod putabat uidere se, non uidebat. Erat in illo profunda cecitas, qui patrem uidere non poterat. Nam si uidisset patrem, non utique risisset. Neque enim ridendus, sed uerendus est pater. Multo autem amplius mentem iusti insipiens uidere non poterat. Quomodo enim uidebat, qui in eo putabat [b 1Kb] ebrietatis errorem, ubi erat perfectus sapientie ceterarumque uirtutum uapor? Sicut scriptum est: uapor est enim uirtutis Dei . Quando enim mens magis sobria est, quam tunc quando naturam omnium rerum, temporumque  presentium et futurorum ita spectat negotia, ut nulla in eo temporalis titubantia ebrietatis appareat?

119. Quero etiam qua ratione cum ante medium dixerit inter filios Cham, nunc iuniorem constituat. Sic enim scriptum est: Cognouit Ne omnia que fecit ei filius iunior . Numquid ante Scriptura in ordine generationis errauit? Non utique. Quid ergo? Contraria nunc scripta sunt? Non arbitror. Quomodo igitur soluitur, nisi iuniorem non  etate, non tempore accipias: sed rudem sensu et in quadam intellectus infantia constitutum, qui prouectioris doctrinam etatis non hauserit, nec perceperit senile consilium? Cani enim quidam sunt sensus hominum. Et ideo inquit: Cum ueneris ad seniorum concilium, claude os tuum . Et alibi habet sententia: Discendum enim tibi prius est, quam loquendum . Aures ergo paratas habe, ut aliquid de sapientium consiliis consequaris. Lingua reprimenda est, auditio preparanda.



CAPUT XXXII.

Cur in benedictione Sem dictum fuerit: Benedictus Dominus Deus Sem; et cur huius seruituti non Cham qui peccauit, sed filius eius addicatur? Ad extremum benedictio Iapheth exponitur.

120. Benedicens filium suum Sem ait Ne: Benedictus Dominus Deus Sem; et erit Chanaan seruus eius . Et Dominum et Deum dixit, et specialiter Deum filii sui cui nomen Sem est; eo quod Deus iustorum est, hoc est, Deus montium, non uallium, qui gratiam habeant uirtutis excelse. Deinde qua ratione cum filius eius Cham peccauerit, non ipsum sed filium eius seruituti addixit? Et fortasse ideo quod pater plus afficitur iniuriis filii sui, maxime quarum ipse reus et auctor exsistat, et uehementius contristatur sui peccati damnationem a filio persolutam, qui non tam suo, quam patris merito puniretur. 276 Deinde quia qui doctrine paterne  discipulus esset filius, et pessimarum emulus cogitationum, uno corpore uterque uteretur et mente, eademque malitia. Indifferenter igitur uel paterne, uel sue malitie filius pretium luit; quoniam improbitatis commune consortium est. Quod igitur pro patris soluit improbitate, sine dubio et pro sua soluit, culpe eius reus: uel certe diutius pena producitur, cum etiam ad filium usque pertendit, et successoris afflictio in tempora multa profertur. Hoc secundum litteram.

121. Ceterum non tam hic homines quam mores comprehenduntur, quorum in utroque una natura. Nam Cham calor, Chanaan commotio et inquietudo: qui autem calidus est, utique inquietus atque commotior est. In duobus igitur erat una passio, et  unus affectus. Itaque cum [c 1Kb] alter addicitur, uterque damnatur.

122. Cum sanctus igitur Ne benedicens filium suum Iapheth ait: Dilatet Dominus Iapheth, habitet in domibus Sem, et fiat Chanaan seruus eius ; diximus supra Iapheth quasi indifferens bonum significari . Indifferentia autem latitudinem habet, que est in salute, uigore, decore, fortitudine, diuitiis, gratia, nobilitate, amicis, potestatibus,  et ceteris. Sed hec licet indifferentia bona sint; tamen plerisque nocuerunt, qui ea non cum sapientia et iustitia possederunt. Multos enim ebrios fecere diuitie, nobilitas et potestas superbos, pulchritudo luxuriosos, [a 1Kb] cuius suffragio aliene mentis corruperint castitatem. Ergo pro utentis affectu horum que diximus, indifferentie sunt, quorum usus aut uirtutibus regitur; aut certe sine gubernatione uirtutum fraudi esse incipiunt, que possunt esse utilitati.



CAPUT XXXIII.

De CCCL annis quos Ne post diluuium uixisse traditur; tum de posteritate Iapheth ad litteram ac moraliter.

123. Nunc quoniam post diluuium Ne dicitur   uixisse trecentis et quinquaginta annis, nequaquam pretereundum putamus. Nam in trecentis crucem Christi significari certum est, cuius typo iustus a diluuio liberatus est. In quinquaginta Iubileus est numerus remissionis quo Spiritus sanctus missus a celo est, gratiam humanis pectoribus infundens. Perfecto igitur numero remissionis et gratie iustus curriculum uite huius impleuit.

124. De generatione Iapheth, inquit, Rhodus et alie insule sunt nationum . Non immerito latitudo dicitur, quando etiam in alteram partem nature, hoc est, maritimam generatio eius processit. uere enim tamquam latitudo non fuit eo contenta, quod in usum hominibus natura prescripserat, hoc est, terre possessione: uerum etiam introgressa est  mare, et ad insulas usque processit. Hoc secundum litteram.

125. Secundum altiorem autem sensum, ea que extra sunt, que dicuntur bona, diuitie, potestates, 277 honores quasi diffunduntur latius; nec tantum his contenti sunt diuites, que in manibus et in conspectu sunt: sed longe lateque diffundunt suas cupiditates, dum aut pecuniarum compendium de ulterioribus queritur, aut honor a pluribus, aut potestas diffusior, aut cupiditas.



CAPUT XXXIu.

Qualis Cham illius improbi filius senior fuerit: et de filio Chus Nembroth gigante et uenatore, cuius nomen exponitur, et a quo regnum Babylonis cepisse memoratur.

 126. Nunc quero qua ratione Cham illius improbi filium seniorem Scriptura fuisse memorauerit? Duo genera terre, unum uelut arenosum et puluerulentum, imo, ut expressius dicam, puluis: aliud genus terre fructiferum atque fecundum, hoc est, terra solidior et profunda. Quid igitur improbus nisi puluerem generat, ex quo generatio esse non possit? Ideoque Propheta puluerem impiis comparauit dicens: Non sic impii, non sic, sed tamquam puluis quem proiicit uentus a facie terre . Eo quod etiam secundum altiorem sensum infecunda sit impiorum anima, que fructus utiles generare non possit.

 127. Qua ratione etiam Chus Nembroth gigantem genuerit, qui erat uenator ante Deum? 278 [b 1Kb] Unde dictum est: Sicut Nembroth gigas uenator ante Deum . Quid igitur aliud puluis et arena generaret, nisi terrenum hominem; eo quod impius celestibus terrena preponat. Gigantes enim fabule inducunt aduersum supera uoluisse pugnare, et terreno ascensu scandendum ad celestia putauerunt.

128. Altiore autem sensu illud significatur, quod qui terrenas diligit uoluptates, eas sequitur, et putat his se posse ad Dei gratiam peruenire, et regnum celeste huiusmodi erroribus deferendum, is aduersum celestia contumaci preliatur affectu. Propterea et in prouerbio est de eo qui deliquerit: Sicut Nembroth gigas uenator ante Deum. Nembroth autem per  interpretationem dicitur Aethiops. Color Aethiopis tenebras anime squaloremque significat, qui [c 1Kb] aduersus lumini est, claritatis exsors, tenebris inuolutus, nocti similior quam diei. uenatoris quoque usus in siluis, inter feras ac bestias conuersatio eius. Irrationabilis ergo miscetur irrationabilibus passionibus; et ea que sunt malitie agrestis atque predure uenator huiusmodi explorare consueuit, atque his potiri atque delectari. Denique Nembroth huius principium regni Babylon, hoc est, confusio; eo quod malitia et potestas non in simplicitate et puritate, non in distinctione uirtutis, sed in confusione  uitiorum est.





FRAGMENTUM LIBRI DE ARCA Ne.


 ueluti est illud in libro quem de Arca Ne conscripsit beatus Ambrosius: Per unum, inquit, Dominum Iesum salus uentura nationibus declaratur, qui solus potuit iustus esse, cum generatio omnis erraret, nisi natus ex uirgine generationis obnoxie priuilegio minime teneretur. Ecce, inquit, in iniquitatibus conceptus sum, et in delictis peperit me mater mea, dicit is qui iustus pre ceteris putabatur. Quem igitur iam iustum dixerim, nisi horum liberum uinculorum, quem nature communis uincula non teneant. Omnes  sub peccato ab Adam, in omnes regnabat mors. ueniat solus iustus in conspectu Dei, de quo iam non cum exceptione dicatur: Non peccauit in labiis suis, sed peccatum non fecit. Huic dic si audes, etc.

Citat hoc fragmentum Augustinus duobus locis, nimirum l. II contra Iul., c. 2, et l. Iu contra duas epist. Pelag., cap. 11. Hec autem uerba pertinere putamus ad finem capitis tertii; ut ex utriusque collatione quiuis colligat.



[DE ABRAHAM.]





IN LIBROS DE ABRAHAM ADMONITIO.


Totum operis huius argumentum tametsi prima ipsa eiusdem uerba satis aperte complecti uideantur, tamen cum non omnino suis careant difficultatibus, lectori minime ingratum nos credidimus esse facturos, si eas ad maiorem lectionis facilitatem hic enodare ac euoluere conaremur.

De titulo quidem ita legis , Abraham libri huius titulus est. Quibus e uocibus gemina potest nasci dubitatio. Primum enim cur Ambrosius, libri huius, dixit, non librorum? Diuiditur certe commentatio hec in duos libros; et diuisionem aliquam necessariam esse tum magnum illud utriusque discrimen clare loquitur, tum sanctus ipse Auctor, qui primis eorumdem librorum capitibus lucubrationem suam se partiturum, atque adeo id sibi iam ab initio primi fuisse propositum satis declarat. Quapropter nobis persuaderetur haud inuitis illud operis libro unico ab Ambrosio comprehensum, partibus uero duabus: at illas secutis temporibus librorum uocabulo ab iis qui summopere easdem inter se discrepare animaduerterunt, fuisse inscriptas. Etenim liber primus a Iona Aurelianensium episcopo, qui sub Carolo Caluo imperatore floruit, in lib. II de Institut. laicali haud semel nominatur ; et apud Hugonem de sancto uictore citatus reperitur liber secundus . Alteram autem circa titulum difficultatem mouet quod Gratianus , ac B. Thomas  aliique nonnulli que testimonia ex hoc tractatu depromunt, ea in libro de Patriarchis exstare dicunt. Sed a fide neutiquam abhorret auctores illos in excerptis ac libris suis SS. Patrum opera eo titulo qui tunc temporis usitatior erat, laudare solitos. Quamobrem diu antea hanc memorato operi factam inscriptionem iure dixeris. Et forte non alius huic rei locum dederit, quam Cassiodorus. Cum enim ita loquitur: Item sanctus Ambrosius de Patriarchis septem libros edidit, qui multa loca ueteris Testamenti factis questionibus suauiter enodauit , dubium non est quin inter alios libros de Patriarchis tractatum quoque de Abraham complexus fuerit. Nec illud cuiquam absurdum uideri debet, quando reuera sanctus Doctor de precipuis patriarchis commentationes elucubrauerit, quas ipsemet initio libri de Ioseph recenset, atque inter se comparat. Ut ut sit, dubitare potest nemo huic ipsi de quo loquimur, operi titulum de Abraham inditum ab Ambrosio fuisse, cuius etiam rei ratio hec ab ipso redditur: Quoniam, inquit, per ordinem huius quoque Patriarche gesta considerare animum subiit. Quibus sane uerbis operis summa quasi oculis subiicitur. Quocirca illud non alio, quam de Abraham in mss. inscriptum titulo reperire est.

Profitetur quoque sanctus Antistes sese ut isti commentationi stylum admoueret, diuina auctoritate fuisse inductum : Cum Dominus Deus noster, inquit, hunc locupleti benedictionis sue dote donauerit, ut eius gratia prouocaret ceteros, institutio corrigeret: Moyses quoque imitandum eumdem nobis descripserit, etc. Itaque pius Doctor sanctum Patriarcham auditoribus suis aut lectoribus eo consilio ponebat ob oculos, ut ad eius exemplar, tamquam ad speculum, uitiorum cenum detergerent, atque ad absolutissimam uite ac sapientie Christiane contenderent perfectionem. At uero que his subiungit, satis indicant eum non modo ad fouendam promouendamque Christianorum pietatem allaborasse, uerum etiam ad explodendam philosophorum uanitatem, qui sapientis cuius ille uiuam ac solidam in Abrahamo imaginem luxisse demonstrat, commentitiam solum adumbrationem siue in Platonica republica, siue in Xeno phontico sapiente ostentabant. Eam ob rem subinde singularibus eiusdem Patriarche factis astruit quidquid isti adeo magnifice predicarent, ab hoc prestitum esse, ac longe ante ipsorum etatem a Moyse in sacris codicibus consignatum. Neque uero mireris sanctum Presulem hanc scribendi rationem sequi uoluisse; quandoquidem aduersus huiusmodi homines disputabat , qui summa cecitate ac temeritate Christum Dominum diuinas illas leges, quas ipsi non habere in admiratione non poterant, in Platonis scriptis didicisse asseuerabant.

Ante Ambrosium Philo Iudeus librum uulgauerat sub hoc titulo: uita sapientis per doctrinam perfecti, siue de legibus non scriptis, siue de Abrahamo; cui libro quosdam alios de clarioribus nonnullis huius Patriarche actionibus subiunxerat. uerumtamen si scriptorem illum in operis argumento secutus est Ambrosius, uidetur tamen ab eiusdem uerbis et sententiis, que ipsum in superioribus nonnullis tractatibus liberiori manu decerpsisse animaduertimus, in hoc ferme abstinuisse.

Methodum porro hic amplexus est ab ea que aliis suis in lucubrationibus deprehenditur, longe diuersam. Etenim in priori libro quidquid Scriptura de uita Abrahami ab accepto diuinitus iusso exeundi ex Charra ad usque ipsius obitum tradit, ad moralem intelligentiam accommodat, propositaque illius deuotione, hoc est, in exsequendis Dei mandatis obedientia, reliquas eiusdem uirtutes prosequitur: in posteriori uero primas memorati Patriarche actiones spiritali siue, ut ipse uocat, altiori sensu interpretans, uarios anime in uirtute gradus ac progressus aperit, eamdemque animam cum in Adamo decidisset, in Abrahamo resurgere atque ad perfectionem eniti docet. Diximus autem primas actiones, non uero omnes; eo quod illum tractatum post circumcisionem Patriarche, et promissam Isaaci natiuitatem actutum claudat, eius hospitalitatem paucis attingens. Atque adeo secundus liber ea fere sola complectitur, que in prioribus quatuor primi capitibus fuerant explanata. Quamuis  in illo quoque nonnulla que in hoc omittuntur, tractata reperias. Atqui non aliam causam cur secundum librum ulterius prosequi noluerit esse autumamus, nisi quod iam in animum induxisset etiam in Isaac nouum tractatum de anime perfectione, uel, ut ipse ait, uariis eius processibus elucubrare.

Cum, autem ad informationem morum utilitatem multo uberiorem e primo libro quam e secundo Christiani haurire possint, non sine diuina prouidentia factum uidetur, ut ille haud paulo incorruptior atque perfectior ad nos transmissus fuerit, quam iste in quo loci complures occurrunt miserum in modum hiatibus aliisque uitiis deturpati. Non paucos quidem neque contemnendos pristine integritati restituimus; ingenue tamen fatendum est in fine eiusdem libri adhuc confusi aliquid superesse, cui remedium afferre manu exarati codices nequiuerint. Credibile est ibi quedam uel transposita, uel auulsa, uel etiam forte ab heretico aliquo, ut patrocinium erroribus suis pararet, fuisse interiecta.

Primum librum constat e sermonibus compositum esse, quos sanctus Presul ad catechumenos qui iam nomen dederant ad baptismum et competentes erant, habuerat . Hos potissimum ipse per se docere consueuerat; et quod ore tradidisset, postmodum in libros redigere. Id autem eo facere instituerat, siue quo illorum postulatis morem gereret, siue quod ipse sponte sua eisdem prospiceret, ne que pretiosis illis baptismi sui temporibus audierant promiserantque, sibi umquam excidere ex memoria paterentur, ac simul ut in utilitatis consortium alii quoque admitterentur Christiani. Non ita quidem manifestum est librum secundum ex similibus constare concionibus: uerum cum huic rei nichil sit quod uideamus repugnare, de hoc etiam libro idem iudicium atque de primo ferre non immerito possumus.

In retegenda eorumdem librorum etate plusculum difficultatis est. Nihilominus tamen cum ex coniunctione atque ordine quo illi sequentibus commentationibus de Patriarchis connectuntur, tum ex ipsomet Ambrosio qui sub initium librorum de Ioseph, et de Mysteriis, satis aperte indicat illos omnes minime diuersis temporibus ab se fuisse compositos, satis euidenter colligitur eosdem anno circiter 387 quo librum de Iosepho in lucem prodiisse suo loco probabimus, tribui oportere.





SANCTI AMBROSII MEDIOLANENSIS EPISCOPI DE ABRAHAM LIBRI DUO [a 1Kb] . 



LIBER PRIMUS.



281 CAPUT I.

Libri titulus ac tractandi ratio exponitur: tum que utilitas ex Abrahami exemplis petenda sit, auctoritate diuina, et philosophorum collatione demonstratur.


1. Abraham libri huius titulus est, quoniam per ordinem huius quoque Patriarche gesta considerare animum subiit. De quo nobis moralis primo erit tractatus et simplex. Nam etsi altiori disputatione processus quidam et forma uirtutis, et species quedam exprimatur; tamen [b 1Kb] forensia quoque actuum eius uestigia spectare, uirtutis profectus est. Etenim si ea que natura ad uictum generauit hominum non unius, sed gemine aut etiam uberioris gratie sunt,  quanto magis ea quibus epulantur animi, non angusti, sed abundantioris usus, et multiplicis cibi esse estimari conuenit.

2. Non mediocre autem aut otiosum negotium.  Etenim cum Dominus Deus noster hunc locupleti benedictionis sue dote donauerit; ut eius gratia prouocaret ceteros, institutio corrigeret: Moyses quoque imitandum nobis descripserit; ut corda hominum in uitium labentia, huius uiri contuitu, uelut e quodam terreno busto resuscitaret, non perfunctorium debet uideri, si nos quoque scrupulosius eiusdem uiri uersemus uestigia. Nam si sapientes huius mundi, ut Plato ipse princeps philosophorum, non ueram aliquam, sed fictam et adumbratam sibi eam quam legimus [c 6Kb] proposuit persequendam , ut doceret qualem rempublicam esse oporteret: atque ita quam nec audierat, nec uiderat 282 in aliqua urbe describendam putauit, ut ii quibus hoc munus est, quemadmodum [d 1Kb] rempublicam  regerent, institui possent: et si condiscipulus Platonis Xenophon ille Socraticus fictis et ipse rebus personam uoluit informare sapientis in eo libro, quem inscribit; ut ex intimo  Philosophie sinu iusti regis et sapientis disciplina procederet: quanto magis nos non compositam figuram sapientis uiri, sed expressam uirtutem, et diuino institutam magisterio recensere intentius, et uias eius debemus persequi, quem Moyses ita descripsit, ut retro quodammodo se ipse respiceret?



CAPUT II.

Deuotio Abrahe quomodo diuini precepti uerbis probata? Quid sit exire de cognatione, quoue pacto eiusdem patriarche obedientiam Dei promissio secuta sit? Idem inuocato Domino, sibi ob uxoris pulchritudinem timet, cauetque. At Pharao propter illius raptum castigatus, quantum sit adulterii crimen indicio est: unde Abrahe exemplo ad studium deuotionis prouocamur.


3. Magnus plane uir, et multarum uirtutum clarus insignibus, quem uotis suis Philosophia non potuerit equare. Denique minus est quod illa finxit, quam quod iste gessit, maiorque ambitioso eloquentie mendacio simplex ueritatis fides. Itaque cuiusmodi fuerit in eo uiro deuotio, consideremus. Ea enim uirtus ordine prima est, que est fundamentum ceterarum: meritoque hanc ab eo primam exegit Deus dicens: Exi de terra tua, et de cognatione tua, et de domo patris tui . Satis fuerat dixisse de terra tua. Ibi enim erat exire de cognatione, exire de paterna domo: sed ideo addidit singula, ut eius affectum 283 probaret ne forte [a 1Kb] aut imprudentem  cepisse uideretur, aut fraus aliqua mandatis pararetur celestibus. Sed sicut coaceruanda fuerunt precepta, ne quid lateret: ita etiam proponenda premia, ne forte desperaret. Tentatur ut fortis, incitatur ut fidelis, [b 1Kb] prouocatur ut iustus, meritoque exiuit quemadmodum locutus est illi Dominus.

4. Et exiuit cum eo Loth . Hoc autem quod pro magno inter septem Sapientum dicta celebratur , id est, sequere Deum, perfecit [c 1Kb] Abraham, factoque Sapientum dicta preuenit, et secutus Deum exiuit de terra sua. Sed quia ante terra ei fuerat alia, hoc est, regio Chaldeorum de qua exiuit Thare Pater Abrahe, et in Charram demigrauit; et quia secum eduxit nepotem suum, cui dictum fuerat: Exi de cognatione tua; consideremus ne forte hoc sit exire  de terra sua de huius terre, hoc est, de corporis nostri quadam commoratione egredi, de qua exiuit Paulus qui dixit: Nostra autem conuersatio in celis est ; et de illecebris et delectationibus corporalibus quas uelut cognatas anime nostre dixit, quam compati necesse est corpori, donec eius colligata uinculo adheret. Ergo exire de conuersatione  terrena, et secularibus oblectamentis et superioris uite moribus atque actibus debemus; ut non solum loca, sed etiam nosmetipsos mutemus. Si cupimus adherere Christo, deseramus corruptibilia. Sunt autem corruptibilia in nobis caro, delectatio, uox [d 1Kb] obnoxia passionibus corporalibus. Per uocem autem passiones intelligimus. Unde quoniam anima nostra est, hoc est, bipertita, et rationabile habens et irrationabile, quod diuiditur per carnem et delectationis corporalis illecebras, ceterasque passiones corporis: qui iustus est uir, rationabile anime sue ab irrationabili disiungere debet ac segregare. Hoc est enim exire de Charra, tamquam de cauernis quibusdam, et cuniculis, latibulisque egredi. Latere enim criminose conscientie est. Et nos  igitur sequentes Abraham exeamus de latibulis. Si enim filii Abrahe sumus, opera Abrahe faciamus; ut luceant opera nostra coram Deo, et coram hominibus. Iustus dicit opera sua regi: peccator seipsum occultat, sicut Adam se occultare cupiebat, sed latere non poterat. Paruit itaque Abraham mandato, nec ulla legitur mora interuenisse.

5. Egressus perambulauit terram usque ad Sichem , quod interpretatione latina dicitur humerus uel ceruix, per que exsecutionem prescripti operis intelligimus. Siquidem et infra habemus scriptum: Supposuit humerum suum ad laborandum . Unde per figuram locorum id expressum aduertimus, quod deuotionem suam sanctus Abraham non solum studio, sed etiam efficacia probauerit  fructuosa, qua ad quercum usque peruenerit. 284 Quo loco apparuit illi Dominus, et dixit: Semini tuo dabo terram hanc . uide quomodo promisso frequenti tamquam inualidum adhuc informet atque instituat; et [e 1Kb] ipse memor sui totum Deo deputet, nichil sibi uindicet. Ideo et aram edificauit Deo, qui apparuit ei; et recessit inde in montem contra Orientem Bethel , surgentem adhuc sibi solem cupiens iustitie uidere. Ideoque non in uallibus, sed in monte tabernaculum sibi locauit, quia Deus montium est, et non uallium.

6. Et inuocauit nomen Domini . Ubi Bethel, id est, domus Dei, ibi et ara: ubi ara, ibi et inuocatio Dei nostri. Non immeritoque processus tantos habuit, quia Deum sperabat sibi auxilio fore.  Exercetur athleta Dei, et [f 1Kb] probatur aduersis: in desertum abiit, fames incidit, in Aegyptum descendit. Compererat in Aegypto lasciuam esse iuuenum luxuriam, petulantem cupiditatem, uoluptatum intemperantiam. Aduertebat inter huiusmodi uiros intutam uxoris pudicitiam fore, sibique coniugis pulchritudinem periculo futuram: monuit uxorem, ut sororem  se diceret. Quo docetur non magnopere decorem coniugis querendum, qui uiro necem plerumque gignere solet. Non enim tam pulchritudo mulieris, quam uirtus eius et grauitas delectat uirum. Qui suauitatem querit coniugii, [a 1Kb] non superiorem censu ambiat, quam necessitates non teneant maritales: si non monilibus ornatam, sed moribus. Offendit plerumque uirum, si se uxor nobiliorem nouerit. Hec proxima superbie sunt. Sara non facultatibus ditior, non genere splendidior erat; ideo uirum imparem non putabat, ideo quasi parem gratia diligebat, ideo non censu est retenta, non parentibus, non propinquis, sed uirum proprium quocumque pergeret, sequebatur: externa adiit, sororem se eius adseruit, contenta si ita esset necesse, se periclitari pudore,  quam uirum salute. Ut tueretur maritum mentita est germanitatem; ne insidiatores pudoris eius tamquam emulum et uindicem uxoris necarent. Denique simul ut uiderunt illam Aegyptii, admirati quod speciosa esset ualde, induxerunt illam ad regem suum, et cum Abraham bene egerunt, tamquam fratrem eius que placuisset regi, honorantes.

7. Afflixit autem Dominus Pharao afflictationibus magnis et seuissimis, et domum eius propter Saram uxorem Abre . Magnum testimonium documentumque [b 1Kb] castitatis tuende. Locus ita hortatorius, ut unusquisque se castum prebeat, alienum non affectet thorum, nec latendi spe, aut faciendi impunitate [c 1Kb] alienam uxorem incessat, non incuria aut stultitia prouocetur mariti, aut absentia longiore.  Adest presul coniugii Deus quem nichil lateat, nullus euadat, nemo irrideat: uicem absentis mariti tuctur, seruat excubias, imo sine excubiis deprehendit reum antequam 285 faciat quod parauerit; in animis singulorum, in mentibus uniuersorum crimen agnoscit. Et si maritum adulter fefelleris, non fallis Deum: et si maritum euaseris, et si iudicem fori luseris, non euadis iudicem totius mundi. Ille grauius ulciscitur iniuriam inopis, contumeliam imprudentis mariti. Maior est enim iniuria auctorem, quam custodem thalami spretum et non consideratum.

8. Ipse quoque Pharao, licet rex Aegyptiorum quem et insolentia regalis potentie supinaret, et Aegypti lasciuia atque luxuries a studio castitatis abduceret, uocauit Abraham, et arguit eum dicens:  Quid hoc fecisti mihi? Quare non dixisti mihi quia uxor tua est: sed dixisti mihi quia soror tua est: et  sumpseram eam mihi uxorem? Et nunc ecce mulier tua ante te . Etsi natura ferus ac barbarus, tamen significat etiam [d 1Kb] exteris ac barbaris moribus esse curam pudoris, et adulterii etiam sibi crimen cauendum. Qui pretendit ignorantiam, condemnat intemperantiam. Nec mirum si barbarus ius nouit nature: muta animalia [e 1Kb] que nullis tenentur legibus, sunt tamen aliqua que non solum paribus suis copule seruent fidem; uerum etiam coitus unius castitatem custodiant. Ita maior lex nature, quam legum prescriptio est. Non mirum ergo si et iste Aegyptius rex Deum timuit qui hominem non timebat, et penam soluit adulterii, qui nullis reus tenebatur legibus: statimque ubi alienam esse cognouit uxorem, non solum marito  reddidit, uerum etiam prosecutores dedit qui deducerent eum; ne quis de populo barbaro irrogaret uiolentiam uel peculio uiri, uel uxoris pudori.

9. Pulcherrimus est hic locus ad incitandum studium deuotionis, quod is qui Deum sequitur tutus semper est. Et ideo Deum preferre debemus omnibus, nec patrie contuitus, nec parentum filiorumque gratia, nec uxoris contemplatio nos reuocare debet ab exsecutione preceptorum celestium; quia Deus nobis omnia illa largitur, et potens est seruare que donat. Itaque magnum exemplum deuotionis Abrahe, quod cum uxore speciosa descendit in Aegyptum. Erat quidem iusto uiro cura coniugalis pudicitie: sed maius erat studium maturande deuotionis,  ne pretulisse custodiam thori mandatis uideretur celestibus. Itaque quoniam propter Deum contempsit omnia, recepit a Deo multiplicata omnia: sed primam Deus pudicitie tribuit remunerationem, quam gratam sciebat coniugi. Nam quia studio [f 1Kb] obeundi celestis oraculi uxorem quoque in periculum deduxit pudoris, etiam castimoniam coniugii defendit.



286 CAPUT III.

De ceteris Abrahe uirtutibus, nimirum de prudentia eius in rescindendis rixarum causis, iustitia in diuidendo, ubi et de imprudentia Loth amenis utilia postponentis, eiusque pena: tum de patrui in ipsum caritate, pietate in Deum, continentia in uictoria, et mercedis a Deo proposite electione; ac tandem de accepto future posteritatis et Christi nascituri promisso.


10. Primas igitur partes sibi iusto ordine uindicauit deuotio.  uideamus et ceterarum uirtutum gratiam. Mulcebatur sanctus Abraham nepotis presentia cui patrium affectum exhibebat. Incidit rixa inter seruulos nepotis et patrui. Aduertit prudentior seruulorum dissensionibus dominorum concordiam solui solere, [a 1Kb] amputauit fibram discordie, ne contagium serperet. Tolerabilius enim putauit ut copula sequestraretur, quam gratia dirimeretur. Quod te facere oportet, si forte huiusmodi aliquid incideris, ut seminarium dissensionis auferas. Neque enim tu fortior quam Abraham. Ille declinanda censuit, non despicienda seruulorum iurgia. Et si tu fortior, caue ne alter infirmior qui aurem prebeat seruulorum susurris. Frequenter indiuisa seruitia inter parentes discordiam serunt. Diuide potius, ut  maneat amicitia. Indiuisa domus duos non sustinet. Nonne melius est emigrare cum gratia, quam cohabitare cum discordia?

11. Ipsa quoque cuiusmodi esse debeat diuisio, Patriarcha edocet. Firmior diuidat, infirmior eligat, ne habeat quod queratur. Electionis enim sue partem non poterit calumniari. Non residet occasio resiliendi cui datur optio eligendi, nec diuisor grauatur. Nam quo prudentior, eo cautior; ut nec in diuisione circumscribatur, nec in electione fraudetur.

12. Diuisit Abraham, quia non capiebat, inquit, illos terra habitare simul , quia nimium diuites erant. Seculare uitium ut diuites terra non capiat. Nihil enim satis est diuitum cupiditati. Quanto  ditior quis fuerit, tanto auidior ad possidendum est. Extendere agri terminos cupit, et uicinum excludere. Numquid huiusmodi Abraham? Minime, quamuis in principio et ipse imperfectior. Unde enim perfectio ante aduentum Christi? Nondum uenerat qui diceret: Si uis perfectus esse, uade, uende omnia tua, et da pauperibus, et ueni, sequere me . Tamen ut minime auarus electionem offert, ut iustus dissensionem amputat. Non sit, inquit, rixa inter me et te, et inter pastores meos et pastores tuos, quia homines nos fratres sumus. Nonne ecce tota terra ante te est? Discede a me: si tu in sinistram, ego in dexteram: uel si tu in dexteram, ego in sinistram .

13. Et [b 128Kb] leuauit oculos Lot, et elegit irriguam regionem, 287 inquit, Iordanis; quia tota rigabatur, et  erat sicut paradisus Dei. Plerumque possessiones obueniunt hereditarie, alie utiliores, alie ameniores. Non utique in portione [c 1Kb] secunde sunt. Nam incipit minui singularum meritum. Sed si non queunt partes de utilioribus conuenire, conferantur amene utilioribus. Diuersa hominum ingenia sunt: alios utilia, alios amena delectant. Infirmior ameniora eligit, utiliora fastidit. uillicus nonnumquam utilis est, uel [d 1Kb] actor agri confertur urbano. Si insipiens sit elector aut cocum eligit, aut [e 1Kb] uocalem quem uenustioris gratie putat, refutat utiliorem. Plerumque etiam [f 1Kb] ubi fructus non impares sunt, prudentior ameniora declinat. Cito inuidiam mouent, cito in se excitant mentem auari. Hic tamen nichil dixit Scriptura de eo quod alia pars utilior, alia amenior fuerit;  ne [g 1Kb] studio Abraham cepisse oculos adolescentis uideretur. Amenam partem unam descripsit, non addidit alteram utiliorem. Necesse erat ut de tota regione duas partes faceret: deinde presentia, non absentia diuidebat. Una regio capere utrumque non poterat. Quod potuit summe esse iustitie, electionem obtulit.

14. Lot amenam elegit, que cito predonum oculos incurrit. Hinc bellum inter reges, aduersariorum uictoria, incolarum captiuitas. Itaque etiam Lot infirmioris consilii pretium luit, non terrarum infecunditate, sed amenitatis inuidia deceptus, ut etiam ipse captiuus abduceretur; quoniam uitio seruilis nequitie [h 1Kb] a potiore deflexerat, et partem flagitiosissimorum elegerat; Sodoma enim luxuria  atque lasciuia est. Ideoque declinatio latina interpretatione dicitur Lot, quod is uitia eligit qui a uirtute declinat, et ab equitate deflectit.

15. Quo comperto Abram numerauit seruulos suos uernaculos ; et cum trecentis decem et octo uiris adeptus uictoriam, liberauit nepotem. Probatur diuisionis affectus, quando sic amabat nepotem, ut pro eo nec belli declinaret periculum. Quid est, numerauit? Hoc est, elegit. Unde illud non solum ad scientiam Dei refertur, sed etiam ad gratiam iustorum, quod in Euangelio dixit Dominus iehsu: Et capilli uestri omnes numerati sunt . Cognouit autem Dominus qui sunt ipsius: eos autem qui non sunt ipsius, non dignatur cognoscere. Numerauit autem trecentos decem et octo, ut scias non quantitatem numeri, sed meritum electionis  expressum. Eos enim adsciuit, quos dignos numero iudicauit fidelium, qui in Domini nostri Iesu Christi passionem crederent. Trecentos enim Greca littera significat, decem et octo autem [a 3Kb] summam exprimit. Fidei ergo merito Abraham uicit, non populoso exercitu. Denique eos quibus quinque regum arma cesserunt, cum paucis egressus uernaculis triumphauit.

16. Sed qui uincit non debet sibi arrogare uictoriam, sed deferre Deo. Hoc Abraham docet, qui triumpho factus humilior est, non superbior. 288 Sacrificium denique obtulit, decimas dedit; ideoque ei Melchisedech qui interpretatione Latina dicitur rex iustitie, rex pacis, benedixit: Erat enim sacerdos summi Dei . Quis est rex iustitie  sacerdos Dei, nisi cui dicitur: Tu es sacerdos in eternum secundum ordinem Melchisedech , hoc est, Dei Filius, sacerdos Patris, qui sui corporis sacrificio Patrem nostris repropitiauit delictis.

17. Quantum autem illud quod de preda uictorie nichil uoluit contingere, nec oblatum sumere? Minuit enim fructum triumphi mercedis susceptio, et beneficii arrodit gratiam. Plurimum enim refert utrum pecunie, an glorie dimicaueris: alter mercenarii loco ducitur: alter dignus habetur conseruatoris gloria. Iure sanctus de preda usurpare aliquid uel oblatum recusat, ne dicat qui dedit: quia ego diuitem feci eum; hoc solum sibi satis esse testatur, quod pastui preliantium iuuenum profecisset. Dicet aliquis : Cum ipse uicerit,  quomodo dicit ad regem Sodomorum, Nihil sumam abs te; cum preda utique in potestate uicotris fuerit ? Docet militarem disciplinam, ut regi seruentur omnia. Sane iis qui secum fuissent in adiumentum fortasse sociati, partem emolumenti tribuendam asserit tamquam mercedem laboris.

18. Ideoque quoniam sibi mercedem ab homine non quesiuit, a Deo accepit, sicut legimus scriptum; quia post hec uerba factum est uerbum Domini ad Abram in uisu dicens : Noli timere Abram, ego protegam te, merces tua multa erit ualde . Non est serus ad remunerandum Dominus, et cito promittit, et multa largitur; ne infirmos animos per dilationem aliquam subeat penitentia contempsisse presentia: et uelut quadam usuraria largitate compensat,  ut uberiora restituat ei qui captus non fuerit oblatione presentium.

19. Ab ipso quoque Domino mercedem quam postulet, consideremus. Non diuitias ut auarus exposcit, non longeuitatem uite istius, ut meticulosus mortis, non potentiam; sed dignum querit sui heredem laboris: Quid mihi, inquit, dabis? Ego autem dimittor sine filiis . Et infra: quia mihi semen non dedisti, uernaculus meus mihi heres erit . Discant ergo homines coniugia non spernere, nec sibi sociare impares; ne huiusmodi suscipiant liberos, quos heredes habere non possint;  ut uel transfundende hereditatis contemplatione, si nullo contuitu pudoris mouentur, digno studeant matrimonio.

20. Sed si Abrahe sententia ad corrigendum minus proficit, accipe oraculum Dei huiusmodi condemnantis hereditatem: Non erit, inquit, heres tuus hic: sed alter qui exierit de te, ille heres tuus erit . Quem dicit alterum? Peperit enim et Agar filium Ismel, sed non ipsum dicit, sed dicit sanctum Isaac. Et ideo addidit: Qui exierit de te. Ille enim uere exiuit ex Abraham, qui legitimo coniugio procreatus est. Sed per Isaac legitimum filium, illum uerum legitimum possumus intelligere 289 Dominum Iesum Christum, quem in principio Euangelii secundum Mattheum Abrahe filium legimus  , qui uerum se Abrahe gessit heredem, auctoris illuminans successionem, per quem Abraham respexit in celum, et splendorem posteritatis sue agnouit non minus illustrem, quam stellarum celestium fulget claritas. Sicut enim stella differt a stella in claritate, ita et resurrectio mortuorum . Apostolus dicit. Eo quod resurrectionis sue donans consortia, homines quos mors solebat terris abscondere, regni celestis fecit esse participes.

21. Quomodo autem Abrahe propago diffusa est, nisi per hereditatem fidei, per quam celo comparamur, conferimur angelis, equamur stellis? Ideo ait: Sic erit semen tuum. Et credidit, inquit, Abraham Deo . Quid credidit? Christum sibi per  susceptionem corporis heredem futurum. Ut scias quia hoc credidit, Dominus ait: Abraham diem meum uidit, et gauisus est . Ideo reputatum est illi ad iustitiam, quia rationem non quesiuit, sed promptissima fide credidit. Bonum est ut rationem preueniat fides; ne tamquam ab homine, ita a Domino Deo nostro rationem uideamur exigere. Etenim quam indignum ut humanis testimoniis de alio credamus, Dei oraculis de se non credamus! Imitemur ergo Abraham, ut heredes simus terre per iustitiam fidei, per quam ille mundi heres factus est.



CAPUT Iu.

Abraham ab adulterii crimine ob susceptum ex ancilla filium defenditur: nempe quod ab humana fragilitate non esset immunis, et tunc Chaldeorum superstitiones uix reliquisset: deinde quod in legem ut pote necdum latam non peccauerit: postea quod non libidine, sed amore prolis inductus sit; ubi multa contra adulterium disputantur: defenditur ultimo quod illud ipsum mysterium non peccatum fuerit. Ad extremum queritur an decuerit circumcisionem institui postea reuocandam, et minimum in se perfectionis continentem.


22. Sed fortasse dicat aliquis: Quomodo Abraham nobis imitandum proponis, 290 cum de ancilla susceperit filium? Aut quid sibi uult hoc esse, ut tantus uir huic errori fuerit obnoxius, cuius tanta opera  miramur? Et ideo ne quodam more nauigantium locum hunc quem plerique uadosum putant, declinasse uideamur, rationem eius explanare cordi est. Non abnuo quod Abraham de ancilla susceperit filium; ut cognoscas quoniam non superioris cuiusdam nature ac substantie fuit Abraham, sed unus e numero et fragilitate uniuersorum hominum. Denique et de regione Chaldeorum uocatus est, quos superstitioni uane intentos esse magis quam ceteros accepimus; et ideo maiorem inuenit gratiam apud Deum, [a 1Kb] quia superioribus renuntiauit, ad priora se extendit, ut sequeretur Deum. Propositus est enim ad imitandum tibi, ut et tu aduertas, quod si peccatis renunties, possis emereri Domini misericordiam.

23. Mouere tamen aliquos potest, quod iam cum  Deo loquebatur, et ad ancillam introiuit, sicut scriptum est: Quia dixit Sara ad Abram: Ecce conclusit me Dominus, ut non pariam: intra ergo ad ancillam meam, [b 34Kb] ut filios facias ex illa . Et ita factum est. Sed consideremus, primum quia Abraham ante legem Moysis, et ante Euangelium fuit: [c 4Kb] nondum interdictum adulterium uidebatur. Pena criminis ex tempore legis est, que crimen inhibuit: nec ante legem ulla rei damnatio est; sed ex lege. Non ergo in legem commisit Abraham, sed legem preuenit. Deus in paradiso licet coniugium laudauerit  non adulterium damnauerat. Non uult enim mortem peccatoris, et ideo quod premii est pollicetur: quod pene, non  exigit. Mauult enim mitibus prouocare, quam terrere seuioribus. Et tu peccasti cum gentilis esses, habes excusationem: uenisti ad Ecclesiam, audisti legem: Non adulterabis , iam excusationem delicti non habes. Tamen quoniam cum his mihi sermo est, qui ad gratiam baptismatis nomen dederunt, si quis tantum crimen fecit, sciat sibi tribuendam ueniam; sed quasi ei qui crimen commiserit, in reliquum tamen abstinendum nouerit. Denique illi adultere quam in Euangelio obtulerunt [d 1Kb] scribe Phariseorum, 291 ignouit quidem Dominus superiora, sed ait: uade, et amodo uide ne pecces . Quod cum illi dicit, tibi dicit. Fecisti gentilis adulterium, fecisti catechumenus? Ignoscitur tibi, remittitur tibi per baptismum. uade, et  post hec uide ne pecces. Habes unam Abrahe defensionem.

24. Secunda illa est, quod non ardore aliquo uage succensus libidinis, non petulantis forme captus decore, ancille contubernio coniugalem posthabuit thorum, sed studio querende posteritatis et propagande sobolis. Adhuc post diluuium raritas erat generis humani: erat etiam religionis, ne quis non reddidisse debitum uideretur nature. Denique et Lot sancti filie hanc causam querende posteritatis habuerunt, ne genus deficeret humanum; et ideo publici muneris gratia priuatam [e 1Kb] culpam pretexuit. Nec otiosum est quod uxor auctor facti inducitur; ut excusetur maritus, ne uago raptus errore credatur:  simul ut discant mulieres diligere uiros, nec agitari uana suspicione pellicatus, aut inuidere priuignis, si ipse liberos non susceperint. Uxori bone cordi erat excusare apud uirum sterilitatem suam; et ne causa esset uiro quod is liberos non haberet, suadet ut intraret ad ancillam. Hoc fecit Lia, hoc Rachel postea. Disce mulier zelum deponere, qui sepe mulieres in furorem incitat.

25. Sed et uos moneo, uiri, maxime qui ad gratiam Domini tenditis, non commisceri adulterino corpori  nec dare hanc occasionem diuortii mulieribus. Nemo sibi blandiatur de legibus hominum . Omne stuprum adulterium est, nec uiro licet quod mulieri non licet. Eadem a uiro, que  ab uxore debetur castimonia. Quidquid in eam que non sit legitima uxor, commissum fuerit adulterii damnatur crimine. Ergo aduertistis quid debeatis cauere, ne quis sacramentis se indignum prebeat.

26. Accipite etiam aliud, quia huiusmodi intemperantia soluit caritatem coniugii, superbas ancillas facit, iracundas matronas, discordes coniuges, concubinas procaces, inuerecundos maritos. Simul ut de domino conceperit ancilla, spernit dominam suam tamquam ditior partu: domina se despici dolet, maritum auctorem iniuriarum suarum arguit. Denique Sara ipsa marito ancille sue potestatem dederat, et postea dicit ad eum: Iniuriam accipio ego ex te: ego dedi ancillam meam in sinum tuum; ubi autem uidet conceptum esse, spreta sum, inquit, coram  ab ea: iudicet Deus inter me et te . Quantus dolor, quam grauis querela sit feminarum lectione exponitur. Da improuidum et leuem maritum qui morigerari nesciat, et diuortii causas exhibet. Sed Abraham, uir moderatus et prudens: Ecce, inquit, ancilla tua in manibus tuis, utere ea quomodo tibi placuerit . Maluit enim uxorem tenere, quam famulam. Nec hoc tamen plenum remedium. Accepit potestatem [a 1Kb] irata uxor, et immoderatius ultione permissa utitur. Quod si Sara moderationem non tenuit, que tenebit? Ideoque scriptum est: Et afflixit eam Sara, et fugit a facie eius.  Duo sunt que comprehendit 292 Scriptura; ut et domine grauem indignationem exprimeret, et ancille tumorem ac superbiam. Quod afflixit eam Sara, ad  iracundiam affligentis refertur: quod Agar fugit, contumeliam seruili patientia non ferebat, que sibi herilis contubernii uindicabat fastigium: indignata est iniuriam, que induerat insolentiam. Denique interroganti angelo quo iret, respondit: A facie Sare domine mee ego fugio . Et hoc tumoris immodici, ut prius nomen Sare diceret, postea dominam significaret. Illud ad iniuriam premissum,  hoc ad expressionem persone additum. Non placuit angelo ancille insolentia; et ideo dixit illi: Reuertere ad dominam tuam . Utique non latuisset angelum, si ui suppliciorum uicta fugisset, et magis reprehendisset uerberantis seuitiam, quam fugientis discessionem: sed ut ostenderet quia tamquam superba fugiebat, [b 1Kb] ne superba esset domine, addidit: Et humilia te sub manibus eius . Opto igitur ut hoc uitium nullus incidat: sed si quis inciderit, discat ancillam suam humiliare uxori sue; ne dum uult ancillam uindicare, excludat uxorem.

27. Ergo Abraham et unus de populo erat gentili, et causa posteritatis introierat ad ancillam; quia uxor eius sterilitatem suam obumbrare cupiens, auctor eius facti fuerat uiro: et tamen non otiosum est  quod post hoc Deus statim, quia alia eius opera probaret, [c 1Kb] uel huius facti penitentiam, dixit illi: Ego sum Deus tuus, emerere in conspectu meo, et esto sine querela , quasi adhuc plene non emeruisset, qui desperaret sterilis partum uxoris, et de ancilla posteritatem quereret. Esto, inquit, sine querela, hoc est, irreprehensibilis; ut de te non queratur uxor, nec quisquam tua facta reprehendat. Mutat enim nomen, littera addita, ut de Abram uocaretur Abraham, hoc est, de patre uano, sicut habet Latina interpretatio, uocaretur pater sublimis, pater electus; uel de patre fieret et pater filii. uanus erat cum Deum nesciret: electus factus est postquam cognouit Deum. Pater erat cum de ancilla prolem haberet: sed pater filii non erat; quia non erat ei filius, qui non erat legitimo susceptus coniugio. Peperit Sara,  et factus est pater filii. Circumcidi iubetur accepturus ueri seminis hereditatem. Nonne euidenter circumcisio carnis preceptum est castimonie, ut aliquis resecet libidinem carnis, et indomitas luxu ac lasciuia refrenet cupiditates? Etenim circumcisionis uocabulo id prescribitur, ut omnis impuritatis fetor abstergatur, et incentiuum libidinis auferatur. Duabus usi sumus defensionibus.

28. Tertia quoque est quam nobis Apostoli Pauli tribuit auctoritas, qui ait: Illa que gessit Abraham ut de ancilla susciperet sobolem, in figuram facta sunt, et secundum allegoriam dicta. Allegoria est cum aliud geritur et aliud figuratur; sicut etiam ipse Apostolus docet dicens: Sub lege uolentes esse, legem non legistis? Scriptum est enim, Quoniam Abraham  duos filios habuerit, unum de ancilla, et unum de libera; sed is quidem qui de ancilla, secundum carnem natus est: qui autem de libera 293 per repromissionem: que sunt per allegoriam dicta. Nam hec sunt duo testamenta: unum quidem a monte Sina in seruitutem generans quod est Agar , duos populos ostendens de Abrahe generatione manare: unum Iudeorum, qui legis syllabis seruiat; eo quod  de ancilla in seruitutem uideatur esse generatus: alterum Christianum, qui ad remissionem peccatorum celestis gratie libertatem acceperit. Quod ergo putas esse peccatum, aduertis esse mysterium, quo ea que posterioribus erant futura temporibus, reuelabantur. Denique addidit: uos autem, fratres, secundum Isaac promissionis fili iestis . Ideo, inquit, nolite querere opera legis; quoniam non iustificatur homo ex operibus legis, nisi per fidem Iesu Christi . Et ut scias quia Christianis dixit: Et nos, inquit, in Christum Iesum credimus; ut iustificemur ex fide Christi, et non ex operibus legis . Agnoscamus ergo quoniam hec que in figuram contingebant, illis crimini non erant: nobis autem erunt, si ad correptionem nostram scripta  cauere nolimus: sed magis id agamus, ut cum simus libere filii, que est Sara, [a 1Kb] ne legis laqueis seruiamus, cum Abraham liberam tenuerit, ancillam eiecerit.

29. Quo loco  plerosque moueri scio: si enim bona est circumcisio, hodieque teneri debuit: si inutilis, mandari non debuit, diuino presertim oraculo. Sed cum Apostolus dixerit Paulus : Quia Abraham signum accepit circumcisionis: utique signum non ipsa res, sed alterius rei est, hoc est, non ueritas, sed indicium ueritatis. Denique ipse exposuit et expressit dicens : Signum accepit circumcisionis, signaculum iustitie et fidei. Unde non incongrue intelligimus quia circumcisio corporalis signum circumcisionis est spiritalis.  Ergo signum mansit donec ueniret ueritas. Aduenit Dominus iehsu, qui ait: Ego sum uia, ueritas, et uita . [b 1Kb] Quia non partem exiguam corporis in signo, sed totum circumcidit hominem in ueritate, signum detraxit, ueritatem induxit; quia postea quam uenit quod perfectum est, quod ex parte erat, euacuatum est; et ideo cessauit circumcisio partis, ubi refulsit circumcisio uniuersitatis. Iam enim non ex parte, sed totus homo saluatur in corpore, saluatur in anima. Scriptum est enim: Qui uult post me uenire, abneget seipsum, et tollat crucem suam, et sequatur me . Hec est perfectio circumcisionis; quia [c 1Kb] per corporis oblationem redimitur anima, de qua ipse Dominus ait: Qui perdiderit animam suam propter me, inueniet eam .

 30. Superest illa nunc questionis portio, utrum debuerit pars premitti, cum esset uentura perfectio. Qui locus facilis est ad diluendum, [d 1Kb] si consideremus quibus pars mandata sit, quibus seruata perfectio. Pars enim mandata est secundum legem populo Iudeorum, illi dura ceruice, illi infirmo, illi qui  Deum suum non cognouit. Cum ergo partem non potuerit sustinere, quomodo perfectionem seruare potuisset? Ut si puerulum litteris imbuas, a singulis litterarum elementis 294 inchoandum est tibi, ut a singulis apicibus ad syllabas, a syllabis eum per ordinem ad nomina, orationemque deducas. Nec potest mare quisquam nauigare intrepidus, nisi qui ante in fluminibus nauigauerit. Denique si quid aut conficiendi itineris, aut leuandi oneris puero uelis prouectiorique mandare, numquid equanda onera sunt, aut equandus labor? Ita igitur noueris his perfectionem circumcisionis esse seruatam, [e 1Kb] qui a Christo instituti, ualidioribus idonei uiderentur; ut fideles probarentur, quorum multitudo innumera crucem tolleret; suamque pro Christo animam deuoueret, et increduli  non possent resistere, qui in totius corporis immolatione queri salutem putarent, qui exignum circumcisionis sue sanguinem salutarem arbitrarentur.

31. Considerandum autem quod in preputio positum uocauit Deus, in preputio adhuc manenti legitimi filii promissa est hereditas; ut non Iudeorum tantummodo patrem, ut ipsi asserunt, sed omnium credentium auctorem per fidem credas. [f 1Kb] Sara quoque ante circumcisionem uiri in unius littere adiectione non mediocri remuneratione benedicitur, ut principatum uirtutis et gratie haberet; de qua nationes et reges gentium spondet futuros, ut in ipsa typus non Synagoge, sed Ecclesie constitueretur. Quod autem promisso ex ea filio, risit Abraham, non incredulitatis, sed exsultationis indicium fuit. Denique  procidit in faciem, qui adorauit, et credidit, et adiecit: Si mihi centum annorum nascetur filius, et si Sara nonaginta annorum pariet. Et dixit: Ismel hic uiuat in conspectu tuo . Non est incredulus in promissis, nec auarus in uotis. Hoc est, non dubito quod facias, ut et centum annorum seni dones filium, et nature auctor nature metas relaxes. Beatus cui ista donantur: sed tamen etiam hic Ismel quem habeo de uernacula, si uiuat in conspectu tuo, abundat mihi gratia. Denique Dominus et probauit eius affectum, et petitionem non abnuit, et sua promissa firmauit.



CAPUT u.

De hospitalitate Abraham hospitum explorantis aduentum, eisque obuiam properantis. Commendatur eadem uirtus, et uana quorumdam excusatio diluitur. Quam diligentem in ea se prebuerit idem sanctus, et quomodo uxorem in meriti partem adsciuerit? Quid oblata ab utroque mystice significent? Postremo facta ministranti Abrahamo filii promissio, sicut et Sare risus exponitur.


 32. Diximus de Abrahe deuotione, ac fide, de prudentia, iustitia, caritate, parcimonia: nunc etiam de hospitalitate dicamus. Est enim non mediocris ea uirtus. Unde et Apostolus principaliter eam in episcopo esse oportere gemine scriptionis docuit auctoritate; ut presto sit aduenientibus, et occurrat obuiam, et itinera exploret, et adsit non querentibus, et rapiat 295 pretergredientes. Ante ostium sedebat Abraham, sedebat meridie. Quando alii requiescebant, iste hospitum explorabat aduentus. Merito illi Deus apparuit ad quercum Mambre, quia fructum hospitalitatis studiosissime requirebat.

33. Et respiciens, inquit, oculis uidit, et ecce tres  uiri stabant secus illum. Et cum uidisset illos, cucurrit obuiam illis . uide primo fidei mysterium. Deus illi apparuit, et tres aspexit. [a 1Kb] Cui Deus refulget, Trinitatem uidet, non sine Filio Patrem suscipit, nec sine Spiritu sancto Filium confitetur. Hec alibi plenius . Nunc moralis persequendi propositum est loci. Non otiosus sedet, qui longe aspicit: nec aspexisse contentus, cucurrit obuiam. Festinauit occurrere, quia non satis est recte facere, nisi [b 1Kb] etiam maturare quod facias. Festinanter enim manducare pascha lex iubet . Uberiores enim fructus habet celerata deuotio. Disce ergo quam impiger esse debeas, ut possis preuenire hospitem; ne quis preueniat, et te boni muneris defraudet copia.

 34. Bona est hospitalitas, habet mercedem suam, primum humane gratie, deinde quod maius est, remunerationis diuine. Omnes in hoc incolatu hospites sumus; ad tempus enim habitandi habemus hospitium: emigramus propere. Caueamus ne si nos duri aut negligentes fuerimus in recipiendis hospitibus, etiam nobis post uite istius cursum sanctorum hospitia denegentur. Unde in Euangelio Saluator dicit: Facite uobis amicos de iniquo mammona, qui uos recipiant in eterna tabernacula sua . Deinde etiam in hoc corpore sitis plerumque oboritur peregrinandi necessitas. Quod ergo aliis negaueris, id in te ipse decernis: et quod aliis detuleris, eo te facies dignum uideri. Si omnes eam sententiam non suscipiendi hospites sequantur, ubi erit requies  peregrinantibus? Relictis igitur humanis habitaculis, captabimus secessus ferarum, bestiarum cubilia.

35. Sed pauperiem pretendis. Non opes a te hospes requirit, sed gratiam; non ornatum conuiuium, sed cibum obuium. Melior est, inquit, hospitalitas cum oleribus ad amicitiam et gratiam, quam si uitulos occidas ad presepia cum inimicitiis . Hec grata hominibus, et accepta Deo. Unde Dominus  iehsu in Euangelio . eum quicumque dederit hospiti potum aque frigide, celestium asserit premiorum non exsortem futurum. Denique Iacob oues adaquauit Rachel, et gratiam reperit, et uxorem acquisiuit. Deinde qui scis an Deum suscipias, cum hospitem putas? Abraham dum peregrinantibus defert hospitium, Deum atque angelos eius hospitio suscepit: quamuis et cum hospitem suscipis, suscipias Deum, sicut scriptum in Euangelio legis, dicente Domino Iesu: Hospes eram, et collegistis me . . . . Quod enim uni horum minimorum fecistis, mihi fecistis . Unius hore hospitio uidua illa que suscepit 296 Eliam, et exiguo cibo pauit, perpetuum toto tempore famis inuenit alimentum, et mercedem accepit mirabilem, ut numquam  de hydria farina deficeret. Eliseus quoque defuncti pignoris resuscitatione donata, soluit hospitii pensionem.

36. Non sola tamen facilitas susceptionis, sed etiam sedulitas suscipientis et affectus queritur. Utrumque te Abraham docet. Cucurrit obuiam, rogauit prior dicens: Domine, si inueni gratiam ante te, ne preterieris seruum tuum: sumatur aqua, et lauentur pedes uestri, et refrigerate sub arbore: et sumam panem, et manducate, et post hec transietis: propter quod declinastis ad seruum uestrum . Tres uidit, et unum Dominum appellauit, ipsius solius se seruum fatetur. Deinde conuersus ad duos quos ministros arbitrabatur, etiam ipsis deferre gestit obsequium, iam non iure debito seruitutis obstrictus,  sed blando sedulitatis nomine, usuque famulatus.

37. Et festinauit Abraham in tabernaculum ad Saram, et dixit ei: Festina et consperge tres mensuras similaginis, et fac subcinericia . Bonus maritus exsortem religiosi muneris esse non patitur uxorem, nec auare sibi totum munus usurpat. Recte igitur et pietatis, et uerecundie causa seruatur. Quod pietatis est, uult esse commune: quod pudoris est, integrum manet Sare. Ante tabernaculum uir hospitum explorat aduentus: intra tabernaculum Sara tuetur femine uerecundiam, et opera muliebria tuto exercet pudore. Foris maritus inuitat, intus Sara conuiuium adornat. Nec solum ipse festinat Abraham, sed etiam festinandum dixit uxori, sociam deuotionis  ostendens, nec fide disparem.

38. Consperge, inquit, tres mensuras similaginis, et fac subcinericia. Grece. dicuntur, hoc est, abscondita; eo quod latere debeat omne mysterium, et quasi [c 1Kb] operiri fido silentio, ne profanis temere diuulgetur auribus. Hoc pascitur diuina maiestas, hunc epulatur affectum, qui parcus loquendi sit, nec sacra in medium ferat. Breuiter autem fidei mysterium  docet Sara, unius similaginis tres mensuras faciens, que typum Ecclesie habet cui dicitur: Letare sterilis, que non paris: erumpe et clama, que non parturis . Hec [a 1Kb] est enim que intimo fidem spiritu fouet, eiusdem diuinitatis asserens Trinitatem, pari quadam mensura atque reuerentia Patrem, Filiumque, et sanctum adorans Spiritum, et maiestatis unitate concelebrans, personarumque proprietate distinguens, hac deuotionem tuam fidei assertione consperge.

39. Mulier similaginem offerat, hoc est, interiora spiritalis frumenti uel grani illius de quo dictum est, quod nisi in terram ceciderit, nullum fructum afferat. Unde et prima uidit Maria Dominice resurrectionis mysterium, et festinauit non passim omnibus, sed  solis Petro et Iohanni intimare sacre salutis nuntium. uir currat 297 ad boues, sumat uitulum, et sacramentum Dominice passionis festinato impiger studio, non lento otio remissus accipiat, tradat illud puero qui innocentiam tenere seruet etatis, dolum nesciat, referire non nouerit, incorrupti corporis castimoniam custodiat. De quo ait Dominus iehsu: Nisi conuersi fueritis, et efficiamini sicut puer iste, non intrabitis in regnum celorum . Huic puero et similibus eius etiam sanctus Dauid diuine laudationis dispensat officium dicens: Laudate, pueri, Dominum .

40. Nec illud otiosum, quod cucurrit ad boues, tenerum uitulum et bonum sumpsit, et cum lacte apposuit. Denique et in Exodo cum pascha Domini declararet,  ait Moyses: Agnus sine macula, mundus, consummatus, anniculus, masculus erit uobis [b 1Kb] ab ouibus et hedis. Sumetis et occidetis, inquit, illum tota multitudo synagoge ad uesperum . Unde et hic meridies esse describitur, quando Abraham Domino offert hospitium. Sed ad cenam uitulus immolatur, et cum lacte manducatur, hoc est, non in sanguine, sed cum fidei puritate. Bonus uitulus, ut pote qui peccata dilueret. Tener, quia non dura ceruice, sed molli iugum legis agnouit, crucis patibulum non recusauit. Et merito tener, de cuius capite et pedibus et internis nichil relictum est, et os non est contritum ab eo, sed totus epulantium cibo cessit. Talem nobis Legis figurauit umbra, talem ueritas Euangelii demonstrauit .

 41. Manducauerunt, inquit, illi: Abraham autem stabat sub arbore . Aduertimus [c 1Kb] humilitatis officium commendare humilitatem. Abraham stabat, et tu primam accubitionis partem occupas? Denique ea humilitas inuenit gratiam, ut promitteretur ei filius.

42. Dixit autem ad illum: Ubi est Sara uxor tua? Qui respondit, et dixit: Ecce in tabernaculo .  Numquid ignorabat Dominus qui in posterioribus Sodomorum futura excidia denuntiat, ubi Sara esset? Non ignorabat: sed docere nos uoluit, quantus pudor esse debeat feminarum; ne procaci occursu hospitum in se oculos inflectant; salua uerecundia ministerium suum exerceant. Abraham quoque auribus tuis ingerit in tabernaculo Saram degere; ut discas quid ab uxore exigas. Prouectiore etate iam Sara iuuenilem custodit uerecundiam, ideo Dominus spopondit ei filium. Defecerant, inquit, Sare fieri muliebria . Non otiose additum, ne putares feminee adhuc possibilitatis fuisse, ut pareret.

43. Risit autem Sara . Quod indicium futuri magis, quam incredulitatis arbitror. Risit enim, licet adhuc nesciens quid rideret, quod publicam  esset in Isaac paritura letitiam. Ideo negauit se risisse, quia ignorauit: ideo risit, quia prophetauit.



298 CAPUT uI.

Sodomorum excidium Abrahe predicitur, predicatur que diuina in tolerandis peccatoribus, ac peccatis examinandis et condonandis indulgentia. Angeli uespere aduentantes apud Lot hospitantur. Immani scelere Sodomitarum cumulantur flagitia. Oblatis filiabus conatur Lot eorum furorem mitigare, quos angeli cecitate percutiunt. Idem Lot generis sequi recusantibus, prohibitus ne retro respiciat, educitur; et qua ratione ad nos quoque illud pertineat? Excusato demum filiarum cum parente incestu, ebrietatis mala describuntur.

 44. Exsurgentes autem uiri conspexerunt in faciem Sodome et Gomorrhe . Sicut uisitatio Domini timentibus exhibetur, ita etiam impiis pena peccati reponitur. Abraham deducebat hospites, ad humanitatis gratiam addebat obsequia. Nam Sodomite pro pietatis officiis impuritatis augebant flagitia.

45. Non celabo, inquit, Abraham puerum meum que ego faciam . Senilis utique etatis Abraham in superioribus Scriptura signauit, quia nonaginta et nouem processisset annos: quomodo hunc puerum dicit? Sed cum immemorem senectutis, exploratorem indefessum, cursu impigrum, standi patientissimum, deducendi studiosissimum expresserit, nonne conuenire nomen pueri uidetur officiis?  Merito puer dicitur, qui senile nesciebat fastidium, pueritie innocentiam et obsequium deferebat. Datur itaque iusto benedictionis gratia, et posteritatis hereditas.

46. Offensa autem peccatorum exponitur. Clamor, inquit, Sodomorum et Gomorrhe impletus est . Magna Domini patientia, ut non statim peccatorem puniat, sed diu differat exspectans correctionem;  nec commoueatur ad ulciscendum, nisi peccator mensuram excedat. Unde et Dominus iehsu in Euangelio ad Iudeos ait: Implete mensuram patrum uestrorum .

47. Descendam itaque, ut uideam secundum clamorem illorum uenientem ad me, si consummabuntur: sin autem, ut sciam . Non ignorabat Dominus peccata Sodomorum: sed propter te instruendum uerba huiusmodi loquebatur; ut tu propius scruteris eorum commissa, in quos uindicandum arbitraris. Descendam, inquit, ut uideam, hoc est, etiam tu descendere cura, descende indaginis studio; ne quid sit quod fallat, aut lateat absentem; ut oculis facinus deprehendas. Eminus positi multa nescire possunt. Quem clamorem autem ait, nisi forte  quia ei quem nichil latet, clamant omnia, clamare uidentur singulorum crimina? Denique ad Cain dicitur: Sanguis fratris tui ad me clamat , hoc est, non latet, sed clamat parricidium tuum. Itaque uelut excitatur Deus flagitiorum nostrorum clamoribus; ut aliquando uindicet, qui libenter [a 1Kb] ignoscit.

48. Denique Abrahe petenti ne simul perderet iustos, tamquam iniquos, et interroganti, Si fuerint quinquaginta iusti in ciuitate, perdes illos ? 299 respondit: Non perdam ciuitatem, si fuerint in ea quinquaginta iusti, et totum locum seruabo. Et sic per ordinem interrogationum, et responsionum uicem, etiam si decem iustos inuenerit in ciuitate, tamen propter paucorum iustitiam impunitatem toti  populo promittit. Unde discimus quantus murus sit patrie uir iustus, quemadmodum non debeamus inuidere uiris sanctis, nec temere derogare. Illorum etenim nos fides seruat, illorum iustitia ab excidio defendit. Sodoma quoque si habuisset uiros decem iustos, potuit non perire.

49. Quid sibi autem uult quod illi qui ad Abraham simul cum Domino uenerant, Sodomam petierunt uiri, nisi ut acerbaretur crimen eorum, si quos iustus honorauerat, his maiore sacrilegio impii uim conarentur inferre? Nam quod uiros dixit, euidens est ratio; quia speciem preferebant uirorum.

50. Sodomam uenerunt uespere, meridie ad Abraham; quia iusto refulget angelorum presentia, impiis tenebras affert. Tamen potest referri etiam ad tempus Dominice passionis, quod uesperi uenerunt  ad eum, qui a Sodomitanis contagionibus, et totius urbis excidio erat liberandus. uesper erat antequam Christus ueniret; quia totus erat mundus in tenebris. uesper erat omnibus quos immanium delictorum squalor tenebrosus urgebat. uenit Dominus iehsu,  redemit sanguine suo mundum, lucem attulit. uenerunt autem angeli duo in Sodomam ad uesperam . Ubi gratia largienda est, Christus adest: ubi exercenda seueritas, soli adsunt ministri, deest iehsu.

51. Sedebat Lot ad portam . Emendauerant Lot sanctum aduersa captiuitatis, et sollicitiorem fecerant. Itaque processu etatis didicerat imitari parentem. Ad portam itaque sedebat, ut exciperet aduenientes. Denique exsurrexit obuiam illis. Perfectior cucurrit obuiam: iste, exsurrexit, et adorauit in faciem super terram, et dixit: Ecce domini declinate in domum pueri uestri . Et cegit illos diuertere, qui dicebant: In platea manebimus. Commendatur hic iusti sanctitas, et angelorum gratia.  Illi nolebant aduentum suum hospiti grauiorem uideri: ille [b 1Kb] quidem inter quos habitaret, sciebat; tamen domum suam offerebat periculis, quibus auferret hospites. Certe quo tardius acquiescebant, diutius tentando, plenius comprobabant.

52. uiri autem ciuitatis Sodomorum circumdederunt domum ab infante usque ad senem, totus populus pariter . Prestruitur iudicii diuini equitas, ne forte quis diceret: Quid peccauerunt pueri, ut omnes excidio inuoluerentur? Ita nullus illic iustus, nullus innocens fuit. Audi Scripturam testificantem quia circumdederunt domum ab infante usque ad senem, totus populus pariter. Nulla etas erat culpe immunis, ideo nullus 300 immunis exitii fuit. Et qui possibilitatem perpetrandi criminis non habuit, habuit affectum. Effete  uires senum, sed mens plena libidinis. Offerebat  sanctus Lot filiarum pudorem. Nam etsi illa quoque flagitiosa impuritas erat; tamen minus erat secundum naturam coire, quam aduersum naturam delinquere. Preferebat domus sue uerecundie hospitalem gratiam, etiam apud barbaras gentes inuiolabilem. Denique illic quoque inoffensa hospitalitas est, ubi nec germanitas satis tuta est.

53. Percusserunt autem illos angeli cecitate, ut et ostium domus quod aperire cupiebant, non reperirent. Hic mirabilis quidem angelorum declaratur potestas; ut offusa impuris cecitate, non reperirentur domus ostia. Sed etiam illud ostenditur, quia ceca est omnis libido, et ante se non uidet. Quod uero hospitum manibus reuocatus est sanctus Lot in domum demonstratur immemor periculi, memor fidei  non eripuisse se periculo, sed obtulisse.

54. [c 1Kb] Ponitur pietatis locus, quod manifestata sibi per angelos totius regionis euersione, et generos habere Lot sanctus inducitur, et monere eos ut fugerent; simul ne deserendo eos, nec admonendo, minus  pius uideretur circa filiarum maritos: uel erroris earum causa ipsi assignaretur, que destitute uirili consortio concubitum inebriati expetissent patris. Non ergo indefensum Scriptura uirum sanctum relinquit; cum et tradidisse maritis filias, et monuisse generos inducitur. Sed uisum est illis quod derideret eos, et tamen adhuc morabatur Lot, ut persuaderet generis suis; et pene non esset profectus, ut euaderet, nisi urgentibus angelis et tenentibus manus eius, egredi coactus esset.

55. Non ergo profectus, sed eductus est: et mandatum accepit ne respiceret retro, nec resisteret in tota regione illa, sed in montem ascenderet. Hoc cum illi dicitur, omnibus dicitur. Si uis ergo et tu euadere, ne respicias retro, sed ante. Aspice ubi  Christus est, qui dicat tibi: uade retro me, sicut Petro dicit: uade retro me , ut Christum sequeretur, Christum uideret. Retro Sodoma est plena flagitii, retro Gomorrha uitiis scatens, criminum regio. Ne tetigeritis, inquit Apostolus, ne attaminaueritis, ne gustaueritis, que sunt omnia ad corruptelam . Fuge ergo Sodomam, [a 1Kb] relinque ocius Gomorrham, desere elementa huius mundi, ne te imminentia inuoluant pericula: non resistas fugiens, nec in tota uitiorum regione remoreris. Qui non respexit, euasit: que respexit, non potuit euadere.

56. Excusantur autem filie sancti Lot, quia putauerunt non uicine regionis, sed totius orbis [b 1Kb] fuisse illud excidium, et se solas cum patre superstites ex omnibus populis remansisse. Et ideo ne genus deficeret  humanum, paternum petiisse 301 concubitum; ut semen generationis humane de patre suo resuscitarent. Non ergo libidinis uitium fuit, sed generationis remedium, quod non puto criminis duci loco. Nam et Eua de uiro assumpta, supra cuius costam edificata est mulier, os de ossibus eius, et caro de carne eius; tamen propter seriem successionis humane uiro mixta est. Subducitur tamen huic admisso conscientia uiri iusti; inebriatus enim uino quid gereret nesciebat. Unde non mirum si puellas decepit opinio, que putarent totius populos orbis periisse. Non eadem esset Lot sancti excusatio, qui audierat ab Angelis locum illum, non totum mundum esse periturum.

57. Sane discimus uitandam ebrietatem , per quam crimina cauere non possumus. Nam que sobrii cauemus, per ebrietatem ignorantes committimus. Parum est quod ea inflammat libidinem, accendit cupiditates corporis: ipsam quoque mentem subruit, et animum capit, sensum extorquet. Nesciunt quid loquantur qui nimio uino indulgent, iacent sepulti. Ideoque si qua per uinum deliquerint,  apud sapientes iudices uenia quidem facta donantur: sed leuitatis notantur auctores. Quanta ipsa deformitas, ut soluantur uires, incessus uacillet?

58. Multi se fortes putant, num fortiores quam Lot? Num continentiores quam Ne? Non utique uitia Patriarcharum Scriptura exposuit, quos uictos uino legimus: sed ut tu disceres quid caueres. Ille nudus iacuit, iste filiarum errori patuit. Et Ne iustus deceptus est, quia uini uis adhuc ignorabatur: sed in illo instructus es, ne tu ignorares. Lot filiabus se credidit, et per senectutem madidam uino solutus, commisit incestum ignorans: tu sic bibe, ne capiaris. Instruant te Patriarche non solum docentes, sed etiam errantes. Ideo iteratum est exemplum  ebrietatis, ut confirmetur magisterium cautionis.



CAPUT uII.

Mors Abimelech ob tentatam Sare pudicitiam a Deo intentata, quantum sit adulterii crimen monstrat. Quare eiusdem rei causa Pharao, grauius quam Abimelech castigatus? Quo etiam pacto ab huius domo sublata Abrahami precibus sterilitas datam Ecclesie fecunditatem signauerit? Nascitur Isaac, et a matre lactatur. Ismel autem Sare impulsu et diuino responso eiicitur: et que in his includantur morum precepta.

59. Denique iterum tentatur Sare pudicitia, ut exigatur omnium. Nam et Abimelech in uxorem sibi eam sumpserat, et dixit ei in nocte Deus: Ecce tu  morieris propter mulierem . Aduertimus adulterium diuino iudicio morte puniri. Ideoque addidit: Hec autem commoratur cum uiro. Habet quidem omnis uiri mulierisque concubitus nulla legitimi matrimonii sorte celebratus, suam culpam. Discite enim qui ad gratiam baptismatis tenditis, uelut quidam fidei candidati, continentie disciplinam sobriam. Nulli licet scire mulierem, preter uxorem. Ideoque coniugii tibi datum est ius, ne in laqueum incidas, 302 et cum aliena muliere delinquas. uinctus es uxori, noli querere solutionem: quia non licet tibi, uxore uiuente, uxorem ducere. Nam et aliam querere, cum habeas tuam, crimen est adulterii, hoc grauius, quod putas peccato tuo auctoritatem lege querendam. Tolerabilior est si lateat culpa,  quam si culpe usurpetur auctoritas. Nec hoc solum est adulterium, cum aliena peccare coniuge, sed omne quod non habet potestatem coniugii: tamen locus iste docet grauius crimen esse, ubi celebrati coniugii iura temerantur, et uxorius pudor soluitur. Ideoque cum pretenderet Abimelech quod uxorem alienam esse ignorauerit, quam sororem esse uir  ipse suam dixerit, respondit ei Dominus: Et ego cognoui quoniam puro corde fecisti hoc, et peperci tibi, ut non peccares in me: propter hoc non sum passus te tangere illam . Cognoscimus uelut presulem custodemque coniugii esse Deum, qui non patiatur alienum thorum pollui: et si qui fecerit, peccare eum in Deum, cuius legem uiolet, gratiam soluat. Et ideo quia in Deum peccat, sacramenti celestis amittit consortium.

60. Fortasse te moueat qua ratione Pharao [a 1Kb] questionibus ab omnipotente Deo grauiter afflictus sit, ut supra legimus, cum et ipse ignorauerit uxorem esse Abrahe Saram, quam sororem audierat : Abimelech autem nullam penam exceperit. uerum Aegypti regem noueris ducem fuisse uitiorum,  qui quo plus habuerit licentie, eo plus flagitii commiserit: Abimelech autem adeo fidelis estimatus sit Deo, ut meruerit audire: Et ego cognoui quoniam puro corde fecisti hoc, rex non afflictionis, ut Aegyptius, [b 1Kb] sed munitionis, quod Gerarum quibus preerat, docet interpretatio. Non ergo est dubium ceteris operibus eius indignationem Domini esse reuocatam, qui uere interioris arbiter est conscientie, et animi ac mentis interpres. Denique non ut Pharao ille conuentus a Moyse, [c 1Kb] recusauit et spreuit mandatum Dei, nec obsequium distulit: sed statim uocauit Abraham, uxorem suam ei reddidit, pretio se ipse mulctauit quod uidisset alienam, dotem pudoris exsoluit.

61. Hinc quoque colligi potest Abimelech regem  clementiora meruisse, quod Abraham pro eo rogauit et impetrauit. Peperit enim et uxor eius, et ancilla eius, quas ante concluserat Deus propter Saram uxorem Abrahe: quod eque ad [d 1Kb] economiam pertinet, ut Sare partus Dei donatus promissione, etiam hoc fulciretur testimonio; cum aduertas Dei offensione et fecundas sterilescere, et rursum Domini uoluntate steriles fecundari, iuxta quod scriptum est, Nonne sterilem et parientem ego feci, dicit Dominus ? Quamuis ad Synagoge illud et Ecclesie mysterium dictum accipiatur; quia et Synagoga partus habere desiuit, que successionis fraudata est posteritate, et congregatio nationum que sterilis erat cum Deum ignoraret, partus habere ceperit eternos. Unde lectum est, Letare sterilis, que non paris: erumpe et exclama, que non parturis; quoniam plures  filii deserte magis quam eius que habet uirum .

303 62. Genitus est autem Abrahe filius Isaac, cum esset annorum centum . Et tu si perfectus fueris, habebis posteritatem letitie, et exsultationis hereditatem. Dixit et Sara: Risum mihi fecit Dominus: Quicumque enim audierit, congratulabitur  mihi . Non utique hoc de generatione hac intelligitur que casibus plerisque obnoxia est, ut interdum non generasse melius fuerit: sed de generatione qua unusquisque peccator agens penitentiam, cum redimitur a morte, angelis solet exhibere letitiam.

63. Et dixit Sara: Quis annuntiabit Abrahe quoniam lactet infantem Sara ? Moralis locus. Prouocantur femine meminisse dignitatis sue, et lactare filios suos. Hec enim matrum gratia, hic honos, [e 1Kb] quo filios propriis commendent uiris. Denique eos plus amare filios solent, quos ipse matres lactaueuerint uberibus suis.

64. Fecit autem Abraham cenam magnam, qua die ablactatus est Isaac filius eius . Non mediocre istud nec usitatum. Non enim quia a nutricis lacte  subductus est puer, magnum conuiuium exhibuit Abraham: sed quia idoneus habitus est Isaac fortioris gratie cibo, et uirtutis alimento, non adhuc, ut Corinthius, lacte potandus: sed epulis solidioribus mandatorum celestium mentis sue lacertos firmans.

65. Prosperitatem cito sequitur inuidia. Pepererat Sara, ablactauerat filium: uidit ancille filium ludentem cum filio suo Isaac, et dixit ad Abraham: Eiice ancillam, et filium eius; non enim heres erit filius ancille cum filio meo Isaac . Durum hoc uisum Abrahe erat, ut eiiceret filium suum, licet eum quem susceperat ex uernacula. Et tu noli te miscere ancille, ne suscipias ex illa filium, et uxor tua non patiatur coheredem illum filio suo fieri. uides enim hinc solui gratiam matrimonii. Certe si incidisti,  et habes filium, eiice ancillam, et filium eius. Melius est enim ut ancilla quam uxor recedat, et filius ancille quam legitimus eiiciatur. Quod si dubitaueris, si contempseris uxoris tue sententiam et durum tibi uisum fuerit, dicit tibi Deus quod dixit et Abrahe; quod illi enim dixit, tibi dicit, et omnibus dicit: Non sit durum ante te de puero, et de ancilla. Omnia quecumque dixerit tibi Sara, audi uocem eius; quoniam in Isaac uocabitur tibi semen . Nusquam alibi dixit: Audi uocem uxoris tue, nisi hic, id est, fecisti iniuriam uxori tue, et non mitigasti affectum eius, suscepisti ex ancilla filium, et non honorasti uxoris filium. Numquid potest in ancille filio semen tuum uocari? Non utique; in legitimo enim filio uera successio est. Sed uereris, quia filius tuus est, ne forte eiectus intereat atque occidat.  Non ei deerit mea gratia. Omnes alit Deus noster, suffulcit uniuersos, et iustos et iniustos. Denique et pluit super iustos et iniustos. Sicut fecit Abraham, facito et tu. Eiice ancillam, ut secura uxor et inoffensa maneat domi. Eiice et ancille filium, ut non habeat hereditatis consortium, qui non habet originis priuilegium.



304 CAPUT uIII.

Abrahamum Deus uarie tentat, sed maxime dato immolandi filii precepto. Eiusdem precepti singula uerba expenduntur, et perfecta Patriarche obedientia in eius profectione, ac reliquo sacrificii apparatu declaratur. Postremo post expositum mysterium in ariete Isaaci uice oblato figuratum, tertia proponitur eiusdem Abrahami benedictio.


66. Et factum est post hec uerba, Deus tentauit Abraham . Aliter Deus tentat, aliter diabolus. Diabolus tentat ut subruat: Deus tentat, ut coronet. Denique probatos sibi tentat. Unde et Dauid dicit: Proba me Deus, et tenta me . Et sanctum Abraham probauit ante, et sic tentauit; ne si ante tentaret quam probasset, grauaret: probauit  eum cum exire de Charra iussit, et obedientem reperit . Probauit cum fidei titulo fretus liberauit nepotem, cum de preda nichil attigit, cum promisit seni filium, et cum esset centum annorum, quamuis Sare genitalia consideraret emortua; tamen credidit, nec fide hesitauit, qui posset hesitare ratione sterilitatis aut senectutis: probauit eum hospitii sedulitate . Probatum igitur, quasi fortiorem tentandum putauit maioribus, et quibusdam imperiis durioribus. Et hoc quidem exemplo docemur, quia ueris probatur quis: tentatur autem compositis et fictis. Non enim  uolebat Deus immolari a patre filium, nec impleri hoc munus uolebat, qui ouem pro filio immolandam obtulit: sed tentabat affectum  patris, si Dei precepta preferret filio, nec paterne pietatis contemplatione uim deuotionis inflecteret.

67. Et dixit ad eum: Abraham, Abraham ! Repetitione nominis mentem excitat, ut esset paratior. Denique respondit ille: Ecce ego. Et dixit: Accipe filium tuum amantissimum, quem dilexisti Isaac, et uade in terram excelsam, et offeres mihi illum holocaustum in uno montium, quem tibi dixero . Non sinit otiosum esse affectum patris. A principio eum stimulat, et pungit pietatis aculeis, et filii nomen addidit ad nomen necessitudinis, et uim amoris. Non satis putauit dixisse filium, adiungit, amantissimum quem dilexisti Isaac. Quid est quod ait: Quem dilexisti: et non dixit, quem diligis? Possumus quidem uti ad defensionem Scripture consuetudine  diuine, quia preteritum plerumque ponit pro uenturis uel presentibus, ut in Euangelio habes: Hic est filius meus dilectissimus, in quo complacui , cum utique semper in Filio placeat Pater. Et in Psalmo habes: Dixit Dominus Domino meo, sede a dextris meis , cum semper sedeat. Possumus tamen et amantissimum ad presens accipere, et quem dilexisti ad id, ut non recenti quodam impulsu amoris, sed inolito diu et probato amore significaret dilectum. Quod enim ad  tempus augetur, ad tempus resoluitur: quod autem diu aut semper placuit, cito aboleri non potest. Potest et illud non absurdum uideri, quia morituros plus diligimus. Hoc est, quem ante dilexisti; [a 1Kb] quasi iam diligat immolandum. Nec otiose addidit 305 nomen sancti Isaac, hoc est, eum quem suscepisti de uxore unicum, suscepisti in senectute, suscepisti tamquam fidei tue premium, remunerationem operum tuorum, suscepisti ex promissione Dei, non coniugis fecunditate, ex qua alium sperare [b 1Kb] possis. Offeres mihi holocaustum: sed prius uade in terram excelsam. Interponitur spatium, ne precipitari subito uideatur affectus, ut illa dilatione obrepat pietatis gratia, desiderium patris. Adiecit: In uno montium quem tibi dixero. Et hic similiter, ut dum ascenderet  senex, infringeretur impetus, lassaret dextera, deficeret intentio: dum quereret montem discere, dedisceret apparatum.

68. Exsurgens autem non solum sequenti die, sed etiam diluculo, ut attulisse nox moras studio festinantis patris uideretur: Strauit asinam suam, et sumpsit secum duos pueros, et Isaac filium suum, et concidit ligna ad holocaustum . Docemur parata omnia ad sacrificium deferre: discimus etiam apparatum sacrificii, et ministerii munus ipsi nobis uindicare, non delegare aliis. Senex Abraham, et diues pecoribus, atque abundans seruitiorum, non quesiuit comitatus sui agmina: ipse quoque ligna concidit, et obsequia maiora uiribus suis non intermisit.

 69. uenit autem ad locum quem dixit illi Deus, die tertio . Et cum duobus ipse tertius proficiscitur, hostiam suam secum ducens, et die tertio ad locum sacrificii uenit. Salutaris hic numerus, et conueniens sacrificaturis. Denique et in posterioribus Moyses dicit ad Pharaonem regem Aegypti: uiam trium dierum ibimus, et immolabimus Domino Deo nostro, sicut dixit nobis . Et recte tertio die celebratur Trinitatis sacrificium.

70. Et respiciens Abraham oculis uidit locum a longe . Sollicite explorat qui properat implere. Quamuis senilem studio celeraret gradum, tamen hoc serum putans precedebat oculis: uigebant singulorum officia membrorum, licet senilia membra non possent uigere. Solet hebetari uisus  senum, ut etiam propinqua non facile conspiciant. Hic non solum uidit locum, sed etiam longe positus aspexit.

71. Nec dubitauit uidisse, sed ait pueris suis: Sedete hic cum asina: ego autem et puer pertransibimus usque illuc; et cum adorauerimus, reuertemur ad uos . Merito typus in asina, quia et ueritas in pullo asine. In hoc enim animante figuratur populus gentilium, ante oneri subiectus, nunc Christo subditus. Isaac ergo Christi passuri est typus. uenit in  asina, ut crediturus populus nationum significaretur. Ideoque et Dominus cum ad subeundam pro nobis passionem ueniret, pullum asine soluit, [a 1Kb] quem ipse consedit etiam mitem atque mansuetum, iam Christo sua terga 306 credentem. Quod autem ait: Ego et puer pertransibimus uiam, demonstrat quod non deficeret in tanto apparatu pater, non cederet filius: aut quia pertransirent pietatis remedio tanti facinoris austeritatem. Addidit: Ad uos reuertemur. Prophetauit quod ignorabat . Ipse solus disponebat redire, immolato filio: sed Dominus per os eius locutus est quod preparabat. [b 2Kb] Captiose autem loquebatur cum seruulis, ne cognito negotio, impediret aliquis, aut gemitu obstreperet, aut fletu.

 72. Accepit autem ligna holocausti, et imposuit Isaac filio suo: accepit et ignem ipse in manu et macheram . Consecratur sacris hostia [c 1Kb] ministeriis, et commendatur futura. Que pietatis hostia pii ante ministerii uectura est. Ligna Isaac sibi uexit, Christus sibi patibulum crucis portauit. Abraham comitabatur filium, Pater Christum. Nec Isaac solus, nec iehsu solus. Denique ait: Solum me relinquetis, et non sum solus, quia Pater mecum est .

73. Dixit autem Isaac ad Abraham patrem suum, Pater. Qui dixit: Quid uis, fili ? Pulsatur pietatis uocabulis patrius affectus, et fluctibus quibusdam hinc atque inde tunditur. Filius uocat patrem: pater dicit, Fili; ut ipso uerborum sono se  recognoscat pater: quam impossibile est ut ferire possit, cuius se uulneri subiicere optaret. Hec nomina uite solent operari gratiam, non ministerium necis: hec uocabula incitare ad pietatem, non ad mortem solent.

74. Addidit Isaac dicens: Ecce ligna, ubi est ouis in holocaustum ? Et hic prophetat sermone, non scientia. Ouis enim a Domino ad sacrificium parabatur. Respondit denique similiter et Abraham: Deus prouidebit sibi ouem ad holocaustum, fili . Inflexibilis a studio deuotionis minister uocare filium frequenter non timet; ita eat intentionis soliditate fundatus: et hoc se meliorem patrem putabat, hoc sibi in perenne mansurum iudicabat filium, si eum immolaret Deo. Non solum autem hoc prophetauit,  quod statim accidit, quia Deus prouidit sibi pro Isaac hostiam, et reddidit patri filium: uerum illud magis, quod non hec hostia diuine esset dispositionis: sed alia esset hostia quam Deus sibi pararet, ut mundaret orbem terrarum: illa esset omnibus acceptior, propter quam multi patres offerrent filios suos, et separari in hoc seculo a filiis non timerent. Quotidie offerunt patres filios suos, ut moriantur in Christo, et consepeliantur in Domino. Quanti patres, occisis martyrio filiis, letiores ab eorum tumulo reuerterunt!

75. uenit Abraham ad locum sacrificio predestinatum; Et edificauit ibi aram, et imposuit ligna . Quanta molimina immolaturi, ne raptus 307 subito ad immolandum estimaretur? Et colligatis  manibus ac pedibus Isaac filii sui, imposuit eum in aram super ligna . Nectit filio manibus suis uincula pater; ne refugiendo filius, et ui ignis excitus peccatum incurreret.

76. Et dixit Angelus, Abraham, Abraham . Tenuit quodammodo manum eius diuina uox, et ictum uibrantis occupauit dextere. Nec semel uocauit; ne aut plene non audiret, aut fortuitam uocem putaret. Sic reuocauit, quemadmodum imperauit. Repetiuit uocem, tamquam ueritus ne preueniretur studio deuotionis, et una uox impetum ferientis reuocare non posset. Non iniicias, inquit, manum in puerum, neque feceris ei quidquam; nunc enim cognoui quia timeas Deum tuum, et non pepercisti filio tuo dilectissimo propter me : hoc est dicere: Affectum tuum inquisiui, non factum exegi. Tentaui mentem tuam, si etiam filio dilectissimo non parceres propter me. Non aufero quod donaui ipse, nec heredem inuideo, quem largitus sum non habenti. Nec otiose hic quoque ei dilectissimum filium dixit, ut illud quod supra dixit, Quem dilexisti, ita dictum ostenderet, ne estimares quod iam diligere desiisset.

77. [d 1Kb] Et respiciens Abraham uidit, et ecce aries unus herens in uirgulto . Qua ratione arietem? Quasi prestantem utique cetero gregi. Qua ratione suspensum? Ut aduerteres hostiam illam non esse terrenam. Qua causa cornibus suspensum, nisi quod carnem suam uirtute superiore a terris leuaret? Iuxta quod scriptum est: Cuius principatus  [a 1Kb] super humeros eius . Quis utique significatur, nisi ille de quo scriptum est: Exaltauit cornu populi sui ? Cornu nostrum Christus est, qui prestitit omnibus, sicut legimus, Speciosus forma pre filiis hominum . Solus eleuatus et exaltatus a terris, quemadmodum ipse nos docet, cum loquitur: Ego non sum de hoc mundo, ego de supernis sum . Hunc uidit Abraham in isto sacrificio, huius passionem aspexit. Et ideo ipse Dominus ait de eo: Abraham diem meum uidit, et gauisus est .

78. Unde Scriptura: uocauit Abraham nomen loci illius, Dominus uidet; ut dicant hodie: In monte Dominus apparuit , hoc est, quod apparuerit Abrahe, reuelans futuram sui passionem corporis, qua mundum redemit: demonstrans etiam  genus passionis, cum suspensum [b 1Kb] ostendit. uirgultum illud patibulum crucis est. Et in hoc ligno prestantissimus ductor gregis exaltatus omnia traxit ad se; ut ab omnibus cognosceretur. Unde et ipse ait: Cum exaltaueritis Filium hominis, tunc cognoscetis quia ego sum . Hinc quoque promeruit Deum Abraham.

79. Denique hec est tertia benedictio. Tres enim plenarias accepit benedictiones: unam post uictoriam, qua liberauit nepotem, quando occurrit illi Melchisedech, quando dixit ei Dominus: Respice in celum, et numera stellas, si poteris: sic erit semen tuum. Et credidit Abraham Deo, et reputatum est illi ad iustitiam : aliam quando iussus  est Abraham nominari , et signaculum 308 accepit circumcisionis: tertiam hic, quando dilectissimum filium suum holocaustum Deo non dubitauit offerre. Hec iterum benedictio prestitit superioribus. In illis enim propagationem seminis Abrahe promisit futuram: in hac autem ait: Et benedicentur in semine tuo [c 1Kb] omnes gentes terre; quoniam audisti uocem meam . Et nos ergo audiamus uocem Dei nostri, et obediamus preceptis eius, si uolumus apud eum inuenire gratiam.



CAPUT IX.

Moritur Sara ac sepelitur. Abraham filio suo uxorem prouidet, eamque ad rem delectum seruum iuramento sibi obligat: et quid istic lateat mysterii? In eligenda coniuge imprimis eius religionem ex qua pendent mores, spectandam. Quomodo querenda proxima, non alienigena, nec inuita? Quo item modo in Rebecca designata sit Ecclesia et baptismus. Quas inaures exemplo Rebecce ambire debeant Christiane uirgines; quidue alia munera eidem puelle oblata significent? Quam imitandum pudoris exemplum ipsa prebuerit; et quam bene in eius coniugio uocatio Ecclesie atque apostolicum ministerium exprimatur!


80. Locus qui sequitur, habet mortem uxoris,  fletum mariti, sepulture officium; quibus maritalis affectus probatur. Et surrexit, inquit, Abraham a mortuo . Docemur ut non diutius inhereamus mortuis, sed quantum satis est officii deferamus. Festinauit autem [d 1Kb] pro loco sepulcri pretium soluere, cum gratis daretur; ut non in alienis locis, sed nostris potius edificemus tumulos parentum uel proximorum. Sepe enim cum alienationibus possessionum uenales fiunt, que in iisdem locis sepulture sunt. Hoc autem ideo Abraham fecit; quia nondum erant huiusmodi Dei templa, in quibus fidelium Domino reliquie condantur.

81. Senuerat Abraham: itaque quod boni est patris, debuit uxorem prouidere filio: sed propter oraculum Dei non poterat redire eo, unde iussus  erat exire. Habitabat autem in terris Chananeorum, ex quo genere legitimam successionem sibi querere fugiebat.

82. Et uocauit puerum seniorem domus sue , et dixit ei ut iret in Charram, et de proximis suis uxorem peteret iuniori domino suo. Disce hinc quod etiam senioris etatis seruuli pueri dicantur a dominis, uel a quibusque potioribus. Unde et quidam peta hoc sequendum putauit: siue in eorum usu qui sibi docti et sapientes uidentur, ipse hoc reperit: siue de nostris ipse transtulit: siue translatum inuenit:

Pascite ut ante boues, pueri, submittite tauros.
 Inde et pueros dicimus, quando seruulos significamus,  non etatem exprimentes, sed conditionem.

83. Aduerte nunc uirtutes boni patrisfamilias, et considera primum, quod munus, et cui mandet; ut et tu ita instituas seruulos, ut liberis tuis paternum affectum deferant, et officia exsequantur. 309 Inuentus est de seruulis senior, tamen qui ad uxorem prouidendam domino iuniori eligeretur, et constrictus ut iuraret, mitteret manum sub femur domini sui. Per femur generationem intelligimus: generatio autem Abrahe Christus est. Unde Apostolus ait: Abrahe dicte sunt promissiones, et semini eius. Non dicit, et seminibus, quasi in multis: sed sicut in uno, et semini tuo, quod est Christus ; ostendens per ipsum nobis sanctum sacramentum, per ipsum tutum auxilium fore.

 84. Constrinxit autem eum ne de semine Chananeorum uxorem arcessiret domino suo, quorum generis auctor patrem non honorauerat, et ideo maledictionis hereditatem transmisit in suos; ut cognoscamus fidem, et quamdam hereditatem de auctoris prosapia in iis requirendam, quos nobis uolumus adiungere. Cum sancto enim sanctus eris, et cum peruerso peruerteris. Si hoc in aliis, quanto magis in coniugio, ubi una caro, et unus spiritus est. Quomodo  autem potest congruere caritas, si discrepet fides? Et ideo caue, Christiane, gentili aut Iudeo filiam tuam tradere . Caue, inquam, gentilem aut Iudeam atque alienigenam, hoc est, hereticam, et omnem alienam a fide tua uxorem arcessas tibi. Prima coniugii fides castitatis gratia est. Si idola colat quorum predicantur adulteria, si Christum neget qui preceptor et remunerator est pudicitie, quomodo potest diligere pudicitiam? Si Christiana sit, non est satis, nisi ambo initiati sitis sacramento baptismatis. Simul ad orationem nocte uobis surgendum est, et coniunctis precibus obsecrandus Deus. Accedit aliud insigne castimonie, si credas a Deo tuo tibi quod sortitus es, coniugium datum. Unde et Salomon ait: A Deo,  inquit, preparabitur uiro uxor . Non possunt hoc dispares fide credere, ut ab eo quem non colit, putet sibi connubii impartitam gratiam. Ratio docet, sed amplius exempla commonent. Sepe illecebra muliebris decepit etiam fortiores maritos, et a religione fecit discedere . Et ideo tu uel amori consule, uel errorem caue. Primum ergo in coniugio religio queritur. Ideo Abraham proximam quesiuit dare filio suo.

85. Et tu proximam quere. Quis est proximus? Qui fecit, inquit, misericordiam. In Euangelio hoc dixit Dominus iehsu. Et tu proximam seminis Abrahe require, et propinquam proximi tui . Semen Abrahe Christus est, ipse est proximus omnium, qui super omnes fecit misericordiam, tollens  peccatum mundi. Disce deinde quid in uxore queratur: non aurum, non argentum quesiuit Abraham, non possessiones, sed gratiam bone indolis.

86. Deinde interrogatus si nollet uenire mulier, utrumnam eo filium domini sui duceret: Attende tibi, inquit, ne reuoces filium meum illo. Dominus Deus celi, et Deus terre accepit me de domo patris mei, et de terra in qua natus sum, qui locutus est mihi, et iurauit dicens: Tibi dabo terram hanc, et semini tuo; ipse mittet Angelum suum ante te, et accipies 310 filio meo uxorem inde. Quod si noluerit tecum uenire mulier in terram hanc, purus eris a iuramento hoc . Quo proficiat hoc considera diligentius. Non licet tibi accipere alienigenam. Sane si Christianam se faciat, laudem habebis ex ea.  Ne te quoque si recusauerit Christiana fieri, studium nuptiarum a fide deflectat, instruit lectio. Abraham sequentem deduci admonuit, residentem non expeti, nec eo filium suum pergere. Sane domini sui qui se ab incolatu terre in qua habitabat, abduxerat, non defuturam misericordiam, ut preiret  studio petitoris, et puelle inclinaret animum. Quasi propheta hoc dixit in causa filii, et quasi moralis doctor docuit sperare de Domino, quod iuuare dignetur incrementa fidei querentem.

87. Et surgens puer profectus est in Mesopotamiam : et iuxta uoti seriem quod proficiscens seruulus uouerat, occurrit ei Rebecca, habens hydriam super humerum, uirgo speciosa ualde, quam uir non cognouerat. Descendit autem ad fontem, et impleuit hydriam, dedit puero bibere, adaquauit omnes camelos eius . Unde puer Abrahe accepit inaures aureas singularum drachmarum, et duas uirias dedit in manus eius, decem aureorum pondus earum, et quesiuit ab ea si locus esset hospitio, et cuius esset filia. Simplicitas quidem moralis exprimitur,  quod nullus fuerit uel in coniugii petitione ambitioni locus, sed Dominus presul coniugii petitionem impleuerit. Tamen spectare licet Ecclesie mysteria. Ubi inuenitur Ecclesia, nisi in Mesopotamia? Ibi queritur, inde arcessitur, ibi duobus stipatur fluminibus, lauacro gratie, et fletu penitentie. Etenim nisi peccata propria defleueris, nisi gratiam baptismatis acceperis, non tibi acquiritur Ecclesie fides, et [a 1Kb] quedam coniugalis copula. Muniunt eam Tygris, hoc est, prudentia, et Euphrates, hoc est, iustitia, et illuminatio fructuosa, a barbaris separans gentibus.

88. uirgo autem speciosa ualde, cuius decorem nulla corrupit etas. Speciosa ualde, quia speciosus et ille pre filiis hominum, qui eam acquisiuit sibi.  Quam uir non cognouerat; nulli enim uiro erat [b 1Kb] copula eius, sed soli Christo debita. Hydriam habens super humerum, qua lauat actus hominum. Et quia ex congregatione gentilium constat, qua suos lauit, ideo legis quia descendit ad fontem, et impleuit hydriam et ascendit . Samaritana illa uenit ad fontem, sicut in Euangelio scriptum est , sed non descendit: puteus ei uidebatur, nec impleuit hydriam. Denique ait: [c 1Kb] Hydriam non habeo. Non habebat unde actus suos lauaret. Hec sola descendit, hec sola cognouit fontem uerum, hoc est, non aque fontem, sed uite eterne, sicut dixit Dauid: Quoniam apud te est fons uite, et in lumine tuo uidebimus lumen . Ideoque habuit quod daret sitientibus, quia credidit. Nam que non credebat,  ait fonti huic uolenti [d 1Kb] sibi potum dare: Unde mihi habes dare aquam uiuam ? Hec autem habuit unde non solum puerum, sed etiam camelos adaquaret, 311 que non solum iustos rigare consueuit, sed etiam iniustos implere. Ideo accepit inaures aureas, et [e 1Kb] uirias quas misit  Abraham, tamquam meritorum suorum premia.

89. Fortasse audientes hec filie, que ad gratiam Domini tenditis, et uos prouocemini ut habeatis inaures et uirias, et dicatis: Quomodo prohibes hoc, Episcope, ut habeamus quod Rebecca accepit pro munere, et hortaris ut similes simus Rebecce? Sed non has inaures Rebecca habebat et uirias, que lites in Ecclesia serere solent, que labuntur frequenter: alias inaures habebat, quas utinam uos habeatis, alias uirias. Inaures Rebecce pii auditus insignia, et uirie Rebecce ornamenta factorum sunt. Has inaures habebat, que non grauarent aurem, sed demulcerent: has uirias, que manum non materiali auro onerarent, sed spiritali actu leuarent. Ideo et fratri et parentibus in hoc placuit ornatu. Et  tu sume inaures quas tibi Abraham reliquit: sume quas transmisit uirias. Audi uerba Domini Dei tui, sicut ipse audiebat: exsequere iussa, sicut ipse properauit [a 1Kb] implere.

90. Pulcherrimus autem locus ad instruendos eos quibus aliquid iniungitur, quod non prius manducauit puer Abrahe appositum sibi panem, quam mandatum Domini exsequeretur. Quo impetrato, uasa aurea et argentea et uestem dedit Rebecce. Ubi sponsata est Ecclesia, accepit uasa aurea et argentea, in quibus esset thesaurus fidei; sunt etenim uasa in honorem, sunt et in contumeliam. Que sint ea uasa audi: Habemus thesaurum in uasis fictilibus . uasa fictilia corpora nostra sunt: fides nostra thesaurus est. Et fortasse iam etiam ipsa corpora  nostra que thesaurum istum habent, aurea sunt, quia sunt plena prudentie: et argentea uasa sunt, que uidentur mandati celestis alloquiis refulgere. Honorantur autem et parentes muneribus .

91. Consulitur puella non de sponsalibus, nam illa iudicium exspectat parentum, non est enim uirginalis pudoris eligere maritum: sed iam desponsata uiro de profectionis consulitur die. Nec immerito dilationem non attulit; iure etenim properare debuit ad maritum. Unde illud Euripideon quod mirantur plerique, unde translatum sit manifestum est. Ait enim in persona mulieris, que tamen maritum uolebat relinquere, et ad alias petebatur nuptias:


 , .
312 Hoc est, Sponsalium quidem meorum pater  meus curam subibit; hoc enim non est meum. Ergo quod et ipsi philosophi mirati sunt seruate, uirgines. Sed etiam, [b 1Kb] mulieres, si qua, amisso cito marito, adolescentula laqueum infirmitatis sue timet incidere, ut si uult nubere, nubat tantum in Domino, ut electionem mariti parentibus deferat; ne appetentie procacioris estimetur, si ipsa de nuptiis suis electionem sibi uindicet. Expetita magis debet uideri a uiro, quam ipsa uirum expetisse. uerecundiam premittat, antequam nubat, quod ipsum coniugium plus commendet uerecundia. Sed illi uerba imitantur, opera imitari nequeunt.

92. Inesse quoque in eo preclarum Ecclesie mysterium liquet, eo quod nemo ausus sit eam ante Christum uocare; soli enim Christo hec erat uocandarum  nationum reposita prerogatiua. uocata autem non fecit moram, et ideo acceptior Domino; quia populus Iudeorum qui erat ad cenam uocatus, dignus non fuit uenire: congregatio autem gentium simul ut arcessiri se uidit, occurrit.

93. Denique ut scias non sine mysterio esse, cum ueheretur camelo, ueniebat ad sponsum; eo quod populus nationum belluina quadam horridus meritorum deformitate, qui forme sue nullum haberet decorem, fidem esset atque consensum Ecclesie recepturus. Nec illud otiosum , quod cum ueniret Rebecca, uidit Isaac deambulantem; et cum interrogasset, quis esset, cognito quod ipse esset cui duceretur uxor, descendit, et caput suum obnubere cepit, docens uerecundiam  nuptiis preire debere: inde enim et nuptie dicte, quod pudoris gratia puelle se obnuberent. Discite ergo uirgines, quemadmodum seruetis uerecundiam, nec intecto capite prodeatis ante extraneos, cum Rebecca iam desponsata, designatum maritum aperto capite non putauerit uidendum.

94. Quis ille est seruulus qui prouidit has nuptias? Unus utique de Apostolis, et ille maxime qui ait: uiri fratres, uos scitis quia a diebus antiquis in nobis Deus elegit ex ore meo audire nationes uerbum Euangelii . uel ille qui doctor appellatus est gentium . Ipsi enim [c 1Kb] cum leguntur, aut Ioannes euangelista, acquirunt Christo animam; ut credat que ante non credidit: et cupientibus Christum uidere, sermonibus demonstrant suis. Itaque  Abraham celebratis filii nuptiis , longeua etate, et bona senectute compleuit dies.



313 LIBER SECUNDUS.



CAPUT PRIMUM.

Post expositum moralem sensum, ad profundiorem seu allegoricum transit: et quemadmodum anime precipiatur ut exeat de terra sua, et de cognatione sua; nec non a quibus ad perfectam purgationem recedendum sit, explicat. Denique promissam Abrahe posteritatem refert.


1. Moralem quidem locum prosecuti sumus, qua potuimus intellectus simplicitate; ut qui legunt, morum possint sibi haurire magisteria: sed quia ex utraque parte acuta est acies gladii, ex utraque parte preliaris; similiter uerbum Dei, quod est acutius omni gladio acutissimo, penetrans usque ad diuisionem anime, quocumque conuerteris, paratum inuenies et opportunum, ut animam legentis pertranseat  ad reuelandum propheticarum Scripturarum enigmata. Unde non absurdum reor referre ad altiora sensum, et per historiam diuersarum personarum, uirtutis forme quemdam processum explicare; maxime cum iam in Adam intellectus profundioris exordia degustauerimus . Adam etenim mentem diximus, Euam sensum esse significauimus, serpentis specie delectationem expressimus; sed ibi de summa beatitudine, et quadam naturali uirtutum amenitate [a 1Kb] per circumscriptionem sensus, et delectationis illecebram [b 1Kb] refluxus ad culpam est: hic autem profectum mentis speculari datur. Hoc enim Legislator prouide egit, ut quemadmodum lapsum mentis demonstrauit, ut illas erroris caueremus semitas: ita etiam processum mentis, et  quemdam superiorem reditum significaret, ut quemadmodum infracta mens reformare se possit, cognosceremus. Purgauerat enim terram Dominus diluuii infusione, lauerat humane colluuionem fragilitatis: sed non satis erat ad uirtutis profectum, nisi ut instrueretur homo quemadmodum se regeret et gubernaret, Abraham mentis loco inducitur. Denique [c 1Kb] Abraham transitus dicitur. Ergo ut mens que in Adam totam se delectationi et illecebris corporalibus dederat, in formam uirtutis speciemque transiret, uir sapiens nobis ad imitandum propositus est. Denique Abraham secundum Hebreos, secundum Latinos pater dictus est, eo quod mens paterna quadam  auctoritate, [d 1Kb] censione, et sollicitudine totum gubernet hominem.

2. Hec ergo mens erat in Charra, id est, in cauernis, obnoxia uariis passionibus. Ideoque 314 dicitur ei: Exi de terra tua , id est, de corpore tuo. Exiuit de hac terra ille, cuius conuersatio in celis est. Et de cognatione, inquit, tua. Cognati sunt anime nostre corporis sensus. Diuiditur enim in duo anima nostra: in id quod est rationabile, et in id quod est irrationabile. In eo autem quod est irrationabile, sensus sunt: ergo cognati sunt partis rationabilis, hoc est, mentis. Et de domo tua, inquit, exi. Domus mentis [e 1Kb] prolatiuum est uerbum. Sicut enim paterfamilias habitat in domo sua, et in potestate habet quemadmodum regat domum  suam: ita etiam mens in sermonibus nostris habitat, et gubernat uerba nostra, et uis eius ac disciplina in sermone elucet. Ut bonus paterfamilias a primo uestibulo domus estimatur: ita etiam de sermonibus nostris mens nostra perpenditur. Denique etiam [f 1Kb] modulis uocis pulsat et reuocat.

3. Ergo qui uult perfectam purgationem consequi, disiungat se ab his tribus, a corpore, a sensibus corporalibus, a uoce, in quibus sunt omnes corporis passiones, et circumscriptiones sensuum, quibus decipimur et illudimur. In nullo enim horum trium bonum. Non in carne, quamuis Epicuri schola, plerique etiam uoluptuarii disrumpantur [g 1Kb] laudantes corporis delectationem; neque in sensibus, qui sepe luduntur; neque in sono uocis, que falsis plerumque  animam demulcet [h 1Kb] cantibus, est perfectum bonum; hec enim corruptibilia: quod autem uere bonum, hoc incorruptibile. Manifesta autem fides. Mortuo etenim homine, caro corrumpitur, sensus pereunt, uox amittitur, remanet mens immortalis, incorpoream uitam recipiens. Unde in alteram terram uocatur plenam beatitudine, ubi non falsa pro ueris, sicut in hac uita: sed uiuam rerum cernat substantiam; eo quod excussa corporis, et sensuum, et uocis nebulosa quadam imagine, corruptibilem caliginem deponat, et reuelata facie beate uite gratiam lustret obtutu.

4. Benedicam, inquit, te, et faciam te in gentem  magnam . Immortalitem spondet, cum genus promittit. Genus enim immortale uidetur esse, persone mortales sunt singulorum, ut hominum, ut equorum, ut apum. De quibus ait quidam:

At genus immortale manet.
 Tamen multo illud melius quod gentem magnam dixit Ecclesie perpetuam posteritatem, et generationem illam supernam, que uere magna est, [a 1Kb] ut peccato moriamur Deo renascimur.



315 CAPUT II.

Post Abrahami exitum, Deus illi tamquam amico loquitur. Idem nobis proponitur ad imitandum; ut mens nostra eius exemplo reformetur. Quare Lot cum illo egressus; quidue sexagesimo anno significetur. Quo tandem pacto sapiens animam suam possideat.


5. Exiit Abraham quemadmodum locutus est ei Dominus . Hinc ferunt gentiles septem Sapientum sententiam: Sequere Deum, quasi inuentum suum; cum longe anterior, non dico, Abraham, sed Moyses fuerit per quem lex data est, dicens: Post Dominum Deum tuum ambulabis . Exiuit ergo Abraham in quo [b 1Kb] non tam perfectio eius, quam anime eius deuotio, et mentis libertas exiuit de corporis uinculis, de illecebris delectationis. Denique sic habes: Exiuit Abraham quemadmodum locutus est illi Deus. Supra habes, Exi, dixisse Deum, in quo apertum imperium iubentis expressum: hic habes quemadmodum locutus est illi Deus. Quasi  quidam confabulationis affectus comprehenditur; omnia enim fecit que statuta sunt. Ante factum igitur Deus dicit quasi obnoxio, post factum loquitur quasi amico. Amicus est enim Deo, qui facit que imperata sunt. Unde et in Euangelio suo dicit Dominus iehsu: uos amici mei estis, si feceritis que ego precipio uobis. Iam non dico uos seruos . Sed, ut dixi, processus uiri sapientis propositus est nobis ad imitandum, scriptus ad experimentum, non perfectio. Adhuc enim reformat se mens in Abraham, que in homine primo lapsa est. Et ideo per gradus et incrementa se colligit.

6. Unde et addidit: Et exiuit cum eo Lot , hoc est, declinatio. Id enim nominis significat interpretatio; eo quod ut uiantes incognitam carpentes  uiam, semitis aliquibus sepe falluntur, ut a directo deflectant tramite; et tamen si prudentes sunt, non deuiant, sed cunctabundi licet, regionis  ipsius contuitu uiam colligunt: ita et Abraham [c 1Kb] nutabundus quidem, tamen tramitem ueri sequebatur. Ducebatur plerumque falsa specie bonorum, sed non penitus inclinabatur. Perfecti est enim non deflectere, prudentis non penitus declinare. Solus autem ille numquam deflectit, de quo scriptum est: Ecce uirgo in utero accipiet, et pariet filium, et uocabis nomen eius Emmanuel: butyrum et mel manducabit, priusquam sciat aut proferat mala, eligat bonum; quoniam priusquam sciat puer bonum aut malum, non credet malitie, ut eligat quod bonum est . Hoc Abraham facere non poterat, ut prius bona eligeret, quam mala sciret. Sed preceptis inherebat celestibus, ne declinaret a uero . Ideo etiam septuaginta et quinque annorum describitur  exisse de Charra, quod [d 1Kb] septuagesimo perfecto remissionis numero sensus is sit qui possit inflecti. 316 Delectationes enim horum sensuum faciunt, ut non semper erecta sit mens nostra, sed aliquando se inflectat; ut non intra cauernas corporis, sed se intra latibula uoluptatis abscondat.

7. Tamen etiam in his cuniculis positus ita euasit, ut sumeret uxorem suam, et nepotem, et omnem animam quascumque possederat in Charram. Prudentes enim et continentes uirtutis atque anime possessores sunt, decorem morum mansuetorum eligentes. Qui autem amatores corporis sunt, delectationibus eius irretiuntur; quia irrationabilium in corporis habitudine omnis uirtus est, rationabilium autem in uirtutibus anime ac disciplinis. Propterea  scriptum est , quia [e 1Kb] possidebat animam suam, tamquam liberam regens, et nulli seruituti obnoxiam. Hoc ergo habet intentio doctoris; eo quod etiam in illis diuerticulis et anfractibus constitutus, uel adhuc eui recentioris, uel nondum perfectioris discipline, [f 1Kb] uel loci patentis ad uitia habitauit non ita inflexus ad culpam, ut demigrare non posset. Denique mentem suam ab illa lubrica possessione defendit et transtulit.



CAPUT III.

Perambulat Abraham usque ad Sychem, que uox exercitationem denotat. Ibi Deum quem dum esset Chaldeus uidere non potuerat, cernit: cui aram quidem exstruit, sed non sacrificat; et qua de causa? Iterum tamen excitata ara nomen Domini inuocat.


8. Et perambulauit, inquit, Abraham usque ad locum Sychem, ad quercum altam . Nonne uidentur  superflua esse, nisi rationem requiras, cum et altitudinem quercus non pretermiserit? Sed ubi ratio est, nichil superfluum. Sychem enim uel humerus, uel ceruix significatur, quod est laboris et exercitationis indicium. Unde et Iacob uir exercitatus filio suo Ioseph eam precipuam dedit. Ergo quia neque sine dote nature exercitatio ipsa per se perfectionem conferre potest, et nature gratia destituitur, si desit exercitatio  inducitur is uir ad cuius imitationem formaris, ad nature gratiam adiuncta exercitatione, ita fundatior et excelsior factus, ut usque ad quercum altam pertransiret. Que arbor ut alta, ita etiam robusta indicio est non facile animam sancti Abrahe seculi huius procellis esse curuatam, sed  mansisse sublimem; ut [a 1Kb] se a terrenis inquisitionibus ad altitudinem diuine cognitionis eleuaret.

9. Denique continuo apparuit illi Deus . Nusquam superius habes quod uisus esset illi Deus. Unde liquet eo referendum, quia quamdiu Chaldeus fuit, hoc est, non solum in regione, sed etiam in opinione Chaldeorum, non poterat Deum uidere quem intra mundum querebat. Chaldei enim mundum superiorem Deum dicunt, 317 et etiam [b 106Kb] sticarum domo, et stellarum cursu ferri asserunt ea que terrena sunt, et quodam uinculo cerceri. Unde et Deos stellas appellauerunt, eo quod eas dominatum quemdam habere supernum credant, quia quedam stellis ad terrena compassio est. Oportuit autem eos estimare, quia quod compatitur, non imperatorium  ius nec dominatum, quasi Deus, possit habere in eis quorum egrescit compassione; cum sit et ipse mortalis et corruptibilis. Mundus quoque cum sit factus, utique ipse Deus non est, sed operator et conditor eius. Ergo mens quamdiu Chaldaicis erroribus inflectitur, non uidet Deum, quem [c 1Kb] in his querit que uidentur, non in his que non uidentur: que autem uidentur, temporalia sunt; nam que non uidentur eterna. Sed non temporalis Deus: non igitur uidetur. Non ergo mens ea uidet Deum, que disciplinam Chalderorum sequitur. Unde nec Abraham primum uidebat. Quomodo autem poterat uidere eum, supra quem alterum esse arbitrabatur? Ubi uero ad aliam demigrauit non regionem, sed ueram religionem paratam humilitati, hoc enim significat  Chanaan, tunc Deum uidere cepit, et eum cognoscere esse Deum cuius inuisibili uirtute aduertit omnia regi et gubernari. Hoc ergo Scriptura docet, quia Abraham a stellarum obseruatione demigrans Deum uidit.

10. Confirmatio testimonii adiungitur ; quia in loco aram Domino edificauit ei qui sibi apparuit. Impressus est enim typus iste ualidus in anima eius, et manifesta fides ueritatis: suppetit enim grato uiro memoria, ingrato irrepit obliuio. Illi herent a quibus adiuuatur, isti labuntur omnia que conferuntur. Statuit autem aram, sed non sacrificauit. Posset mouere, nisi meminisses processus mentis huius, Scripture serie seruari. Et ideo spectabat a Deo genus discere sacrificandi. Aduertebat enim irrationabilis  animantis et mute pecudis sacrificium dignum diuino cultu hostiam non uideri. Nondum in Isaac typum cognouerat passionis future, nondum Melchisedech dederat ei benedictionis gratiam, ut ista cognosceret.

11. Recessit, inquit, inde in montem, contra Orientem Bethel . Incrementum deuotionis montis significat eminentia, cuius ascensio indicium est uberioris processus. Contra Orientem ideo, quia prophetabat uenturum iustitie solem; quod illic Sapientia pararet sibi domum, et inde per uirginem suum predestinaret exortum. uolebat ergo cognoscendorum iam mysteriorum lumen accipere. Sicut enim sole mundus ita splendore sapientie tota mens illuminabitur. Meritoque posuit contra [d 1Kb] Orientem Bethlehem.  Domus 318 enim Dei dicitur Bethlehem, in qua natus est Christus. Unde ait per prophetam Deus: Et tu, Bethlehem, non es minima inter principes Iuda; ex te enim exiet princeps, qui regat populum meum . Non dixit contra Bethlehem, sed tabernaculum ipsum Bethlehem appellauit. Ecclesia enim iustorum est tabernaculum. Iam illa quis non miretur mysteria, quod Bethlehem iuxta mare Galilee est ab Oriente. Etenim uel anima que meretur templum Dei appellari, uel Ecclesia tunditur secularium curarum fluctibus, sed non subruitur: ceditur, sed non labefactatur, commotiones fluctuum et insurrectiones passionum corporalium facilis premere ac mitigare. Spectat aliorum naufragia, ipsa immunis et exsors periculi, parata semper ut illucescat sibi Christus,  atque eius illuminatione iucunditatem acquirat sibi. Sicut enim oculi pascuntur primo diei lumine: ita etiam mens nostra alitur inuentis sapientie, et quibusdam eius radiis uidetur splendescere. uisibilis enim solis radiis terre uaporantur: inuisibiles autem radii cordis nostri penetrant interiores recessus.

12. Iterum edificauit aram, et inuocauit in nomine Domini . Processus fidei in Domini inuocatione significauit. Hoc adiecit superioribus.



CAPUT Iu.

Abraham ubi commoratus esset in deserto quo mentis tranquillitas adumbratur, in Aegyptum que tentatio est, descendit fame compulsus. Cur ibi Saram sororem appellauerit, non uxorem? Hanc dum Pharao cum obiurgatione marito reddit, mentem continentie renuntiantem signat.


13. Et abiit Abraham, et demoratus est in deserto . Tunc probatur mens, quando in quodam deserto est, ubi nulla cupiditatum lasciuia, nulla abundantia pecunie, nullus sumptus luxurie. Utinam in hoc deserto esse possim, destitutus ab omni incentiuo cupiditatum, derelictus ab omni delinquendi studio, exspoliatus iactantia et tumore. Sed quia uel Deus nos tentari patitur, uel tentator incursat, cum sibi uidetur in deserto mens esse quieta ab omni terrenarum uoluptatum appetentia, in Aegyptum impellitur, ubi compungi possit. Stimulus enim mentis caro nostra est, et passiones eius compunctiones sunt  nostre. Ipsa est Aegyptus nostra, hoc est, caro nostra, ipsa est afflictio. In hanc descendit mens nostra, quando cogitat que carnalia sunt. Tunc autem ascendit, quando inuisibilia desiderat. Ideo et Abraham dicitur descendisse in Aegyptum, ut affligeretur. Patitur hoc mens nostra, interdum separat se a copore, secernit ut singulariter agat, incorporalibus intendere atque 319 adherere cupiens. Interdum propter colligationem anime et corporis inclinatur ad carnales uoluptates quibus infirma subiicitur, fortior non tenetur. Afflictationes igitur forti uiro corone sunt, inualido infirmitates sunt. Unde et ille non timebat afflictationes quibus probaretur merito, qui dicit: Nam et cum uenissemus in Macedoniam, nullamque requiem habuit caro nostra: sed in omnibus  sumus afflictati: foris pugne, intus timores .

14. Sed ut descenderet in Aegyptum fames cegit . Exoritur enim seua mentis fames, quando appetentia carnis huius exundat, et exspectate aque saluti aduerse sunt. Redigunt nos in angustias corporis, cum habendi cupiditas irrepit, [a 1Kb] luxuria suauitati est, cordi iactantia. Tentamur omnes. Inflectitur etiam sobrius animus, descendit  in Aegyptum, hoc est in afflictionem corporis. Sic tamen descendit, ut quasi aduena ad tempus incolere, non quasi ciuis possidere uideatur. Iustus enim dixit: Aduena sum in terra hac . Et alibi: Heu me, quod incolatus meus prolongatus est .

15. Descendens autem Abraham in Aegyptum , hoc est, ad feros et barbaros mores, qui uirtuti deferre nescirent; ne nocerent per inuidiam, dixit Sare, ne se uxorem eius diceret, sed sororem appellaret. Et hinc [b 1Kb] grande uirtutis mysterium, cui cito inuidetur. Et ideo ut inuidiam reprimat, humiliorem se prestare debet. Non sibi principatum super omnes uindicet: non sibi soli sapientiam quasi precipuam arroget. Hec est quam sibi Salomon  uxorem acquisiuit. Uxor enim precipue [c 1Kb] est uni debita. Itaque omnes cupiunt tali se copula dignos uideri, ut doleant aliquem sibi preferri. Quis tanta solus potiatur pulchritudine? Soror autem quodam uel iure germanitatis, uel nomine plerisque sociatur. Et ideo uerum amatorem suum integrum ab iniuria reseruat.

16. Unde uidentes eam Aegyptii , qui non possent discernere, nec uirtutis formam cognoscere, uulgari estimantes iudicio, induxerunt ad tyrannum, hoc est, ad mentem superbam que pondus sapientie non sustinuit, et ideo afflictata est. Etenim cum animam improbam uirtutis intrauerit sermo, redarguit eam culpe, errorisque pudore afficit, et prolapsionis torquet dolore. Namque dum in  quadam sumus delinquendi libidine, nebulis quibusdam insipientie mens obducitur, et fumo quodam iniquitatis oculi eius caligantur; ne uideat eorum, que concupiscit, deformitatem. Sed cum omnis nebula transierit, et sapientie fulgore fulserit, grauia tormenta exercentur in quodam male conscii secretario. Itaque grauior nostra mens iudex est conscientie reatu, et iudicio penitentie. Quod si uel egra per culpam, uel inualida per infirmitatem, non potuerit ferre ac perpeti uirtutis presentiam, dimittit eam, atque a se relegat, nec patitur eam uolui in se, et adherere cogitationibus suis. Et ut infirmiores oculi lucem refugiunt, ita mens inualida sapientie fulgorem non sustinet. Tales erant Geraseni 320 qui rogabant ut transiret de finibus eorum Dominus iehsu .

17. Denique et iste rex Aegypti ait ad Abraham: Quid hoc fecisti mihi? Quare non dixisti mihi, quia uxor tua est? sed dixisti quia soror tua est, et sumpseram mihi uxorem. Et nunc ecce mulier tua ante te, accipe, et recurre hinc . Intueamur animo intemperantem aliquem qui intuitus castitatis gratiam quodam captus eius decore sequendam putet. Deinde pedissequas eius nesciens [d 1Kb] quibus  comitata incedit, et stipata aduenit, sobrietatem scilicet, modestiam ac uerecundiam, parcimoniam cibi, fugam lasciuie, procacitatis, petulantie, [a 1Kb] cautionem seriam, sollicitam custodiam, subito aut ebrietatis succensus calore, aut ipsius carnis estu, aut occursu forme decentioris nequaquam se teneat, nec legi carnis repugnet; nonne dicit: Putaui rem faciliorem, castimoniam sequi: supra humeros meos, supra uires meas est. Rarus cui ista iungantur. uale, castitas, recede, recede de finibus sensuum meorum. Recurre cito eo unde huc uenisti: non sustineo presentiam tuam, affligor grauibus questionibus, dum tenendam te arbitror, quam tenere non possum.

18. Conuersus deinde ad aliquem monitorem sui,  qui studuerit in eius mentem inducere assuetudinem castimonie, allegans non arduam fore, nec impossibilem, sed pluribus sociam, finitimam studiosis, conuenientem [b 1Kb] uoluntariis, Quid hoc, inquit, fecisti mihi? Quare non dixisti mihi quia uxor tua est? Hoc est, que non perfunctorie, sed legitimo teneatur coniugio, secum maximam uehat dotem, que inuehat grauia onera matrimonii, et dure fenus coniunctionis: sed dixisti sororem, nullis astrictam legibus, et nature sociam, non iure aliquo dotalis census superbam ac potentem. Itaque imprudens onerum eius copulandam eam mihi et tenendam putaueram, sed intellexi quod pondus sit in ea et sarcina. Ecce mulierem tuam, id est, ecce persuasio tua ante te, accipe, et recurre. Nolo ante  me sit, nolo in meis cogitationibus. Tolle te hinc cum tuis consiliis, cum tua admonitione, cito tolle, cito recurre, moras tuas non fero, afflictiones sunt mihi: satis est, quod ante deceptus sum. Et misit alumnos suos quibus uagatur plerumque mens intemperantior, uoluens animo cogitationes luxurie, ambitionis, auaritie, et diuersas [c 1Kb] illecebras offendens; ut eliminarent, ac longe propellerent castimoniam, ne recursum faceret in eos fines quibus fuerat expulsa; quo secura iam et arbitrii serioris libera, in peccatis suis redargui non formidaret.



321 CAPUT u.

Discedit Abraham ex Aegypto cum Sara uxore, ac suis omnibus, hoc est, ueris anime diuitiis. Eius reditus in Bethel quid significet? Quidue Lot auro et argento diues non dicatur?


19. Discessit itaque Abraham inde habens secum uxorem suam Saram , hoc est, principalem, non seruientem. Ideo et dicitur illi: Audi Saram uxorem tuam . Que enim seruitio delictorum se exuit, principatum habet, non seruitutem.  Mens ergo ualidior principalem uirtutem secum habet, hoc est, imperitantem corporis sensibus, non obedientem. Que de Aegypto secum omnia retulit, nichil ibi disciplinarum suarum amisit. Non colorata est intemperantia, insolentia, flagitiorum immodestia, non exspoliata est amictum sedule sobrietatis, non exuta uestimento pudoris.

20. Erat diues ualde , ut pote cui nichil bonorum deerat, que non alieni erat appetens, que nullius indigebat, quod suum dici uellet. Hoc est enim esse diuitem, habere quod satis uoluntati sit. Mensuram enim frugalitas habet, census non habet, cuius modus in arbitrio querentis est. Erat autem diues pecoribus, argento, et auro. Quid sibi hoc uult? Non mihi uidentur in homine iusto seculares  diuitie laudari. Unde in pecoribus corporales sensus intelligo, quia et ipsi irrationabiles sunt; in argento sermonem, in auro mentem. Merito diues erat Abraham, quia regebat sensus irrationabiles. Denique et domuit, et mansuetos fecit, ut fierent rationabiles. Habebat sermonem fidei colore splendidum, purgatum spiritalis gratia discipline: habebat mentem plenam prudentie. Et ideo auro comparatur mens bona; quia sicut aurum ceteris prestat metallis, ita mens bona in homine ceteris potior est humane substantie portionibus. In tribus igitur census sapientis, in sensu, sermone, mente: gradus quidam per ordinem factus, sicut etiam in Apostolo legimus: Manet autem spes, fides, claritas, tria hec, maior autem his est caritas . Et mens  igitur maior est; quia ipsa est que molit spiritale frumentum, ut purgationem sensuum, sermonumque proferat. Seruatur ubique persona sapientis uiri.

21. Denique eo inducitur rediisse Abraham , hoc est, in Bethel, unde in Aegyptum descenderat, ut agnoscamus quod etiam iusti in domo Dei positi, et uerbo Dei intenti tentantur quidem secularibus afflictationibus; sed non alienantur a domo Dei, et a custodia preceptorum celestium. [d 1Kb] Suis contentos esse finibus, non extolli diuitiarum copiis, et rebus secundum gratiam uoluptatum fluentibus, hoc esse mentis optime: meditari semper principium et finem, eo procedere, et inde ingredi, hoc esse bonum. Bonum 322 autem sapientia est. Nemo enim bonus, nisi unus Deus. Ab eo procedimus,  creati per ipsum: ad eum reuertimur, quia cum Christo esse multo melius. Et ut scias quia bonum est congruere principium et finem, ipse ait bonus iehsu: Ego sum et , principium et finis .

22. Mens igitur nostra cum ipso semper sit: ab eius templo, ab eius uerbo numquam recedat. Semper in lectione Scripturarum sit, meditationibus, orationibus;  ut [a 17Kb] sermo eius qui est, semper operetur in nobis, et ut quotidie procedentes in Ecclesiam, uel domesticis incubantes orationibus, ab ipso incipiamus, et in ipso desinamus. Ita totius hic uite nostre dies, et cursus diei ab se sumat principium, et ipsi desinat. Sicut enim a principio uite credere, [b 1Kb] et initiari Deo, salus est: ita perseuerantia usque in finem necessaria est. Est autem mentis optime diligentia; ut uerbo Dei intenta nichil faciat irrationabile, unde tristitia subeat: ut iugiter actuum suorum bene conscia, letitiam bone seruet conscientie. Quod enim bonum hoc sine timore et sine tristitia est, id est, securitatis plenum et gratie. [c 1Kb] Possessio enim iusti gratum esse Deo: insipientium autem nullus gradus. Ideo Esaias, appropinquante bono, ait:  Fugiet dolor, et tristitia, et gemitus . Ioannes quoque in Apocalypsi: Et ipse, inquit, Deus cum illis erit, et delebit omnem lacrymam de oculis eorum, et mors non erit amplius, neque luctus, neque clamor, neque dolor ulterius . In resurrectione enim iustorum letitia iugis erit et gratia, cum illud bonum ceperit esse cum sanctis suis, quando requiescent in sinu Abrahe, positi in eius tabernaculo, quod inter domum uel sermonem Dei et gratiam fixum est: significans innocentiam fidelium agere gratias auctori suo, qui non habent unde eos peniteat in hoc mundo fuisse.

23. Factis itaque simplicibus Abrahe magnarum institutionum documenta explicantur. Merito diues, qui etiam disputationes philosophorum diuites facit,  qui de eius actu precepta formarent sua.

24. Eius ergo diuitias Scriptura expresserat: supererat cognoscere utrumnam Lot quoque nepos eius, et ipse ut pote eiusdem successionis, diues fuerit: sed Scriptura eum pecoris tantum abundantem asserit. Denique sic habet: Et Lot qui simul ambulabat cum Abram, erant oues et boues, etc., [d 16Kb] tabernacula . Non habebat argentum, quia nondum iustus. Etenim argentum ignitum lingua iusti. Non habebat aurum, quod habebat ille qui uidit Christi posteriora, de quo scriptum est: Et posteriora eius in specie auri . uidit illum Abraham, sicut testatus est Dominus dicens: Abraham diem meum uidit, et gauisus est . Et ideo auri speciem habere meruit et possidere.



323 CAPUT uI.

Quo sensu scriptum sit: Et Lot qui ambulabat cum Abram, itemque: non capiebat eos terra. De pastoribus, et rixa inter eos orta, quam sedare conatur Abraham. Idem cum frustra Lot retinere tentasset, illum cum bona gratia dimittit. De imperitia ac insolentia Lot in eligendo; deque Sodomitarum peccatis.


 25. Nunc illud nequaquam pretereundum arbitror, quod uidetur etiam doctiores mouisse; qua ratione sic scriptum sit: Et Lot qui ambulabat cum Abram ; quasi alter esset Lot qui non ambulabat cum eo, secundum quod accepimus. Et putant plerique non solui questionem. Ergo ut illis satisfaciamus, et a regula Scripture non recedamus, unam personam dicimus, duo negotia, quod in uno eodemque uiro due res significantur: numero unus est, officio duplex. Declinatio enim dicitur Lot, sicut habet Latina interpretatio. Declinat autem quisque aut bonum aut malum. Cum ergo Lot declinaret  malum, hoc est, errorem, flagitium, crimen, iungebatur patruo: cum declinaret bonum, hoc est, iustum, innocentem, sanctum, religiosum, sociabatur flagitio. Bene ergo dixit: Et Lot qui ambulabat cum Abram; quia adhuc non elegerat Sodomam, non habitabat cum flagitiorum auctoribus. Postea enim cepit habitare in Sodomis. Ideoque quasi a seipso mutatus, uelut alter accipitur; non solum a iusto uiro, sed a seipso desciscens.

26. Denique quia studio iam deflecti ceperat a patruo, Non capiebat eos terra . Nulla enim spatia possunt satis esse discordibus: quietis et pacificis etiam angusta abundant: dissonis moribus etiam spatiosa arctantur. Et quia a principio dixi  mentem hic formari hominis,  que a principio imperfecta fuerat, sed per incrementa et gradus quosdam proficit, ideo ait: Non capiebat eos terra: hoc est, una anima motus diuersos non recipiebat naturaliter sibi repugnantes. Potest tamen fieri ut interdum non omnia in uno eodemque perfecta sint; possit tamen aliqua uitia sua operire, uel motus suos temperare: si aut plura bona sint quibus pauciora uitia operiat: aut repentinam commotionem consilio maturiore reflectat. uerum si ex utraque parte plura concurrant dissona ac repugnantia, habitatio discrepantium uirtutum ac passionum in una anima soluatur necesse est. Figurate ergo animam secundum physiologos terram appellauit. Nam et Salomon ait: Tamquam agricultura homo imprudens ; que si fecunda sit  opimis segetum fructibus, abscondere potest spinas: sin uero spine concurrant aristis, secandi nulla est copia.

27. Qui igitur pastores sint , et quorum animantium, et que rixa inter pastores Abrahe et inter pastores Lot consideremus. Pastores sunt  magistri gregum, uel diligentes et sobrii, non sinentes agrorum culta obteri pedis uestigio, atque aduri sentibus: uel negligentes et remissi, qui non reuocent pecus suum, quo herbosa et 324 non fructuosa pascatur, sed libere uagari per uarios agri fructus sinant. Istorum ergo pastorum solers custodia necessaria est; ne forte ascribatur diligentibus, quod euertit negligentium incuria. Sed quia non sermo de uisibilibus, ideo cuius pecoris pastores sint prius consideremus. Pastores hos definire possumus. Pastores, inquit, iumentorum . Iumenta autem sensus corporis irrationabiles significari accepimus. Qui sunt ergo pastores sensuum, nisi preceptores, et quasi quidam rectores gregum, duces eorum, uel monitores alicuius sermonis, uel mentis  nostre cogitationes? Qui si pastoralis discipline gnari et tenaces sunt, non permittunt longius sensuum gregem uagari, et inutilibus aut noxiis inherere pabulis: [a 1Kb] sed prouido ductore reuocant, et frenos rationis admouent, atque obsistunt renitentibus. Mali autem preceptores, uel inutilis disceptationis, permittunt eos impetu suo ferri, et in preruptum ac periculum ruere, et culta obterere, fructuosa depasci; ut si qui sunt in eadem anima uirtutum huiuscemodi fructus, eos quoque dissipent. Hinc ergo cogitationum nostrarum discordia. Cum caro repugnat aduersus spiritum, et spiritus aduersus carnem, non mediocris pugna est, quando ipse Apostolus uas electionis dominice dicit: uideo legem carnis mee repugnantem legi mentis mee, et captiuantem  me in lege peccati, quod est in membris meis . Sedare hanc pugnam ipse nequiuerat, et ideo ad Christum confugit dicens: Infelix ego homo: quis me liberabit de corpore mortis huius ? Hoc est, ne delectationibus carnis adheream. Quis igitur est qui his me soluat uinculis, [b 1Kb] et liberum societ Deo, sensusque ad sobrietatem anime magis detorqueat, quam ad corporis temulentiam? Sed quia inter homines tantum non potuit rectorem inuenire, conuersus ad Deum: Gratia, inquit, Dei per Iesum Christum Dominum . Si fortior suis non commisit uiribus, quod corpus mortis euaderet, sed auxilium quesiuit a Christo; quid nos facere oportet infirmiores? Hanc pugnam grauem esse cognouit Abraham, et ideo in principio cauendum  putauit. Sapienti enim pacis est studium, imprudenti amica iurgia.

28. Non sit, inquit, rixa inter me et inter te, et pastores meos et pastores tuos; quia homines nos fratres sumus . Patruum legimus Abraham, et Lot eius nepotem; quomodo eum fratrem appellat? Sed aduerte quia causas concordie sapiens adhibet. Unde premisit, Homines nos sumus. Omnes autem homines unius nature partus sunt, intra eius concepti  uiscera, et uno foti atque effusi utero. Unde nobis iure quedam germanitatis uelut fratres connectimur ab uno patre conditi, et una matre tamquam fratres uterini editi. Et ideo cum simus rationabilis nature soboles, tamquam uterini nos diligere debemus amore mutuo, non impugnare ac persequi. Multo autem uerius ad unam animam refertur; [c 1Kb] cuius rationabile cognatos habet, ut supra diximus , sensus irrationabiles: quod autem rationabile, uirtutum habet copulam. Unde fraterna 325 quadam sibi copulantur necessitudine uitia uirtutesque hominis; quia illa carnalis iste rationabilis anime sunt. Caro autem atque anima ueluti quadam lege sociantur coniugii, ex quibus homo constat. Homo igitur uelut portiones suas federare  debet, atque ad pacem cogere. Sed quia nemo erat tantus qui carnem uinceret; ideo, uenit pax nostra, qui fecit utraque unum, et medium parietem macerie soluens, inimicitias in carne sua, legem mandatorum edictis euacuans, ut duos conderet in semetipso, in uno nouo homine faciens pacem, ut conciliaret utrosque in uno corpore Deo, per crucem interficiens inimicitias in semetipso . Recte igitur se ut hominem infelicem dixit Apostolus , qui tantum bellum intra se pateretur, quod non [d 1Kb] possit restinguere. Denique cum de una portiuncula passionum, hoc est iracundia, diceret Salomon: Melior est, inquit, sapiens forti: qui autem iracundiam continet, melior est quam qui urbem capit . Beatus igitur qui hoc bellum euaserit etiam non  aduena et peregrinus, sed ciuis sanctorum et domesticus Dei, quem in terris positum terrena non quatiant.

29. Hunc affectum seruare cupiebat Abraham. Itaque ut uir pacificus ait primo: Non sit rixa inter me et inter te. Inde ait: Et inter pastores meos, et pastores tuos. Tertium posuit: Ecce, inquit, tota terra ante te, hoc est, si non potest conuenire, cedo omnibus, totum cape, si de loco aut possessione dissensio est. Quod si moribus non conuenit, discede a me. Quanta ante premisit, ne cogeretur discedere? Sed etiam hoc uirtutis ac discipline est. Dixit enim ante nos uir ex Philosophie profectus disciplina, quatuor hec bono uiro inesse: Ut elaboret primum ut omnes sibi amicos faciat: secundum, ut si non potest amicos facere,  certe nec inimicos: tertium, ut si nec istud suppetit, ex sententia discedat: quartum, si quis cedentem persequatur, uindicet se, ut potest. Sed illa tria superiora in Abrahe non sermonibus nudis, sed uires operibus agnoscimus.

30. Quartum autem non ita est, quando etiam circa cedentem seruauit affectum parentis; ut eum non solum non persequeretur, sed etiam captum erueret ac liberaret. Denique Apostolus cum tria illa doceat,  quartum preceptis suis soluit, quod addiderat Philosophia. Ait enim cum pacificum populum Dei informare uellet: Si fieri potest, quod ex uobis est, cum omnibus hominibus pacem habentes : deinde si hoc non potest, certe, nec discordias, nec inimicitias. Ideoque addidit: Non uos uindicantes, karissimi , in quo et [a 1Kb] tertium illud excluditur, ut uindicare nos nequaquam uelimus: Sed date locum ire. Habes et quartum, ut discedas magis, et uindictam Deo committas, quam tibi exigas; quamquam et hoc secundum legem magis dictum uoluit uideri. Nam secundum Euangelium supra habes: Benedicite eos qui uos persequuntur . Habemus hec precepta ad Timotheum in secunda epistola: Propter quam causam, inquit, admoneo te, ut resuscites gratiam Dei  que est in te per impositionem manuum 326 mearum. Non enim dedit nobis Deus spiritum timoris, sed uirtutis, et dilectionis, et sobrietatis . Et iterum: Tu autem, fili carissime, fortitudinem cape in gratia . Habes ergo prime preceptum sententie ut erga omnes gratiam locet: deinde si non potest preceptis suis omnes acquirere, caueat ne uerbis aliquos exasperet, hoc est, ne inimicos faciat. Unde ait infra: Hec commoneo, testificans coram Deo, noli uerbis contendere, in nichil utile, nisi ad subuersionem audientium . Seruum autem Domini non oportet litigare, sed mansuetum esse ad omnes. Pulchre post pauca subiecit, et causam prestitit, quam Philosophia non uidit: Cum modestia, inquit, corrigentem eos qui resistunt, ne quando Deus  det illis penitentiam ad cognoscendam ueritatem . Ad tertium quoque illud, ut discedamus ab eis cum quibus nobis conuenire non potest, habes additum, cum precepit ut loquatur que decent sanam doctrinam, deinde pugnas legis declinet, hoc est, primum gratiam seminet, deinde nullo litigando auertat: tertium est ut hereticum hominem post unam correptionem deuitet; quia subuersus est qui huiusmodi est, et delinquit, cum sit a semetipso damnatus . Quam argute suo iudicio damnatum nostre ultioni subtrahit, quasi indignum in quem uindicetur! Dauid autem euidenter studium uindicte amouet dicens: Si reddidi retribuentibus mihi mala .

31. Ergo mens uiri sapientis eiusdem anime uel lapsus, uel irrationabiles motus studet corrigere,  sibique coniungere. Potest enim fieri ut que interdum displicent, emendentur cum gratia. Effusio patrimonii si recidatur, habet liberalitatem sine dispendio. uerecundia interdum remissior est; si confirmetur, habet et pudoris gratiam, et propositi constantiam. Commotio si temperetur, indignationis horrorem deponit,  assumit laudem uigoris. Quod si emendare non potest, [b 1Kb] non exasperet intemperantia. Deprehendit ardorem libidinis quam coniugio cerceat, nedum queritur continentia, obrepat impudicitia. Ideoque bonorum magister: Dico, inquit, non nuptis et uiduis, bonum est illis si sic permaneant, sicut et ego. Quod si se non continent, nubant. Melius est enim nubere, quam uri . Sunt alique mulieres immaturo destitute maritorum obitu, et se continere nequeunt. uolo, inquit, iuniores nubere, filios procreare, matresfamilias esse, nullam occasionem dare aduersario . Quod si alique delicie delectant, et luxuriari in Christo uolunt, uiduitatis affectantes gloriam, [c 1Kb] germanitatem autem non custodientes, eas deuitandas iudicat, ut habes  scriptum: Adolescentiores uiduas deuita .

32. Recte igitur Abraham cum bona uenia uoluit nepotem dimittere, quem deflectentem a se tenere non poterat. Sic et mens bona a precipiti et [d 1Kb] dimerso irrationabilium lapsu secernat se ac separet. Si tu, inquit, in sinistram, ego in dexteram: uel si tu in dexteram, ego in sinistram , hoc est, que tibi in dextera sunt, mihi in sinistra sunt: et que tibi in sinistra, mihi in dextera sunt. uiro enim imprudenti in dextera sunt, que sunt 327 corporis: ea prefert, ea constituit in meliorem partem, diuitias quoque et honores preponit: at uero immortalitatis adipiscende gratiam ad sinistram habet, que sapienti ad dexteram est. Longitudo enim uite in dextera eius. Omnesque anime uirtutes insipiens uir in sinistram  eiicit: prudens autem uir has sibi ad dexteram locat; que autem corporis, in sinistram.

33. Et leuauit, inquit, Lot oculos, et aspexit omnem regionem Iordanis . Deflectentibus a uero amica iactantia est. Denique ut Abraham humilius, qui electionem obtulit: ita Lot insolentius, qui electionem usurpauit. uirtus se humiliat, extollit autem se iniquitas: qui se debuit committere maturiori, ut esset tutior. Denique eligere nesciuit. Nam primo leuauit oculos, et aspexit regionem, hoc est, illam rem que non esset prima ordine, sed tertia, hoc est nouissima. Prima sunt enim que sunt anime bona: secunda, que corporis, id est, salus, uirtus, pulchritudo, forme gratia: tertia sunt, que accidunt, hoc est, diuitie, potestates, patria, amici, gloria.  Regio igitur tertio loco ponitur; est enim res habitationis.

34. uidit igitur regionem que irrigabatur, priusquam euerteret Deus Sodomam et Gomorrham, sicut paradisus Dei, et terra Aegypti, [e 17Kb] usque dum uenias Zothopa . In quo nisi diligenter intendis, numquid  in ea errasse eum dicere potes, quod elegit uicina Iordanis, et ea que irrigabantur sicut paradisus Dei? Non utique secundum litteram. Sed cum Iordanis descensio dicatur, descendit qui deseruit uirtutis consortium, et speciem elegit, non ueritatem. Paradisus perfecte beatitudinis amenitas est, uel anime fructuose fundamenta, in qua sapientie sint, iustitie ceterarumque uirtutum plantaria. Terra autem Aegypti corporalem substantiam significat, cuius plantaria sunt sensus, et passiones corporis. Sicut enim uireta uirtutum fontem habent Christum, et spiritalis ubertatem gratie, quo exuberent: ita intemperantia fons quidam est passionum corporalium, quo aluntur superflua.

35. Pulchre autem ait Scriptura :  elegit sibi Lot, hoc est, declinatio; quia posuit Deus ante nos bonum et malum, ut unusquisque eligat quod uelit. Non eligamus ergo quod specie uideatur iucundius, sed quod ueritate prestet; ne cum sit nobis tributa optio ut sequamur potiora, leuemus oculos inflexi falso amenitatis decore: ueritatem autem nature uelut deflexis obtutibus obumbremus.

36. Quod autem homines in Sodomis seui erant, , et peccatores in conspectu Domini ualde, non mediocris hic est economia, ut aduertas mitem Deum graui peccatorum moueri acerbitate ad ulciscendum, nec immerito non potuisse exorare Abraham Sodomitanis ueniam, quia supra modum flagitiosi erant. Plerique sunt quo nequiores, eo tectiores, qui hominum subterfugiunt indaginem, ubi  res sine arbitro geruntur, aut falso testimonio iustus circumuenitur. Manet tamen ante Deum iustus, etiamsi condemnetur 328 ab hominibus; quia Deus non iudiciorum exitus, nec cum intextis nequitie commentis negotia, sed nudam spectat negotiorum naturam. In examine autem hominum false opinionis error plerumque obducit uim ueritatis. Manebat apud Deum Susanna pudica ualde, etiam cum damnaretur adulterii; quia Deus non assertionibus falsorum testium facti examinabat fidem: sed intime conscientiam mentis interrogabat.



CAPUT uII.

Ex uerbis Domini ad Abraham philosophos hoc suum dogma: Omnia esse sapientis, hausisse, atque inibi que possessio Abrahe diuinitus sit promissa? Quinque reges, nempe corporis sensus, a quatuor, hoc est, corporalibus illecebris deuincuntur: at Sodomorum equitatum idem patriarcha in Christi nomine pugnans reuocat, uitia scilicet refrenat ac errores.


37. Sequitur locus quo euidenter docemur quantum mens [a 1Kb] superfluis portionis irrationabilis exhaustis proficiat, et quantum uitia uitiis adiuncta mali afferant. Non enim otiose Scriptura posuit: Et dixit Deus ad Abraham, postquam recessit Lot ab illo: Respice oculis tuis et uide a loco in quo nunc tu es, ad Africam, et Aquilonem, et Orientem, et mare; quia omnem terram quantum uides, tibi dabo eam, et semini  tuo in eternum . Hinc tamquam a fonte hauserunt Stoici philosophi dogmatis sui sententiam: omnia sapientis esse . Oriens enim et Occidens, Septentrio, et Meridies portiones sunt uniuersitatis. His enim totus mundus includitur. Hec cum promisit Deus daturum se Abrahe, quid aliud declarat, nisi sapienti et fideli presto omnia, deesse nichil? Unde et Salomon in Prouerbiis ait: eius qui fidelis sit, totus mundus diuitiarum . Quanto prior Salomon quam Zenon Stoicorum magister, atque auctor secte ipsius! Quanto prior quam ipse pater philosophie Plato, uel eius inuentor nominis Pythagoras! quis autem fidelis, nisi sapiens? Stultus enim sicut luna immutatur: sapiens autem immobilis fide permanet.

 38. Sed forte dicas: Quomodo sapientis totus mundus est? Quoniam ipsa natura dat illi sortem omnium, etiamsi ipse nichil possideat. Domina est enim et possessor omnium sapientia, que sua putat nature munera; quoniam in usum hominum data sunt, nec ullis indiget, etiam si desint ei ad uictum necessaria. Namque ut musicus organa, aut medicus medicamenta, aut nauclerus que ad nauis instrumentum necessaria sunt, etiamsi quando non habeat; habet tamen eo ipso quo possit his uti, etiamsi ad tempus usus eorum non suppetat: quanto magis sapiens suum iudicat quidquid nature est, qui uiuit secundum naturam! Non enim amittit ius suum, qui meminit se ad imaginem Dei factum, et ad homines  a Domino Deo dictum: Crescite, et multiplicamini, et replete terram, et dominamini in eam, et imperate piscibus maris, et uolatilibus celi, et omnibus 329 pecoribus et omnibus serpentibus qui super terram . Et nouit quia sapientia omnium mater est, et ipsa orbem terrarum possidet. Denique Salomon qui sapientiam poposcit et accepit a Domino Deo nostro: Ipse mihi, inquit, dedit eorum que sunt scientiam ueram; ut sciam dispositionem orbis terrarum, et uirtutem elementorum, initium et consummationem et medietatem omnium rerum, et diuisiones temporum, et anni cursus, et stellarum dispositiones, naturas animalium et iras bestiarum, uim uentorum, et cogitationes hominum, differentias herbarum, et uirtutes radicum, et quecumque sunt [b 1Kb] abscondita et improuisa .  Sed hec nulli nisi perfecto suppetunt.

39. Denique Abraham quamdiu adherebat ei Lot, hoc est, deflexio morum, sortem horum non acceperat. Ubi uero deflexionis ambiguo quodam atque anfractu absolutus, rectas uirtutum semitas continuis anime sue gressibus cepit carpere, in omnem terram possessor mittitur, atque dicitur ei: Surge, et perambula terram in longitudinem et in latitudinem; quia tibi dabo eam, et semini tuo in eternum . Ergo qui sapientiam meruerit, et non fuerit ancille filius, non peccati seruus, non successioni carnis obnoxius; sed libere, id est, Sare illius non seruientis, sed  principantis, bone stirpis, bone indolis, perfecte titulo uirtutis hereditatem acquiret uniuersitatis. Dicitur ergo Abrahe: Surge. Non corporalem assurectionem significat, sed spiritalem, hoc est, Surge qui dormis , surge a terrenis, surge a corporalibus, relinque terrena, celum aspice; et exsurge a mortuis, hoc est opinionibus uanis, et disputationibus Chaldeorum. Intuere mundum, intuere etiam illum qui potest totum donare mundum. In possessionem, inquit, tibi dabo mundum, quem Deum ante credebas.

40. Perambula terram in longitudinem eius et latitudinem. Utique intra momentum terram istam Persarum interclusam imperiis, ab Indie quoque littoribus ad Herculis, ut aiunt, columnas, uel Britannie  extrema confinia, non potuit perambulare. Et potuit quasi indeuotus uideri, qui celesti oraculo non obedisset, si obeunde huius terre mandatum accepisset: sed cum sit eius deuotio probata; quia ad quercum tantummodo Mambre transtulerat tabernaculum , utique terram, hoc est, uirtutem possumus perfectam intelligere, que bonos fructus daret, et fecundas inuentiones, cogitationumque primitias, meritorum uindemiam, frumento, uino et oleo repleret interiorem domum, terram resurrectionis quam promisit patribus nostris fluentem lac et mel , suauitatem uite, iucunditatis gratiam, splendorem glorie, cuius heres primus factus est primogenitus a mortuis Dei Filius iehsu Christus. Et ideo non seminibus dixit, sed semini ; ut  declararet illum, qui hanc hereditatem humano generi primus acquireret.

41. Cognouimus bone mentis profectum, que a uitio lubrice deflexionis exsurgens [a 1Kb] quesiuit 330 statim premium sapientie, hereditatem iustitie. Quantum autem noceant leuitati uitia adiuncta, docet sequentium series lectionum. Nam illi quatuor reges qui de quinque regibus triumphauerunt, et adduxerunt equitatum Sodomorum totum, ceperunt etiam Lot filium fratris Abrahe, et discesserunt. Quinque reges  quinque sensus corporis nostri sunt, uisus, odoratus, gustus, tactus, auditus: quatuor reges, illecebre corporales atque mundane sunt; quoniam et caro hominis, et mundus quatuor constat elementis. Merito reges dicuntur, quia habet suum culpa dominatum, habet regnum grande. Unde  Apostolus ait: Non regnet peccatum in uestro mortali corpore . Sensus igitur nostri facile corporalibus delectationibus et secularibus cedunt, et quadam eorum potestate capiuntur. Corporales enim delectationes et illecebras huius seculi non uincit, nisi mens que fuerit spiritalis, adherens Deo, et se totam a terrenis separans. Deflexio omnis his capitur.  Unde Ioannes ait: ue habitantibus in terra . Non utique omnes homines comprehendit, qui tunc uite huius cursum conficerent , sed eos quos terrene conuersationis affectus, ac huius seculi uicerit gratia. Ergo non habitatores, sed accole sumus terre huius. Accola enim temporalis diuersorii spem gerit: habitator autem spem omnem atque usum sue illic substantie locare uidetur, ubi habitandum putauerit. Itaque qui est terre accola, habitator celi est: qui autem habitator terre, possessor est mortis.

42. Numerauit Abram trecentos decem et octo uernaculos suos, [b 1Kb] et percussit eos, et persecutus est usque Choba, que est ad dextram Damasci . Et numerus uitalis est. In ipso enim uita, si credamus in passione in nomine Domini Iesu. Nam hec est nominis interpretatio huius; quod diximus Choba , id est uita. Ipsa ad dexteram Damasci pulchre esse dicitur. Agni enim ad dexteram, hedi ad sinistram. Scit exercitata mens quos ad prelium consummandum sibi adhiberet, quibus armis instrueret, quibus ducat uexillis. Non [c 1Kb] aquilarum prefert imagines, nec dracones: sed in cruce Christi, et in Iesu nomine progreditur ad prelium, hoc signo fortis, hoc uexillo fidelis. Merito ergo mens exercitata, que recepit ueram sapientiam iusti uiri. Iustitia autem solers correptionis est, ac arguendo reuocat peccatores, et stringit passionum impetus.

43. Ideo dicit Scriptura, quia reuocauit omnem equitatum  Sodomorum, hoc est, habenas tenuit, frena rationis imposuit, reuocauit culpam, strauit errorem. Equus enim stare nescit, uelox ad impetum, ceruicem exaltans suam, hinniens ad libidinem. Quid tam simile peccati? Feruet enim primo culpa impetu et omnem recti cogitationem preuenit, motuque immaturo exsilit, ut eam difficile ratio reuocare possit. Fertur in preceps, et ascensorem suum proiicit in mare istud huius seculi, ceruice tumida recusans iugum correptionis. 331 Est specialis quedam forma libidinis, que uocem mutet hominis, uerba amantis corrumpat, [d 1Kb] suisque se prodat sermonibus. Denique ad Iudam per Ieremiam dicit Dominus Deus: Nunc uidebitur ignominia tua, et adulterium tuum, et hinnitus, et alienatio fornicationis tue supra colles . Hunc iustus reuocauit equitatum:  mores quoque declinantis conuertit, et ad se uocauit, ut imitatores sui fierent, qui deflexerant; quia sensus nostri ad disciplinam mentis recurrunt.

44. Substantiam quoque recepit. Non patrimonium utique significat, sed uitalem anime substantiam, in qua sit pretiosus census, non stipula, non fenum; in qua fidelis sit alloquii splendor, in qua nostre census  subsistat spei. Hec est enim uera nostra substantia, que est sapientie diues copiis, hec immortalis substantia: corporis autem, uel accidentium diurnus magis quam diuturnus usus. Unde quidam recte non putant patrimonii dici substantiam. Non enim subsistimus in eo, cum et illis quibus desit pecunia, uite tamen non desit substantia.



CAPUT uIII.

Discit mens nostra in Melchisedech deuotionem erga Dei cultum, in rege Sodomorum tentationem etiam postquam uicta sit, adhuc metuendam, in Abrahamo contagium intemperantie declinandum. Quare huic merces tantum post uictoriam promittatur; isque posteritatis curam preferat? Ad extremum eodem Abrahamo ab aruspicine superstitionibus defenso, sacrificii ab ipso oblati multiplex interpretatio subiungitur.


45. De Melchisedech in tractatu morali plene diximus , in quo et mysterium nequaquam preteritum ac pretermissum est. Hoc loco autem satis est illud admonere solum, quod mens plena prudentie iustitieque deuotior sit erga Dei cultum, et decimas [a 1Kb] terre gignentia in fructibus, iuxta altiorem prudentiam in eo soluat; ut perfectionem omnium sensuum atque operum suorum Deo deferat, nichil sibi arroget, que se regere non potest, diuino nisi fauore fulta sit. Denique ubi se uicisse putat, tentatur atque incessitur. Hoc exprimit et docet lectio, quia semper aduersum passiones corporis  mens nostra tamquam in excubiis debet pretendere. Quid enim est quod ait: Rex, inquit, Sodomorum exiuit obuiam Abre, et dixit: Da mihi homines, equos autem sume tibi ; nisi quod post has luxurie uictorias uis quedam libidinis potest rationabili mentis subrepere, ut infundat ei irrationabiles passiones?

46. Sed perfecte mentis est, nichil de terrenis, nichil de corporalibus illecebris assumere, abstinere a terrenis. Ideo Abraham dicit: Nihil sumam ab omnibus tuis . Quasi contagium declinat 332 intemperantie, quasi labem refugit corporalium sensuum, delectationes mundi reiicit, querens que supra mundum sunt, hoc est, extendere manus ad Dominum. Manus operaria uirtus est anime. Hanc non ad terrene  arboris pomum, sed ad Dominum extendit: Qui fecit, inquit, celum et terram , hoc est, intelligibilem et uisibilem substantiam. Intelligibilis enim celum est: uisibilis uel sensibilis substantia terra est. Ergo significat quod uirtutem anime  sue ad superiora extendat; ut ex illa intelligibili substantia theoretice uite induat altitudinem, spectans non illa que uidentur, sed que non uidentur, hoc est, non terrena, non corporalia, non presentia, sed incorporalia, eterna, celestia: de ista autem uisibili substantia operatorie atque ciuilis discipline capessat gratiam.

47. Subtexuit his oraculum Domini dicentis: Noli timere, Abram, ego protegam te, merces tua multa erit ualde . Quero cur post belli euentum? Spondende mercedis locus nunc erat. Minus enim mirabile faceret, si secutus promissum Dei esset hostem adorsus. uictorie securus processerat ad triumphum magis inuitatus, quam promptus ad gloriam, uel ad ulciscendum pietatis dolorem paratus.  Propositum pie mentis mercedem non expetit, sed pro mercede habet boni facti conscientiam, et iusti operis affectum. Anguste mentes inuitentur promissis, erigantur speratis mercedibus: bona mens que sine responsi celestis syngrapha certamen arripuit, gemine laudis fructum acquirit sibi; ut et confidentissime fortitudinis, et plenissime deuotionis gratiam locet. Quod de sancto Abraham estimari conuenit; [b 1Kb] quia et diuinum fauorem non despici se iustis duxit doloribus, et hostem perculit despectu periculi, quod gloriose sibi pro ultione pietatis subeundum putauit. Dei quoque in eo predicatur iustitia, qui remunerationem piis mentibus non ex necessitate promissi, sed ex equitatis sue contemplatione largitur, iudicans dignum fore quod hi qui militant sine aliqua  mercedis humane remuneratione repositum habeant premium in eius bonitate, cui deuouendas animas suas estimauerint. Simul quia adoreis bellicis ex usu ipsius uictorie, aut hominum gratia paratum est premium; pietatis autem, et parcimonie, puritatis, ceterarumque uelut priuatarum uirtutum a Deo soluitur. Que manifesta sunt hominibus, ipsi remunerantur. Non omnia autem manifesta, sed alia manifesta, alia incerta, et maxime occulta cordis. Unde et ille ait: [c 1Kb] Incerta et occulta cordis manifestasti mihi , quorum spectator et scrutator Deus est. Non ergo magnam mercedem promisisset Abrahe, nisi puram animam ab omni contagione delictorum iudicasset.

48. Sancte tamen et prophetice mentis cura maior posteritatis perpetue est. Partus enim sapientie 333  et fidei hereditatem desiderat. Ideo ait: Quid mihi dabis? Ego autem dimittor sine filiis . Ecclesie sobolem desiderabat, eam successionem petebat que non esset seruilis, sed libera: non secundum carnem, sed secundum gratiam. Ideoque huiusmodi  responsum diuinum resultauit, [a 1Kb] quo edoctus audiuit: Respice in celum, et numera stellas, si potes numerare. Et dixit, sic erit semen tuum. Et credidit Abram Deo, et reputatum est ei ad iustitiam . Quid credidit? Hoc est, non solum multitudinem populorum in Christum credentium, sed etiam celestis gratie splendorem, et resurrectionem uite immortalis soboli Ecclesie deferendam. Quid est autem quod ait: Eduxit eum foras ? Tamquam foras educitur propheta, ut exeat fores corporis, et angustias carnis operientis, ac Spiritus sancti infusionem, et uelut quamdam descensionem uideat. Oportet nos quoque exire ex his diuersorii nostri angustiis, mundare anime nostre locum ab omni inquinamento, proiicere sordes maleuolentie, si uolumus  spiritum recipere sapientie; quia in maleuolam animam non introibit sapientia. Credidit autem Abraham, non auri, non argenti illectus testimonio: sed quia corde credidit ad iustitiam. In quo probatum est eius meritum, in eo persolutum est premium.

49. Denique statim fidei eius testimonium Dominus dedit dicens: Ego sum Dominus Deus tuus qui eduxi te de terra Chaldeorum, ut darem tibi terram hanc, ut heres esses eius . Et quia deposuerat Abraham studium Chaldeorum, querit nunc: Quomodo, inquit, intelligam quia heres eius sum ? Hoc est, iam diuinationes magorum repudiaui, doce me quomodo sciam me futurum terre eius heredem. Qui querit quomodo sciat, non dubitat, manifestante Deo, cognoscere se posse: sed formam  uult acquirende cognitionis aduertere. Nam et in Euangelio Maria cum audisset ab angelo quia uirgo paritura esset filium, respondit: Quomodo fiet istud quoniam uirum non cognoui ? Et iure respondit, hoc est: Cum id quod nature est, non suppetat, quia non solet parere que uiro non fuerat copulata, quero quomodo preter instituta nature possim uirgo generare?

50. Dixit autem illi Dominus Deus: Sume mihi uitulum trimum, et capram trimam, et arietem trimum, et turturem, et columbam . Preterirem huiusmodi interpretationem sacrificii, nisi quibusdam scrupulum hinc nasci aduerterem, eo quod aruspicine quedam scribi uideatur solemnitas; quod post immolationem diuisa sunt animalia, et contra  faciem alterutrum posita, et consedit illis Abraham. Sed si uim interrogationis premisse et future responsionis consideremus, aduertere poterimus spei  nostre et fidei 334 conuenire huius sacrificii disciplinam. uitulus enim aratorium animal est, deditum terreno labori. Capra ad aquarum similitudinem per enigmata figuratur, eo quod grece nomen acceperit, ab eo quod est impetu ferri. Sic enim currit sicut et aqua. Possumus uel de fluuiorum sono, cursu, uel maris uiolentis estimare fluctibus. Aeri autem comparatur aries, quia omnibus animantibus utilius hoc animal generi esse humano reperitur; quandoquidem et uestis nobis usum exhibet, sicut er huius spiritus uitalem nobis ministrat substantiam. Unde et hunc ordinem factum puto, ut prius diceret: Sume mihi uitulum et capram, et tertio loco diceret arietem; eo quod prima illa, hoc est, uitulus et capra terris et mari materialibus  comparentur elementis, et quia feminea dicantur: at uero aries masculum quoddam animal est, uehemens natura, et uiolentum cornibus. Similiter autem eris huius spiritus uitalis est, ut masculus auctor et causa gignentium, mouens terrarum genitalia, et uelut quadam se miscens copula. Aliud ergo ad terram, aliud ad mare, aliud ad erem uitalem mystice figuratur horum trium animantium genus.

51. Hec traditio naturalis est: sed moralis etiam concurrit et suppetit. In omnibus enim hominibus caro, sensus, et uerbum est. Caro nostra uitula est: laborat, ut serat; laborat, ut colligat; laborat, ut pariat; innumeris fatigatur laboribus. Unde et Greci [b 23Kb] dixerunt uitulam eo quod dometur iniuriis. Masculorum boum labore, aratro, et  iugo fungitur, femineos partus representat cum multo ubere. Caro quoque nostra uite istius subiugatur necessitatibus, crebris quatitur doloribus, et multarum erumnarum quodam curuata partu senescit. Iam illud quis ignorat, quod uehementior sit uirtus anime, cui uelut nupta adheret in istius uite cursu corporalis substantia? Sensus autem nostri caprarum modo uelut saltu quodam exsiliunt, et pascuntur preruptioribus, impetu suo ipsi commotiones excitantes anime, et concutientes eam. Ad omnem occasionem presto sunt, uel occursu feminee pulchritudinis, uel odore suauitatis alicuius. Auditu pariter et factu mouentur uelociter, quibus etiam anime inflectunt constantiam, et uelut a natura sui alienant eam. Unde et plerique [c 16Kb] dictam putant, quia impetus dicitur;  eo quod ex quodam impetu sensuum, inflexionis atque alienationis nostre causa, nascatur. Feminei autem sexus speciem habet, [d 17Kb] ut etiam sensus nostri  grece dicuntur femineo uocabulo. Effetarum modo animantum cito uacuantur, ubi partus sue generationis, delectationisque effuderint, et iterum 335 excitatis cupiditatibus nouos referunt impetus.

52. In ariete uero uerbi ac sermonis nostri habetur similitudo, quod sit uehemens, sicut et sermo noster efficax operationis, et quadam ornatus nostri et tegminis causa sit. Aries per usum uestium ordine quodam gregem ducens, sicut ordo quidam uite ususque nostri uerbo explicatur. Arbitror autem quod illud uerbum magis intelligere debeamus, quod est uerbum Dei, cum quo aries iste habere uideatur non mediocrem cognationem. Quod uerbum nos uere tegmine uelleris sui uestiuit, et in domum introduxit eterne salutis. Qui se pro nobis immolandum obtulit,  qui tamquam ouis ad uictimam ductus est, et sicut aries coram tondente se sine uoce, sic non aperuit os suum . Ex quo ordinem quemdam substantie habemus et sacre redemptionis, quod per ipsum conditi ac redempti sumus. Duplex igitur causa per uerbum naturalis et moralis: naturalis qua condidit, moralis qua redemit. Philosophia quoque geminam speciem sui constituit in uerbo, naturalem et moralem. Rationabilis enim utriusque portio est. Naturalem secundum mundi creationem, quam uerbo assignat: moralem secundum iustitiam, et equalitatem uiuendi, cuius uita et ratio de uerbo.

53. Qua causa cum [a 1Kb] dies quadraginta complerentur ex Marie uirginis partu, tulerunt Dominum nostrum Iesum in Ierusalem, ut offerrent Domino secundum  legem, et ut darent hostiam par turturum, aut duos pullos columbarum ; eo quod in columba spiritalis gratia sit, in turture incorrupte generationis natura, uel immaculati corporis castimonia. Merito ergo ad sacrificium iubentur post arietem turtur et columba sumi ut uerbo adherere intelligas incorruptam castimoniam, et spiritalem gratiam. Et hoc ipso quidem quod aues posuit, intelligere possumus celestium meritorum uolatus. Sunt enim uolucres celi que ueniunt et habitant in ramis eius arboris que de grano sinapis surrexerit, cui celorum regnum comparatur . Et Ezechiel apertos sibi celos dicit, et uidisse inter alia etiam rotam unam super terram coniunctam animalibus quatuor . Et infra: Audiebam,  inquit, uocem alarum eorum, sicut uocem aquarum multarum, et uocem sublimis Dei; et cum irent, ut uox uerbi, sicut uocem castrorum .

 54. Unde quidam ad libros philosophie deriuarunt, eo quod ipsum celum uolucri simile sit. Denique Plato currum uolucrem dixit esse celum, ex eo quod propheta dixerat: Cum irent animalia, ibant et rote coniuncte illis; et cum eleuarent se animalia a terra, eleuabantur rote . Sed propheta non celum ipsum [b 1Kb] auem dixit, sed aues esse in celo. Denique et Dauid ait: Celi enarrant gloriam Dei , hoc est, potestates celestes; uelut cum spectatur pulchrum elementum, predicatur operator. Animam autem describit propheta, cuius motus sunt quatuor uelut equi, , , , . Hec 336 animalia quatuor, id est, homo , leo , uitulus , aquila . Ideo ratio premissa est, ut reliqua  rationem sequantur. Ideo cum homine a dextris est leo, id est, cum ratione commotio a dextris est. Ista animalia quando eleuantur, eleuantur etiam rote. Rota autem uita est super terram, qua uiuimus. Si anime nostre motus quatuor eleuantur, eleuatur et uita nostra. Ideoque addidit: Quoniam spiritus uite, inquit, erat in rotis . Anima ergo magis currus est, que ait in Canticis canticorum: Posuisti me currus Aminadab , id est, Domini nostri. Non ergo philosophie traditioni descriptio concurrit prophetica. Denique uocem alarum audisse se dicit propheta. Iste ale uirtutes sunt que [c 1Kb] maximo et duplici plausu prudentie, fortitudinis, temperantie, iustitie suauem decorem, uite cantilenam resultant. Plato autem dulces quosdam  sonitus siderum mutuauit sphere celestis generari conuersione, famam magis et pompam, quam ueritatem secutus. Nam licet Origenes quoque noster, hoc est, ecclesiastico uir officio deditus, planetarum stellarum quamdam inenarrabilem motu harmoniam esse suauissimi illius soni celestis asserat, tamen etiam ipsum plurimum indulgere philosophorum traditioni pleraque eius scripta testantur; quod eo scripsi, ut et ab aruspicine et a philosophie traditione sacrificii istius interpretationem secernerem. uelint alii doctrinam probare suam, ego iuxta Apostolum timidus malo, quam doctus uideri, qui ait: uidete ne quis uos depredetur per philosophiam et inanem seductionem secundum traditionem hominum, secundum elementum huius mundi, et non secundum  Christum .

55. Quod autem ait: Diuisit Abraham corpora, et consedit illis , ne quis extispicium  putet, aruspicina uerba esse non nego; sic enim audio: sed diuisionem corporum quadrupedum, cum lectio factam astruat, non factam auium, utique si inspectio fuisset istorum, etiam auium facta esset diuisio, ut fieret inspectio. Quid si fidei nostre hoc conuenit? Et ideo quod supra aruspicinam uerbi nobis dat traditio requiramus. Diximus supra quia in uitula terram accipimus, in capra aquam, in ariete erem, quod ipso nomine colligitur, quod trima ad sacrificium sumi iubentur; quia terra ipsa inter tres diuiditur species sui; aut enim continens, aut insula, aut peninsula est: aqua ipsa in tria, quia aut mare est, aut fluuii, aut lacus; nam fontes, aut putei priuata negotia nequaquam digna diuisione generali et publica; putei latent, fontes aliis originem prestant.  Aer quoque habet diuisiones temporum ueris, estatis, autumni, hiberni; et hec mundana diuisio est. Quo hoc proficiat? Ut cognoscamus Deum esse horum auctorem moderatoremque omnium, qui omnibus ordinem rebus dederit, et ea diuisione distinxerit, ut his colligas posse tibi Deum conferre que pie postulas, et que spondet implere.

337 56. Itaque Abraham quia promittenti Domino terre hereditatem responderat: Unde cognoscam quia heres ero terre huius , per illas species hostiarum informatur, ut credat Deum esse supra mundum, qui uniuersa que mundi sunt prouida distinctione diuiserit: sed ea que sunt diuisa resolui postea, ea autem que non sunt diuisa  numquam  resolui; fides enim manet integra, que columbe more in sublime subrigitur, lustrans superna, et spiritalibus alarum remigiis celum circumuolans. Turturi quoque mens illa confertur, que auis usu istius secretis alitur, intelligibilem illam et indiuisam querens Trinitatis substantiam, refugiens plebem quamdam creaturarum et corporee se non miscens congregationi, atque ab omni passionum labe secernens. Hoc sacrificium de te poscitur. Qui tales offert hostias, fidem et castimoniam mentis, simplicitatis gratiam, caritatis et pacis affectum, ipse se beate illius terre agnoscit heredem: sicut etiam Dominus apertius in Euangelio declarauit dicens: [a 1Kb] Beati pacifici, quoniam ipsi possidebunt terram .

 57. Accipe aliam diuisionem. Caro quoque nostra ipsa Dei ordinatione diuisa habet membra omnia. Duo oculi sunt, bine aures, due gene, nares diuise, dentium geminatus ordo, ubera, scapule, manus, latera, femora, genua, crura, pedes; nonne bina omnia, ut subnixa geminatis subsidiis omnia nostra obire uideantur officia? Anima etiam diuisionem suarum patitur portionum. Nam , hoc est, [b 19Kb]  superiora, quasi oculi quidam contrarii, rationabile est et irrationabile. Rationabile ipsum diuiditur circa mentem et sermonem. Sensibile eius in auditum et uisum, quibus uite huius cumulatur gratia. Nam odor et gustus uitalis usus uidentur necessarium prebere ministerium. Nares iugi flatu aspirationem recipiendo uitalem, continuato quodam substantiam hominis cibo pascunt. Gustus autem potu epulisque generatur. Quintus uero sensus, hoc est, tactus, uelut admixtus est illis quatuor. Odor et gustus quedam magis alimenta sunt corporis, quibus huius carnis militia subsistit. uisus uero et auditus mentem adiuuant. He sunt diuisiones que secundum carnem nostram animamque a summo operatore diuise sunt.

58. Unde oportet nos colligere quia etiam iste  mundus uelut per membra quedam gemina, et tamquam distributus est: terra in montes et in campos; ut sunt partes nostri corporis elatiores alie, alie planiores. Eminent scapule, et pedum superiora, uel manuum: latera uero et inferiora ceruicis, uelut [c 1Kb] ualles trita et concaua. Quod et de uola manus intelligere licet. Nam in ipso calcaneo pedis eminere alia, media autem sinuata esse quis dubitat? Aqua in mari salsa, in flumine dulcis, uel in fontibus. Est er hiberno frigidus, ueris mensibus temperatus, calidus estate. Ergo ista diuisit operator. Mentem autem nostram, que modo auium, uirtutum 338 diuersarum et uigoris sui uecta remigiis, super celum euolat, non diuisit; quia Trinitati adheret diuidenti omnia, soli indiuise. Unde philosophi  superiorem mundi huius substantiam quam ethera uocant, non ex ceterorum elementorum uolunt admixtione constare: sed splendidam, et multo refulgentem lumine, que non terre sordidum, nec aquarum humidum, nec eris nebulosum, nec ignis ipsius rutilum quidquam recipiat, ex quinta quadam esse asserunt, et uelut uolucrem mundi huius mentem uelociorem purioremque esse ceteris partibus. Nam alie mixte sibi et concrete sunt. Nos autem nichil materialis compositionis immune atque alienum putamus, preter illam solam uenerande Trinitatis substantiam, que uere pura ac simplex sincere impermixteque nature est: quamuis aliqui putent de illa quinta lucem esse clariorem, de qua dixerit Dauid quod Deus sit circumdatus lucem  sicut uestimentum . Et Apostolus scripserit de ipso omnipotente Deo, quod solus habeat immortalitatem, et lucem habitet inaccessibilem .

59. Qua autem ratione dixerit quod aues descenderint supra diuisa corpora uitule, capre, atque arietis , non facile reperio, nisi quod omnia terrena, maritima, atque ipsa eria plena  sunt insidiarum ac perturbationum. uidentur enim aues iste cibi causa descendisse supra corpora. Naturaliter autem uiolentiores potioresque uiribus super infirmiores irruunt, et quasi mortuis corporibus incumbunt, ex improuiso frequentius irruentes: uel, quod uerius puto, quia princeps mundi huius, et uolucres celi, spiritualium nequitie que sunt in celestibus, eos qui mundana sollicitudine curaque diuisi sunt, graui motu incessant, et uelut cadauera mortuorum dilacerent dente aspero. De his enim dictum est: Relinque mortuos sepelire mortuos suos ; quia sunt de regno diaboli qui in seipsum diuisus est. Qui autem sunt de regno Dei, quibus dicit iehsu: Regnum Dei intra uos est , hi non sunt diuisi, quia adherent Deo; quoniam qui  adheret meretrici, unum corpus est: Erunt enim, inquit, duo in carne una. Qui autem adheret Domino unus spiritus est . Isti ergo non sunt mortua corpora; ut uolucres celi comedant eos, sed sunt spiritus; facit enim Deus angelos suos spiritus. Denique supra columbam et turturem non descenderunt, quia diuise iste aues non erant. Non sunt enim diuisi iusti quibus dicitur, ut sint simplices sicut columbe . Ideoque dicit Dauid, quia et passer inuenit sibi domum, et turtur nidum sibi ubi reponat pullos suos . Hec spectabat Abraham, hec profundo et spiritali considerabat intuitu.

60. Ideoque scriptum est: Consedit illis Abram , non quasi aruspicine, sed quasi celestis  reuelationis interpres, signa diuine operationis explorans. Mens enim directa ad Christi gratiam uidebat hunc mundum plenum esse iniquitatis, que uelut a summo celi uolaret, et opprimeret infirmos terre: pudicitiam autem, fidem, sinceritatem nullis esse obnoxias passionibus: 339 auaritiam uero, et sollicitudines seculi quibus suffocantur qui habent uoluptates diuitiarum, dilacerari ac diuidi. [a 1Kb] Unde et diuitie dicte sunt cure et cogitationes mundi huius ; quod mentem diuidant, atque in diuersum scindant, et in partes trabant, nec sinant incorruptam esse et integram. uir ergo pacifice mentis considebat, et considerabat quatenus prohibere cominus posset ea mala, que hominibus inuehuntur; mens enim sapientis uiri ac iusti mederi  studet humanis casibus, et prohibere ac resecare animarum nostrarum labores.



CAPUT IX.

Quare ceciderit excessus ac timor super Abraham; quidue redditum eidem oraculum de sue posteritatis peregrinatione et seruitute in Aegypto, de morte propria, deque liberatione posteritatis eiusdem significet? Quo denique uisio flamme atque fornacis pertineat?


61. Denique quam hoc Abraham spiritali et prophetico affectu fecerit sequentia docent. Nam solis occasu excessus cecidit super eum: et ecce timor magnus et tenebrosus incubuit super eum . Excessus prophetis fieri solet, sicut habes Prophetam dixisse: Ego dixi in excessu meo, omnis homo mendax . Excedit enim meus prophete uelut fines quosdam humane prudentie, quando repletur Deo. Et ante euacuat se cogitationibus et disceptationibus seculi huius; ut aduenienti gratie spiritali puram se et exinanitam prebeat, superueniat in eam Spiritus sanctus magna se ui infundens, ita ut mens hominis subito turbetur. Denique Angelus  uenit ad Mariam, et cum sedulitate et gratia uenit; et tamen Maria mota est in introitu eius. Unde Angelus ait ad eam: Ne timeas, Maria, inuenisti enim gratiam apud Deum: et ecce concipies in utero, et paries filium . Cognoscimus ergo quia quando uenit gratia Dei super propheticam mentem, subito irruit, et inde incubuisse et cecidisse super prophetas Spiritum sanctum legimus; quia excessum patitur, et turbatur, et timet, et quibusdam ignorantie et imprudentie tenebris offunditur: sicut et in Actibus Apostolorum legimus  quia circumfulsit super Saulum de celo, et cecidit, et horrore animi turbatus est, et audiuit uocem de celo dicentem: Saule, Saule, quid me persequeris ? Desinit enim uidere secularia, qui incipit  audire diuina. Unde et timorem Abrahe et tenebras mirari non debes, quasi preter uirtutem aut meritum eius acciderint, cum prophetarum consuetudini congruere aduertas, [b 1Kb] quando adiuncta, ut cognoscant futura.

62. Continuo autem dictum habes ad eum: Sciendo scies quod peregrinum erit semen tuum in terra non sua, et seruitio opprimentur, et nocebunt eis, et humiliabunt eos annis quadringentis . Merito tenebrosus 340 horror et magnus factus est; quia magna oracula deferebantur, cum de populo seculorum dabatur preceptum. Quomodo tam facile capere istud mens humana poterat, maxime que admonebatur, ut in hac peregrinaretur terra? Non enim tam que futura erant declarabantur, quam prescribebantur  que facienda nobis forent: Peregrinum, inquit, erit semen tuum; siue quia omnes homines peregrini esse debeamus in hac terra, omnium etenim pater est Abraham: siue quia uerum semen Abrahe peregrinetur in hoc mundo. Illud enim uerum semen est, de quo dictum est: In Isaac erit semen tuum . Denique qui se Abrahe heredem agnoscebat ait: Aduena ego sum in hac  terra et peregrinus, sicut omnes patres mei . Qui enim peregrinus hic fuerit, ciuis in celo est; qui autem in hac terra omnem anime sue substantiam constituendam putauerit, hereditatemque huius terre [a 1Kb] acquirendam exsultauerit, a Dei regno excludetur. Unde Apostolus ad fideles uiros, et ciues Hierusalem illius que in celo est, et Ecclesie filios dicit: Ergo iam non estis aduene atque peregrini: sed estis ciues sanctorum, et domestici Dei . Non ergo hec terra nostra est, de qua potest princeps mundi huius dicere ostendens omnia regna orbis terre: Tibi dabo potestatem hanc, si procidens adoraueris me : erunt omnia tua que sibi alieni uindicant, et seruitio opprimunt populum Dei; ut seruis eius nocere, et humiliare  conentur sanctos Dei. Denique ipse Filius Dei nichil sibi ex hoc mundo uindicandum putauit, unde ait: uenit mundi huius princeps, et in me inueniet nichil . Diuersi ergo Domini in seruitute nos uolunt tenere, incessat diabolus, infestant angeli eius, passiones motusque corporis uelut domestici atque intestini hostes inquietant. Foris pugne, intus timores: foris pugne, intus cupiditates. Aliena est enim interni corporis substantia puritati cordis; et ideo impugnat, uel certe repugnat. Bellum ergo quotidianum est, et intra castra eadem graue prelium, donec Deus misericors diabolum atque ministros eius iudicet, passiones restinguat, ac subiiciat [b 1Kb] menti sedule, exquirat animas nostras de omnibus offensionis, et periculi nostri auctoribus, qui ait: Sanguinem animarum uestrarum exquiram de manibus  omnium bestiarum . Et Ioannes uidit et dixit: Quia mors et infernus missi sunt in stagnum ignis .

63. Itaque exibunt iusti, ut nichil de suo dimittant in hac terra; ne spolia eorum resideant apud incolas et possessores istius terre. [c 1Kb] Qui etiam sic abibunt de terra Aegypti ista, ut uasa que sumpserunt ab Aegyptiis mutuo , uel aurea, inquit, uel argentea quibus ad tempus uterentur, secum auferant, et depredentur Aegyptios. Hec uasa acceperunt uoluntate Domini, et secum ea auferunt, quia resurrectionis filii sunt, quibus dicitur: 341 Non peribit capillus de capite uestro . uasa hec Aegyptii dederunt, que de terra afflictionis  sunt assumpta. Et sunt alia aurea, alia argentea, quia omnis creatura Dei bona, et maxime hominis in terris prestantissima, quam honorauit Deus, ut inspiraret in faciem eius spiritum uite, et omnibus preficeret animantibus. Hec illa sunt uasa de quibus dicit Apostolus: Habemus thesaurum in uasis fictilibus . Hec est uestis Aegyptiorum qua uestitur anima nostra; ut locupletior hinc recedat, et quo hic uehementer laborabat, liberetur. Non solum enim omnis creatura ingemiscit, et parturit, sed etiam nos; donec ueniat redemptio corporis nostri. Habet Dominus curam operis sui, habet nature prompte in plerisque [d 1Kb] ad rationem ac beneuolentiam. Neque enim excidi et perire patimur arbores, quarum circa primos fructus nobis fetura prorumpit,  si posteriore etate eas aut uentus decutiat, [e 1Kb] aut sol adurat, aut sufficienda et subministranda uirtute siccitatibus deficiat substantia: sed melioribus auris differimus examinandas. Et ideo Dominus Deus noster bone uoluntatis remunerator, etiam [f 1Kb] prime feture atque indolis contemplationem habens omne colligi patitur anime nostre patrimonium et reseruari, futuri aduentus illud probaturus temperie.

64. Memor itaque sui muneris quod immortale uoluit esse equis, sed si culpa non obrepsisset et grauis, que fecit ut non expediret homines [g 1Kb] diu uiuere, ait ad Abraham: Tu autem ibis ad parentes tuos cum pace, nutritus in senectute bona . Patitur nos discedere ex hoc seculo, ut secessione  anime hoc corpus resoluatur in terram suam, et fiat finis peccati: deinde per resurrectionem reformetur diuine liberalitatis gratia. Ideoque dicit ad Abraham: Tu ibis ad patres tuos. Nonnulli putauerunt patres esse elementa, ex quibus constat caro nostra dum uiuimus, et in que resoluimur. Sed nos qui meminimus matrem nobis esse Hierusalem, que sursum est, que libera est, que est mater omnium nostrum, sicut dicit Apostolus , illos asserimus patres qui uite merito et ordine precesserunt. Erat illic Abel pia uictima, erat pius et sanctus Enoch, erat Ne, ad eos promittitur Abraham transitus. Transit enim qui de hac uita recedens ad uitam demigrat alteram, qua uiuit mens sapientis et iusti uiri qui nutritus est in pace. Nam insipiens in  bello nutritur et in discordiis: iustus in senectute bona uiuit. Non dixit longa, sed bona , quia iustus bene senescit: iniustorum autem nemo, quamuis ceruis uiuacibus diuturniore uita uixerit. Nam diu uiuere commune sapientibus atque insipientibus est: bene autem uiuere speciale sapientis est, cuius senectus uenerabilis, et etas senectutis uita immaculata: non diuturna, inquit , neque numero annorum computata, nec capillis canis 342 in capite, sed sensibus. Ille ergo bene senescit, qui bene senserit.

65. Quarta autem generatione reuertentur . Historia quidem de Iudeis uidetur conuenire, qui in Aegyptum transierunt, et de Aegypto exierunt. Quadringenti enim et triginta anni eorum illic  exacti sunt: sed non omnes centenos, et quot excurrunt, annos uixerunt, sicut Moyses, aut iehsu Naue; ut quarte generationis tempus conueniat. Unde mysticum aliquid magis requiramus, [a 1Kb] eo quod tetras omnibus numeris apta sit, et radix quedam decime ac fundamentum, hebdomadis quoque media. Denique nonagesimus tertius psalmus scribitur quarta Sabbati; eo quod hic numerus medius sit priorum et sequentium. Tres enim precedunt eum, primus, secundus, tertius; et tres sequuntur, quintus, sextus, septimus. Qui hunc psalmum canit, uelut aptis numeris uitam istius mundi transigit, quasi tetragonus, et stabilis, atque perfectus. In quatuor libris plenum Euangelium atque perfectum est. Quatuor animalia mystica sunt. Mundi quoque istius partes  quatuor sunt, ex quibus congregati filii Ecclesie regnum Christi sacratissimum propagarunt, uenientes ab Oriente atque Occidente, Septentrione et Meridie. Quadripartito igitur latere sancta surrexit Ecclesia. Decas quoque ex isto numero assurgit. Si enim connectas ab uno usque ad quatuor, hoc modo decimam facies. Computa unum, adde illi duo, fiunt tres: adde tribus tres, fiunt sex: et ad sex adde quatuor, fiunt decem. Tetras igitur decem implet, decas numerum omnem complectitur. Quatuor quoque etates sunt hominis, pueritia, adolescentia, iuuentus, maturitas. Paulatim assurgit et fundatur. Sapientia itaque summa prudentie quarto etatum ordine uenit. Meritoque ut si quis ante sub rege Aegypti fuit, maturioris tamen consilii exit de potestate  eius, et legem sibi agnoscit sequendam. Tunc fit ei istius uite mare peruium. Similis ratio his que gignuntur solo. Ubi semen sparsum fuerit, soluitur humo; et primo prorumpit in radicem, deinde germinat, formatur fructus, et postea maturescit. Arbores quoque ipse primum fructum ferunt, deinde ipse adolescit fructus, accessu temporis mutat colorem, quarto ordine consummatur, hoc est, nouissimo.  Ita ergo et nos in terra hac afflictionis fugiamus lateres formare: sed lacrymis et gemitu prouocemus Domini misericordiam; ut mittat nobis Moysen et Aaron, hoc est, legem et sacerdotem: sed illum uerum Sacerdotem et sacerdotum principem, qui licet inter homines uersaretur, dicebatur: Ecce spiritus ante faciem nostram Christus Dominus ; et liberet nos de terra Aegypti, ut pascha Domini celebremus. Feramus etiam fructum fidei ab ipsa pueritia, augeamus in adolescentia, coloremus 343 in iuuentute, compleamus in senectute. Iam enim securis ad radicem arboris posita est; ut qui facit, fructum ferat. Adultam etiam maturamque segetem nostram messor inueniat; ut maturos fructus in apothecis recondat, ne immaturos hyems deprehendat,  uentus decutiat, pluuia corrumpat.

66. Ego tamen arbitror significari magis inter aduentum Domini priorem, et secundum qui futurus est iudicii dies, tempus medium. Ideo enim et ad solis occasum uiro huiusmodi factus est pauor magnus, quia occidente iam mundo, futurum sacrificium declarabatur, quo mundus redimeretur, fides esset hostia, que non diuideretur a filiis Abrahe. Nam qui eam diuidunt, non sunt Abrahe filii. Fides comparatur regno celorum: Simile est enim regnum celorum grano sinapis . . . . . Et: Simile est regnum celorum negotianti  qui emit agrum, et inuenit in eo margaritam pretiosam. Regnum celorum indiuisum est; quia regnum Trinitatis unum est. Ideo perpetuum atque eternum, quia  indiuisum; omne enim regnum diuisum facile destruetur. Hostia etiam foret pudicitia Trinitati dicata, post illud sacrificium, uitule quoque pro laboribus, quia sacerdotalis est uictima: capre autem, quia pro peccatis hostia: arietis, quia pro omni mundo, et pro ipsis [b 29Kb] arietibus uel celestibus, non solum pro hominibus, nec solum pro agnis, sed etiam pro hedis quos peccatricis generationis fetore exuit. Testificatur oraculum futuros adhuc in terra afflictionis Abrahe filios; ut in agone multorum et grauium certaminum se probent: et ita cum multa supellectili aureorum et argenteorum uasorum spoliis opimis exeant et reuertantur anime, atque exeant pretiosa possidentes corpora diuersarum uirtutum, et precipue castimonie possessionum thesauro repleta,  sumpture etiam Christi iudicio de diabolo, et eius ministris, ceterisque qui sibi uoluerunt nocere, uindictam. Tunc erit pauor magnus etiam iustorum. Nemo enim sine peccato. Omnes habebunt quod timeant; quia impleta peccata erunt. Et [c 1Kb] cum superabundauerit peccatum, superabundabit et gratia.

67. Iterum cum iam sol esset ad occasum, flamma facta est: et ecce fornax fumigabunda, et lampades  ignis que pertransierunt per media diuisa illa . Etiamsi dubitaretur de superioribus, confirmarent sequentia; quando flammam factam ad occasum legimus, que illuminaret uespertina mundi tempora, et fulgeret in tenebris, ac reuelaret latentia. Denique continuo uisa est fornax fumigabunda. Cuius similitudine exprimi uidetur uita humana implicata iniquitatibus seculi istius atque inuoluta, non habens ueri fulgoris claritudinem, et splendorem sinceri luminis. Intus quasi fornax estuat diuersis cupiditatibus, et quibusdam desideriorum anhelat ignibus: foris uelut quodam fumo attexitur, ne uideat ueritatis 344 faciem. Obumbrantur itaque et obducuntur quadam caligine oculi anime; ut confundatur globo quodam fumigantis nubicule mentis adspectus;  ne pura possit spectare negotia, donec celestes lampades dirigat Dominus iehsu, hoc est, fulgorem glorie sue. Quando, inquit, non indigebunt luce lucerne, et lumine solis; quoniam ipse Dominus erit lux omnibus , et ipse illuminabit omnia mundi istius, quorum supra cognita est diuisio, nunc manifestata in lumine, non per speculum in enigmate, nec in parte, sed facie ad faciem ueritatis soliditas, atque illud quod perfectum est, possit uideri.



CAPUT X.

Cum dicitur Abraham, semini tuo dabo terram hanc; ei uera beatitudo promittitur: magis tamen prefiguratur Ecclesia, cuius typus in Sara sterili, ut Synagoge atque heresum in Agar ancilla exprimitur. Que debeat esse sapientis uigilantia; et quid sit, quod Abrahe Deus pollicetur illis uerbis, augebo te ualde, etc.


68. Post hec secutum est oraculum Dei dicentis: Semini tuo dabo terram hanc, a flumine Aegypti usque ad flumen magnum Euphraten . Qui futuram gloriam demonstrauerat, debuit etiam conferenda uirtutum merita polliceri. Ipse enim et adiutor laborantium, et remunerator innocentium est. Aegyptus hic nomen non regionis, sed fluminis est. Sic enim ueteres Nilum uocabant, siue quod ipse regioni nomen dedisset, siue quod regionis accepisset uocabulum. Denique et peta grecus testificatur  ita esse, dicens:

. 
Angustum autem et uile est, ut putemus quod celestibus signis terrena spoponderit. Itaque consideremus ne forte perfectam beatitudinem et consummationem  bonorum meritorum promiserit. Perfecta enim beatitudo ex tribus istis uidetur subsistere, corporis, atque anime, et accidentibus bonis, que Greci dixerunt; ut sit corporis castimonia, patientia, uel temperantia, sit anime prudentia, atque iustitia. Aegyptus igitur flumen corporalia uidetur significare. Unde et [a 1Kb] Geon  dictus est ipse fluuius; quia de terra figuratus est homo. Euphrates autem que sunt anime; eo quod fons sit iustitia ceterarum uirtutum, que uirtutes alias illuminet. Prudentia enim sine iustitia nocet: fortitudo quoque nisi eam iustitia temperet, intolerabilis insolentia est, furori quam rationi proprior, dominationi quam libertati. Sobrietas et temperantia priuata bona sunt, [b 1Kb] nec ulli usui, nisi iusta erga Deum reuerentia, et fidei  mente pietatem colas. Iustitia sola est que uirtutes omnes complectitur, et commendat omnes. Accidentia quoque sunt negotiationes, mercature, et agriculture, competentia questus laborum operumque ruralium. Sunt etiam corporis accidentia salubritas, et 345 commoditas ualetudinis, decus, fortitudo, que ex tempore accidunt, et cum etate mutantur.

69. Non mediocrem hanc triplicem gratiam putes. Habes enim perfectionem perfectam in Euangelio. Nam cum dicit Dominus iehsu legisperito illi: Diliges Dominum Deum tuum , anime iustitiam mandat tenendam. Etiamsi honorari parentes iustum est, quanto magis parenti omnium deferr debet honorificentia? Rursus cum dicit: Non occides, non adulterium, non furtum facies, non falsum  testimonium dices , uirtutes corporis seruandas admonet. In posterioribus uero dicens: [c 1Kb] Nemo est qui relinquat domum, aut parentes, aut uxorem, aut filios propter regnum Dei, et non recipiat septies tantum nunc in hoc tempore, in seculo autem uenturo uitam eternam possidebit ; nonne incrementa bonorum accidentium cum anime corporisque remuneratione promittit?

70. Hec que simplicibus uerbis sacra Scriptura exprimit, magno quodam cothurno Aristoteles  et Peripatetici personant, atque extollunt. Pythagoricum quoque dogma esse testificantur sui. Sed quis illorum equauit Abraham tempore? Quis auctoritate et sapientia Dominum, cuius oraculo Abraham triplicis huius gratie munus agnoscit?

 71. Dantur autem ei tamquam in disciplinam alienigene nationes; ut mens equi obseruantissima recidat uitia, emendet errata. Magis tamen euidens Ecclesie declaratur mysterium, quia per apostolos eius qui sunt Isrelite, quorum patres, et ex quibus patribus Christus secundum carnem sub lege factus  est, congreganda Ecclesia foret [a 1Kb] credituris populis nationum. Quos non otiose decem numero significauit, sed ut ostenderet quod illi ante perfidi, ubi mensuram pietatis implessent, [b 1Kb] profecto essent fidei adepturi coronam.

72. Denique sequitur quia Sara uxor Abrahe sterilis fuerat : erat autem ei ancilla Aegyptia cui nomen Agar quod ad Ecclesiam pertinere in ea expositione quam de moralibus scripsimus, apostolicis docuimus exemplis . Ecclesia enim sterilis uidetur in hoc seculo; quia non secularia parturit, nec presentia, sed futura, hoc est, non ea que uidentur. Huius ancilla est Synagoga, uel omnes hereses, que seruos, non liberos creat. Ideoque Agar dicitur habitatio.  Etenim temporalis spem fouet, non perpetue possessionis gratiam tenet. Itaque ut non insolens partu corporeo fiat ancilla eius, et ius Ecclesie sibi uindicet, dicitur ibi: Eiice ancillam et filium eius; non enim heres erit filius ancille cum filio meo Isaac .

73. Sed etiam in singulis Sara est, et in singulis Agar. Sara uirtus uera est, uera sapientia: Agar autem est uersutia, tamquam ancilla perfectioris uirtutis. Alia enim sapientia spiritalis, alia sapientia huius mundi. Ideo etiam Aegyptia scribitur; quia philosophica eruditio abundauit in Aegypto. Denique et Moyses eruditus erat in omni sapientia Aegyptiorum, sed abiecit eam preferens Aegypti thesauris opprobrium pro 346 Christi nomine. Nam si illam  iudicasset alicuius momenti esse sapientiam, non utique dixisset: Precor, Domine, non sum dignus ante hesternam et nudiustertianam diem, neque ex quo cepisti loqui seruo tuo; gracili enim collocutione, et tardiore lingua ego sum . Denique quasi inerudito respondetur ei quod erudiretur a Domino: Ego aperiam os tuum, et instruam te quod debeas loqui .

74. Preclarum autem mysterium, quod lex non satis plena erat; ut persuaderet populis, et gentes uocaret, uel quia clausa foret usque ad Christi aduentum, qui exponens nobis prophetica oracula, et proferens Lectionis ueteris testimonia, ueluti quoddam os legis aperuit; ut fidei clamor in totum perueniret orbem. Unde et mystice ait Sara: Conclusit  me Dominus ut non pariam; intra ergo ad ancillam meam, et filium facies ex illa . Quo agnoscas in predestinatione fuisse semper Ecclesiam Dei, et paratam fidei fecunditatem, quando iuberet Dominus prorumpere, sed uoluntate Domini certo reseruatam tempori. Denique sic scriptum est: Tempore accepto exaudiui te, et in die salutis adiuui te . Aduertimus itaque quod festinabat  fides Ecclesie, sed conclusa erat eius fecunditas. Quo uerbo demonstratur quoniam exspectabat partus sui tempora; quia quod conclusum est aperiri solet. Qua ratione conclusa fuerit, docet te Apostolus dicens: Conclusit enim Deus omnia in incredulitate, ut omnibus misereatur . . . . Ut non uolentis neque currentis, sed miserantis Dei  esset gratia; ne te ipsum iustificares, sed omnia tribueres Deo qui te uocauit. Nemo ergo pigrescat, et excusationem pretendat desidie sue, quo serius credat, quia scriptum est non uolentis, neque currentis esse. Consideret enim quid additum sit, Sed miserantis, inquit, Dei. Talem te ergo prebe bonis studiis et prompta fide; ut Deus tui misereatur, et uocet te sicut Ecclesiam uocauit dicens: Palam factus  sum [c 1Kb] non querentibus me, apparui iis qui de me non interrogabant .

75. Et recte premissa sunt inferiora, ut meliora sequerentur. Peperit ancilla seruos, ut eos Ecclesia liberos faceret, et de seruitute populos ad libertatem uocaret, de culpa ad innocentiam, de offensa ad gratiam. Singulorum quoque hominum si spectes ordinem, non omnes a perfectis inchoauerunt, nec apud omnes tempore prima est, sed merito antiquior perfecta uirtus. Prudentis igitur mentis est considerare quamdiu imperfecta est anima, que sunt secum deliberet, ut uel in posterioribus se exerceat uirtutum disciplinis, donec exercitii usu ualescat. Dum uero se erroris inuolucris exuerit, et ab omni enodauerit offensione, consummatam sui purgationem exhibens,  tunc suo nitatur ordine magnos partus edere.

76. Preterea dicitur Abrahe: Esto sine reprehensione ; cui dabatur spiritus sapientie sanctus, integer, bene mobilis, immaculatus. Oportet igitur uiri sapientis animam die noctuque in exercitio iugi specula pretendere, numquam somno 347 indulgentem, perpetuis uigiliis intentam Deo ad comprehensionem rerum earum que sunt, et singularum causarum cognitionem. Sed etiam futurorum interpres sapientia est, scit preterita, et de futuris estimat. Scit uersutias sermonum, et solutiones argumentorum. Signa et monstra scit antequam fiant, et euentus temporum et seculorum. Non potest igitur bonus atque perfectus non esse qui hanc acquisierit; quia et omnem habet uirtutem, et imago bonitatis  est. Unde et seculi istius sophiste traxerunt definitionem huiusmodi, quod sapiens uir bonus dicendi peritus sit.

77. Redeamus nunc ad donum Dei quo nichil plenius. Quid enim melius sapientia? Quid peius uanitate? Quid deterius superstitione? Ideoque tamquam ei cui promiserat plenitudinem perfectionis, ait: Augebo te ualde, et ponam te in gentes, et reges de te  erunt : [a 1Kb] quia eius qui fidelis est, totus mundus diuitiarum est, et augetur, non minuitur ut stultus. Ponitur in gentes Abraham, hoc est, fides eius ad gentes transfertur, et reges seculi qui crediderunt, et se subiiciunt Domino Iesu cui dicitur: Tibi offerent reges munera . Nec illud absurdum, quia ex genere Abrahe non solum reges erunt dignitate, uerum etiam illi reges qui peccato non seruiant, nec uincat eos malitia, supra quos regnum mors non habeat. Mentis quoque bone cognouimus reges esse et principes inuentiones, que sicut Abraham mediocris quidem generationis prouentus non habet, sed abundat regalibus. Cui data est terra in possessionem: ut dominetur corpori, nec sit captiua carnalium uoluptatum, sed quasi famulatu  debito obnoxia caro menti seruiat. Secundum personam autem Abrahe euidens mysterium Ecclesie, que totum orbem fidei hereditate possedit, bene pater electionis dicitur, pater fidei, pater pie confessionis.



CAPUT XI.

Preceptum circumcisionis Abrahe datum quid significet; quidue etiam infantibus octauo die non circumcisis intentatum sit exitium? Sare nomini una littera additur. Abraham in faciem cadit et ridet. Num idem dubitauerit? Ipsi pro Ismele oranti annuit Dominus, ac filium ex Sarra promittit.

78. Et quia ad perfectum uocatur, oraculum perfectionis accipit. Circumcidatis, inquit, omne masculinum uestrum, et circumcidatis carnem uestram : perfecta autem circumcisio spiritalis est. Denique et lectio hoc docet cum dicit: Circumcidite duritiam cordis uestri . Et hic plerique ita accipiunt, ut sit: Circumcidatis omne masculinum uestrum, hoc est, mentem uestram; nichil est enim mente ualidius. Deinde quia masculinum etiam sanctum dicitur: Omnis masculus adaperiens uuluam sanctus Domino uocabitur . Quid autem mente sanctius, que dat bonarum semina cogitationum, quibus aperit uuluam anime conclusam pariendi sterilitate; ut possit illas inuisibiles 348 generationes edere utero illo uidelicet spiritali, de quo dicit Esaias: In utero accepimus et parturiuimus spiritum salutis ? Circumcisio ergo cordis intelligibilis, circumcisio  etiam carnis mandatur sensibilis. Illa in ueritate, ista in signaculo. Gemina itaque circumcisio; quia et animi et corporis queritur abstinentia. Denique Aegyptii quartodecimo anno circumcidunt mares, et femine apud eos eodem anno circumcidi feruntur; quod ab eo uidelicet anno incipiat flagrare [b 1Kb] passio uirilis, et feminarum menstrua sumant exordia.  Legis autem lator eterne signaculum circumcisionis carnalis in solis maribus exigit, eo quod ad mixtionis usum uir muliere uehementior sit; et ideo ipsius impetum infringere uoluit circumcisionis signaculo. uel quia uiri licito se errare credunt, si solo se abstineant adulterio: meretricios autem usus tamquam legi nature suppetere putant; cum preter coniugium nec uiro liceat, nec femine misceri alteri. Altiore autem interpretatione illud panditur, quod si mens purgata et circumcisa sit, exuta superfluis uoluptatibus et cogitationibus restringit animam ad sui castimoniam, purisque sensibus infusam bonorum facit partuum generatricem.

79. Octauo autem die circumcidi puerum lex iubet, mystico utique precepto, quia ipse est resurrectionis  dies; dominica enim die resurrexit Dominus iehsu. Ergo si dies resurrectionis circumcisos nos et exutos inueniat delictorum superfluis, ab omni ablutos sorde, mundos a uitiis corporalibus, si hinc mundus exieris, mundus resurges. Circumcide igitur te non carne, sed uitio carnali. Et circumcide tuum non solum uernaculum, sed etiam pretio emptum. Si ad singula referas, uernaculi sunt motus naturales: pretio empti, ratione et doctrina acquisiti. Egent autem et illi et hi, tamquam uirgulta, purgatione et incisione luxurie; ne euagentur ut sterilia sarmenta, et obumbrent inutilia fructuosis. uelut quedam omni uitio distenta multis incassum laborat: [ [c 1Kb] ita cauendum ne etiam nostra mens pluribus occupata, non solum bonos ingeneret partus, sed  etiam inutilibus plerisque degeneret; simul ut uitis putata non facile siluescat, dissoluatur cito, sed posteritati reseruetur. Nam et ingeniosi multa pariunt, que utile est circumcidere, et qui doctrinam diligentia assecuti sunt, uidere in se debent inscientiam.] Mysterii autem ratio dilucida. uernaculi enim Iudei pretio empti sunt gentes que crediderunt; quia pretio sanguinis Christi redempta est Ecclesia. Ergo et Iudeus, et Grecus, et quicumque crediderit, debet scire se circumcidere a peccatis, ut possit saluus fieri: et domesticus, et alienigena, et iustus, et peccator circumcidatur remissione peccatorum, ut peccatum non operetur amplius; quia nemo ascendit in regnum celorum, nisi per sacramentum baptismatis. Nec proderit superioris iustitia temporis,  si in fine uite iustitiam dereliquerit. Ideo Paulus ait: Pretio empti estis; nolite fieri serui hominum. Sunt enim contraria; 349 quia seruitus peccato contrahitur, et pretio peccatum remittitur.

80. Hec igitur simplici expositione abundare ad intellectum opinamur. Ideoque nec cubos Geometrice, nec tetragonum numerum Philosophie, [d 138Kb] confessionem,  ut aiunt, Pythagoricam, nec semper uirgines, ut appellant, hebdomadis numeros cura discutimus inani, [a 1Kb] nec mundum radio formamus, nec celum in puluere querimus, nec intra angustos abacos orbem concludimus: sed uera aperimus mysteria, unam salutem esse Christi resurrectionem. Complantemur ergo similitudini mortis eius, ut mereamur resurrectionis consortium. Et uetus homo noster simul sit confixus cruci, ut corpus destruatur peccati.

81. Egregie autem infantie in primis uagitibus circumcidi mares lex iubet, etiam uernaculos; quia sicut ab infantia [b 1Kb] peccatum, ita ab infantia circumcisio. Nullum tempus uacuum debet esse tutele, quia nullum est culpe uacuum. Et infans reuocandus a  peccato est; ne idololatrie polluatur contagio, et ne adorare assuescat idolum, et exosculari simulacrum, parentis [c 1Kb] uiolare nidum, pietatem ledere. Simul ne quisquam infletur, quod sibi iustus uideatur, etatis maturioris processu Abraham circumcidi iubetur. Nec senex ergo proselytus, nec infans uernaculus excipitur; quia omnis etas peccato obnoxia, et ideo omnis etas sacramento idonea.

82. Et erit, inquit, testamentum meum in carne uestra . Forsitan referatur hoc loco, quomodo spiritalem dicis circumcisionem, cum oraculum dicat: Erit testamentum circumcisionis in carne uestra. Quasi uero anime solius, et non passionum corporis exigatur temperantia. Nam et uisus, et auditus, et odoris, et gustus, et tactus, et  uocis ipsius queritur quedam castimonia; quia et uisus procacior habet crimen, et ideo scriptum est: Noli intendere fallaci mulieri, neque capiaris oculis, neque abripiaris palpebris . Et in ipso auditu crimen est si seducat te meretrix, et multo blandimento sermonis et laqueis labiorum suorum te alliget. Et in ipso tactu crimen est, ideo tibi dicitur: Ne multus fueris ad alienam, [d 28Kb] neque continueris amplexibus non tuam . Et in uoce culpa est. Laqueus enim fortissimus est homini sua labia, et abducitur a labiis sui oris. Et mel ipsum noli multum edere, ne euomas. Oportet ergo ut omnium sensuum  acuta sit moderatio; ne aut impetus in uitium trahat, aut nimietas ledat, aut mora offensioni sit.

83. Non otiose autem, nec superflue plerique 350 hoc qui sequitur loco moueri uidentur. Ecquid ita dixerit Dominus: Quoniam qui non fuerit circumcisus masculus, et qui non circumciderit carnem preputii sui octauo die, interibit anima illa de genere suo; quia testamentum meum interrupit . Graue enim putatur quod infanti octo dierum negligentia parentum fraudi esset futura, ita ut interiret anima eius; cum ipsa lex etiam homicide  ciuitates prescripserit , ad quas confugiendo mereatur sanguinis impunitatem. Quomodo  ergo aut illic ratio habetur fortuite necis: aut hic ratio infantie non habetur, in qua crimen non potuit esse aut dissimulationis, aut uoluntatis; nisi forte putent aliqui, quia in morte filii grauius puniuntur parentes? Sed iniustum putatur ut culpa nocentum inferatur pena innocenti, uel propter penam nocentis innocens puniatur, aut fiat consors supplicii, qui dispar est merito. Unde aliqui putant quod de parente dicat exterminando, quod eius intereat anima, non paruuli. Sed ualde ambiguum est; licet suffragetur huic assertioni quod ait, quia testamentum meum interrupit. Itaque hoc ad intelligentem magis, quam ad infantem referendum uidetur. Alii grauiora parentibus uel silentio minitantem putant Dominum Deum, quo plus timeant maiores, quando  nec infanti parcitur.

84. Mihi autem satis liquido patet dictum de uniuscuiusque mente. Diximus enim masculi nomine mentem significari, quod sit ualidus mentis uigor, et animam in sui copulam trahat, sitque uehementior tamquam sexu potior, et uirili ualiditate. Ergo hec ratio est, quod omnis mens que non fuerit circumcisa a superfluis corporalibus, et purgata solemni munere, ut exuat se passionibus et uitiis, interibit. Non caro, inquit, interibit, non homo: sed anima illa interibit, quia potuit salua fieri, si habuisset purgationem. Nuda autem presidii et incircumcisi  cordis colluuione infirmior salutem generis sui non potuit seruare. Omne autem genus uidetur immortale, ut [a 1Kb] homo genus est, ut ullus species est. Homo semper dicitur, ullus non semper, immo non deficit ullus. Deficit qui fidem non habet, persona deficit unius, conditio uel nomen hominum non deficit. Ex diuturno igitur et innoxio in id quod temporale est et noxium peccator deducitur, qui mentis sue ascribere debet infantie, quod incautus fuit et intemperans, uel remissionem peccatorum non acquisiuit: Nisi enim quis renatus 351 fuerit ex aqua et Spiritu sancto, non potest introire in regnum Dei . Utique nullum excipit, non infantem, non aliqua preuentum necessitate. Habeant tamen illam opertam penarum immunitatem, [b 1Kb] nescio an habeant regni  honorem.

85. Sare quoque una additur littera, hoc est, R, ut uocaretur Sarra . Quod utique par est, ut in superioribus, non unius adiectione pensari littere. Non enim munus Deo est una littera, sed uirtus littere que exprimit muneris diuini gratiam. Sarra enim dicitur , hoc est, potestas mea, uel principatus mei initium, uel regis. Sara Grece dicitur , latine que regat. [c 1Kb] Illa mortalis, ista immortalis: illa specialis, ista generalis. Est namque in me prudentia, in me castimonia, in me uirtus, in me iustitia, me solum regunt, et mihi dominantur, et sunt mortales. Moriente enim me, soluuntur et moriuntur etiam illa. Que autem prudentia generaliter dicitur, que castimonia, que fortitudo,  cetereque uirtutes principales, sed generaliter principales, et regine quedam immortales, in his potestas est, immortale illud principale, sicut est regina Ecclesia que non me unum, sed uniuersos regat. Ergo speciem in genus, partem in uniuersitatem, corruptibilitatem in incorruptibilitatem conuersam uidemus: que omnia Ecclesie conuenire certum est. Non enim specialis hec, sed generalis ratio est, nec partis, sed uniuersitatis salus. Ideoque his precedentibus cum unumquemque prudentia sua ad hanc principalem et diffusam per omnes salutem deduxerit, in qua fons sapientie iustitieque est, requiritur generatio, et ille perfecte partus iucunditatis, cuius nomen est Isaac. Nulla enim melior est uoluptas, quam emendate gratia conscientie. Hinc Epicurei traxerunt summum bonum uoluptatem esse,  sed eam corporis magis inquinamento, quam sobrietate mentis estimauerunt.

86. Quid est autem quod ait: Et cecidit in faciem Abraham, et risit ? Et hic reuerentia significatur, quod timuit Deum uelut libero risu ledere, quamuis risus letitiam declararet uiri iusti qui tantis gratulabatur promissis. Non enim dubitantis hic risus, sed credentis fuit. Simul quia cadunt ante Deum omnia, et mutantur et transeunt, sola illa immutabilis stat semper substantia. Aut fortasse et in hoc mysterio prophetauit Abraham Dominum Iesum; quod per susceptionem dominici corporis et resurrectionem tanti complenda oraculi gratia foret. Adorat igitur non elementum terre de quo dictum est: Et adorate scabellum eius, quoniam sanctum est . Ubi enim corpus, ibi et aquile que adorauerunt uersantem in corpore.

87. Et dixit, inquit, in corde suo: Si centum annorum nascetur filius, et si Sarra nonaginta annorum pariet ? Grecus posuit, ut possimus 352 estimare quia cordi suo quasi [d 1Kb] alternanti secum dixerit: Si centenario nascetur filius, et nonagenaria pariet? Hoc est etas generandi preteriit, sed Deo omnia sunt possibilia; et ideo facile etiam istud, ut senibus reuocet iuuentutis annos, uires refundat, sterilibus det fecunditatem.

88. Nec illud pretereundum, quod promissa sibi generatione legitima respondit Abraham Deo: Ismel uiuat hic in conspectu tuo . Iusti est  etiam pro peccatoribus interuenire; et ideo uel hoc credant Iudei, quia et pro ipsis interuenit, si tamen credant. Hoc est enim uiuere in conspectu Dei, digna Dei uerbo negotia gerere; oculi enim Domini super iustos.

89. Unde et Dominus ait: Etiam. Ecce Sarra uxor tua pariet tibi filium . . . . De Ismel autem exaudiui te . Etiam cum dicit, confirmat promissa; confirmatiuum etenim uerbum est. Et ideo prius generationem Ecclesie confirmat futuram; ut uerum cognosceret Propheta quod de Ismel se audisse dixit Deus, prouidens quia cecitas Isrel ex parte haberet contingere, donec plenitudo gentium intraret, et sic omnis Isrel saluus fieret. Itaque sicut testamenta hominum prius [e 1Kb] heredem ferunt, postea legatum exprimunt, melioribus hereditatem,  inferioribus legata: ita in Domini testamento, unde et nos hunc morem accepimus, heres scribitur natura bonus, nobilis, legitimo creatus coniugio; legato donatur inferior.

90. Promittitur autem generatio sequenti anno , ut aduertas quam generationem polliceatur Dominus, hoc est, non illam uteri corporalis Sarre, sed istum partum Ecclesie, qui esset futurus. Denique et infra ait: Reuertar ad te in futurum, et erit Sarre filius . In quo utrumque possumus accipere, et hunc conuentum Ecclesie, et fidelium resurrectionem.

91. Tertiodecimo quoque anno quod circumciditur Ismel, ratio euidens; quia is qui incipere habet uti cognitione femine, ante debet recidere in se ardorem  libidinis: ut a superfluis abstineat commixtionibus,  coniunctioni tantum se legitime reseruet.

92. Mentem quoque sapientis hospitalem esse decet; ut etiam aliis impertiat sui gratiam, et prudentie sue fructum aliis quoque diuidat, atque ita bonis epulentur doctrine cibis, epulumque eius exhibeat desiderantibus.

93. Tum preterea nesciat nisi secundum naturam uiuere, in cuius instituto et ordine Dei lex est. Nulli se transuersarie cupiditati miscere nouerit, solius sapientie preoptet copulam. Mandatis Dei seculi istius gloriam, et quamdam presentis laudis hereditatem preferre nesciat; atque ut altaribus Domini suas immolet utilitates, ita iudicii ignem non excipiat, neque reformidet; sed magis etiam ut alios eripiat, elaboret.



[DE ISAAC ET ANIMA.]





IN LIBRUM DE ISAAC ET ANIMA ADMONITIO.


Quemadmodum sanctus Ambrosius in primo libro de Abraham catechumenis huius exemplo patriarche christiane ueligionis, quam in peruigilio paschatis professuri essent, officia patefecerit, in altero autem anime per Adami peccatum lapse resurgendi, atque ad perfectionem enitendi modum demonstrauerit, in nostra ad idem opus Admonitione declarauimus. Prosequitur instituta acroamata preceptionesque Antistes uigilantissimus, nec alia de causa secundum memorati operis librum, ubi Isaac natum et circumcisum retulit, extemplo finiisse nobis uidetur, nisi ut ex eiusdem cum Rebecca coniugio hominis christiani animam, dum in genitali fonte renascitur, arctissimum quoddam spiritalis matrimonii cum uerbo Deo fedus inire ostenderet. Id hoc in libro quem propterea de Isaac et Anima inscriptum uoluit, per quam egregie prestitit . Enim uero postquam Isaac natiuitate ac morte sua Christi figuram exstitisse, sicut et Rebeccam anime, paucis aperuit, definita eiusdem anime natura, totum hominem potissimum in ipsa consistere astruit . Hanc autem docet ideo esse imperfectam, quod rebus corporeis ac seculi uoluptatibus adherescat; contra uero primum ad perfectionem gradum facere, si easdem fugiat, et supra illarum cenum attollat sese. Hinc argumentum propositum aggressus Rebeccam talem cum ad Isaac ueniret fuisse dicit, quippe que diuinum in illo uerbum ardenter expetere se testificatur clamans: Osculetur me ab osculis oris sui . Ipse quidem Ambrosius locum hunc aliosque omnes Cantici canticorum uersiculos etiam Ecclesie accommodari posse profitetur: sed cum eadem mysteria tum alibi, tum uel maxime in enarratione psalmi CXuIII enucleasset, hoc in libro totus incumbit, ut anime cum uerbo coniugium perpetuo mystici illius epithalamii commentario edisserat. Quod tamen non ita accipias, quasi uersum omnino nullum preterierit, cum re ipsa haud pauci, et ii presertim qui ad sponsi sponseque pulchritudinem pertinent, omittantur: sed isti quominus unus sit operis contextus nichil uetant. Porro ut distinctius atque ordinatius ceptum procedat, uir sanctus proponit  exponitque gradus quatuor, quibus anima iam grauiorum iugo uitiorum libera ad summam illam perfectionem, in qua Deo per caritatem iuncta numquam postmodum ab ipso diuellitur, conscendit. Ceterum siue naturalem ac minime coactam materie dispositionem, siue breuem illam, sed acutam Scripture explicande rationem spectes, seu denique transitionum quibus aptissime nectuntur singula, concinnitatem, iure dixeris commentationem hanc eiusmodi esse, que uix ulli ex aliis Ambrosianis cedat.

Ipsam porro constat libri nomine appellatam, non solum etate Cassiodori  et Augustini : sed etiam ab ipsomet Ambrosio in opere sequenti sub hac inscriptione fuisse memoratam. Utrum uero conciones fuerint que primitus ad populum habite in hunc librum postea transformate sint, obscurius est. Cum enim eum ferme nichil aliud esse aduertamus, quam breuem Cantici canticorum paraphrasim, id argumentum sacro suggestui parum admodum uidetur conuenire. uerumtamen ut non aliter hic atque in libris de Abraham factum putemus, tum eorum inter se conuenientia adducimur, tum etiam preceptis ad auditorum institutionem maxime accommodis, que expositioni eius inserta nemo non deprehendat. Et hec causa est cur Cassiodorus senator loco citato de iis qui in Canticum canticorum scripserunt agens, suum de hac opella iudicium ita reliquerit: Unde, inquit, S. Ambrosius in libro tertio Patriarcharum, ubi de persona Isaac loquitur, multa salubriter luculenterque disseruit.

Hec eadem Cantica totis decem uoluminibus tam mirandum in modum Origenes enodauerat, ut non dubitaret Hieronymus de iisdem scribere : Cum in ceteris libris omnes uicerit, in Cantico canticorum ipse se uicit. Maxime autem probabile est prestantissimum hoc opus in manus quoque Ambrosii peruenisse,  ac sanctum Antistitem ex laboribus tanti uiri a quo reliqui ferme Patres tam multa tamque preclara mutuati sunt, adiumenti aliquid decerpsisse. At quando temporum iniquitas thesaurum illum nobis inuidit, non licet quidquam exploratum magis aut deprehensum proponere. Si tamen uerum fuerit quod aduersus Erasmum et alios non paucos contendit Huetius, , quatuor homilias que cum sua prefatione inter Origenis atque Hieronymi opera extant, nulli Patrum Latinorum deberi, sed eas ipsissimum initium esse decem Origenianorum uoluminum, quas Rufinus a quo Latine reddite sunt, more suo interpolauit: aut si malis sepius laudato senatori accedere, easdem nichil aliud esse affirmanti , nisi distributam in tres libros amplificationem, quam ex duabus homiliis alia occasione ab Origene in duo priora Canticorum capita compositis, et ab Hieronymo in Latinum uersis, Rufinus consarcinauit: si, inquimus, horum alterutrum admittendum sit, ex eorumdem Origenis fragmentorum et Ambrosiane commentationis collatione intelliges illius methodum non imperite sanctum doctorem esse imitatum, idque cumprimis ubi triplicem Scripture sensum nempe naturalem, moralem ac mysticum distinguit atque edisserit; quamuis in aliis opusculis que hactenus a nobis examinata sunt, duos tantum interpretetur, mysticum ac moralem; ubi tamen cum hoc ultimo is quem naturalem in hoc libro uocitat, confunditur.

Porro ut idem tempus ac libris de Abrahamo, nempe annum circiter 387 huic scripto assignemus, facit cum illorum inter se connectio, tum ipsum Ambrosii testimonium quod initio libri de Ioseph, sicut et libri de Mysteriis, quem post ipsum elucubrauit, reperimus; imo uero obscurum non est sanctum Presulem ad eosdem quos in opere superiori alloquebatur, in hoc etiam uerba facere: at reuocari in dubium potest utrum ante festa paschatis id euenerit, an postea. Ipsius quidem scriptionis, in qua de spiritali coniugio quo nichil habet perfectissimorum Christianorum uita sublimius, materia uidetur indicari ista non pertinere ad catechumenos, utpote quibus certa mysteria tegebantur, ipsis postmodum iam baptismate initiatis reuelanda. Si tamen ex primis uerbis libri de Mysteriis hac de re statuere nos oporteat, dicendum erit eos etiamnum intra catechumenorum ordinem exstitisse, ad quos sermonem habebat Ambrosius. Et hoc ipse forsan innuit, ubi dicit: uenit pascha, uenit remissio peccatorum, etc. . Cum autem iam illi in competentium numerum in quem non nisi exeunte quadragesima admittebantur, essent allecti, minime dubitauit sanctus Antistes in procinctu ad baptismum positis sacre huius coniunctionis mysteria, et gradus quibus ad eam peruenirent, declarare.





SANCTI AMBROSII MEDIOLANENSIS EPISCOPI DE ISAAC ET ANIMA LIBER UNUS. [a 1Kb] 



355 CAPUT PRIMUM.

Commendatur sanctus Isaac tam ex paterna origine et gratia, quam ex Dominice generationis et passionis prefiguratione, ac mysterium inter Christum per Isaac designatum, et animam representatam per Rebeccam aperitur.


1. In patre nobis sancti Isaac uel origo satis est expressa, uel gratia: [b 1Kb] cui ad omnem redundat gloriam, quod tanto et tam imitabili uiro natus Abrahe patri premium fuit. Neque uero illud mirabile, cum  in eo Dominice generationis et passionis figura precesserit. Siquidem et sterilis anus ex promissione Dei peperit eum; ut crederemus quod potens est Deus facere, ut posset et uirgo generare, et oblatus unicus ad immolandum, qui et patri non periret, et  impleret sacrificium. Itaque ipso nomine figuram et gratiam signat, Isaac etenim risus Latine significatur, risus autem insigne letitie est. Quis autem ignorat quod is uniuersorum letitia sit, qui mortis formidolose uel pauore compresso, uel merore sublato, factus omnibus est remissio peccatorum? Itaque ille nominabatur, et iste designabatur: ille exprimebatur, et iste annuntiabatur. Ipse est quem iam tunc persequebatur ancilla: ipse est propter quem iam tunc dicebatur: Expelle ancillam; non  enim heres erit filius ancille cum filio meo Isaac . Ipse est cui pater alienigenam 356 acquisiuit sponsam. Ipse est mitis, humilis, atque mansuetus, qui ueniente Rebecca, hoc est, patientia, [c 47Kb] exiuit in campum abalienare. Sapientis enim est segregare se  a uoluptatibus carnis, eleuare animam, atque a corpore abducere; hoc est enim se hominem agnoscere. Qui Chaldeorum sermone Enos dicitur, latine homo. Enos autem qui assumpsit et sperauit inuocare Deum; et ideo creditur esse translatus. Non uidetur itaque homo esse, nisi qui in Deum sperat. Qui autem sperat in [a 1Kb] Deum, non degere in terris, sed quasi translatus adherere Deo, manifesta ueri interpretatione signatur.

2. Bonus igitur Isaac uerus, utpote plenus gratie, et fons letitie. Ad quem fontem ueniebat Rebecca, ut impleret hydriam aqua. Dicit enim Scriptura, quia descendens ad fontem, impleuit hydriam, et ascendit . Descendit itaque ad sapientie fontem uel Ecclesia, uel anima, ut totum uas impleret  suum, et hauriret pure sapientie disciplinas, quas haurire Iudei de fonte profluo noluerunt. Quis iste fons sit, audi dicentem: Me dereliquerunt fontem aque uiue . Ad hunc fontem currebat sitiens anima prophetarum, sicut et Dauid dicit: Sitiuit anima mea ad Deum uiuum ; ut sitim suam ubertate diuine cognitionis expleret, et insipientie sanguinem spiritualium rigatu dilueret fluentorum. Hic est enim fluxus sanguinis, sicut significat lex , qui deoperitur, quando uir sedenti in diebus sanguinis sui mulieri miscetur. Mulier est delectatio corporis et illecebre. Itaque caue ne uigor mentis tue coitu quodam 357 corporee uoluptatis inflexus emolliatur, atque in eius amplexus omnis resoluatur, et fontem eius aperiat, qui debet  esse clausus et septus intentionis studio, et consideratione rationis; Hortus enim clausus, fons signatus . Namque mentis uigore resoluto, [b 1Kb] sensus se corporalis delectationis effundunt, perniciosi nimis, et in appetentiam plenam grauis periculi proruentes: quos, si mentis uiuide considerata mansisset custodia, refrenasset.



CAPUT II.

Quid sit homo, et in qua potissimum parte consistat; qualisue sit anima eius tam secundum sui naturam, quam per irrationabilem sui partem, qua obnoxia fit corruptioni.

3. Intuere igitur, o homo, qui sis, quo salutem tuam, uitamque tuearis. Quid est itaque homo? Utrum  anima, an caro, an utriusque copula? Aliud enim nos sumus, aliud nostrum: alius qui induitur, et  aliud uestimentum. Legimus in ueteri Testamento: Omnes anime que descenderunt in Aegyptum , de hominibus dictum. Et alibi dictum est: Non permanebit spiritus meus in hominibus istis, quoniam carnes sunt . De alterutro ergo legitur, quia homo dicitur et de anima et de carne. Sed illa discretio est, quod ubi anima pro homine ponitur, Hebreus significatur Deo adherens, non corpori, ut est illud: Anima benedicta omnis simplex . Ubi autem caro pro homine nuncupatur, peccator exprimitur, ut est illud: Ego autem carnalis sum, uenumdatus sub peccato; quod enim operor, non cognosco. Non enim quod uolo, ago: sed quod odi, illud facio . Hoc iam posterius et de utroque. Alius est enim qui uult,  alius [c 1Kb] qui odit, alius qui facit. Denique addidit: Si ergo quod odi, hoc facio, consentio legi, quoniam bona est. Nunc autem iam non ego illud operor, sed quod habitat in me peccatum . Illud quoque expressius: uideo legem carnis mee repugnantem legi mentis mee, et captiuantem me in lege peccati. . Et tamen cum utrumque in se concertantem hominem declarasset, hoc est, interiorem et exteriorem, in anime magis quam in corporis parte se maluit constituere, quod anima sua traheretur captiua ad peccatum, in qua esse se mallet, et esse confirmat dicens: Infelix ego homo! quis me liberabit de corpore mortis huius ? Tamquam ab extraneo hoste, ita se desiderat liberari a carne.

4. Non ergo sanguis anima, quia carnis est sanguis:  neque harmonia anima, quia et huiusmodi harmonia carnis est: neque er anima, quia aliud est flatilis spiritus, aliud anima: neque ignis est anima, neque : anima sed anima est uiuens; quia factus est Adam in animam uiuentem ; eo quod insensibile atque exanime corpus anima uiuificet et gubernet. Est et prestantior homo, de quo dicitur: Spiritalis autem diiudicat 358 omnia: ipse autem a nemine iudicatur . Hic est prestantior ceteris. Unde et Dauid dicit: Quid est homo quod memor es eius, aut filius hominis, nisi quod uisitas eum ? . . . Homo uanitati similis factus est . Non ille secundum imaginem Dei homo uanitatis est: sed qui illud amisit, et in peccatum decidit, et in materialia ista dilapsus est, iste homo est uanitatis.

 5. Anima igitur secundum sui naturam optima est: sed plerumque [d 1Kb] per irrationabile sui obnoxia  fit corruptioni, ut inclinetur ad uoluptates corporis, et ad petulantiam, dum mensuram rerum non tenet, aut fallitur opinione, atque inclinata ad materiam agglutinatur corpori. Sic inuisibile eius impeditur, et malitia repletur; quia dum intendit malitie, eius se uitiis replet, et fit defectu bonitatis intemperantior.



CAPUT III.

Perfecta anima terrenis abdicatis, uitiisque domitis uerbum osculari desiderat: cui se Deus uerbum totus infundit. Hoc illa delectata ab eo petit ut attrahatur; que omnia etiam Ecclesie uir sanctus accommodat.

6. Perfecta autem anima auersatur materiam: omne immoderatum, mobile, malignum refugit ac  respuit; nec uidet, nec appropinquat ad ullius terrene labis corruptionem: diuinis intendit, terrenam autem materiam fugit. Fuga autem est, non terras relinquere, sed esse in terris, iustitiam et sobrietatem tenere, renuntiare uitiis, non usibus elementorum. [a 1Kb] Fugiebat . Dauid sanctus a facie Saul; non utique, ut terras relinqueret, sed ut immitis, et inobseruantis, et perfidi declinaret contagium. Fugiebat autem adherens Deo, sicut et ipse ait: Adhesit anima mea post te . Abducebat se, et ableuabat uitiis seculi huius, eleuabat animam suam sicut Isaac in campo, uel abalienabat, uel  deambulabat. Nam hoc quoque ostendit cum uirtutibus familiare habere consortium, ut deambulet unusquisque  in innocentia cordis sui, nullo usu terrenis uitiis misceatur, atque irreprehensibilem uiam inoffenso mentis carpat uestigio, nec ullum locum in se aperiat corruptioni.

7. Talis erat Isaac cum Rebeccam aduenientem exspectaret, preparans se copule spiritali. ueniebat enim iam celestibus dotata mysteriis: ueniebat magna secum ornamenta aurium et manuum ferens; eo quod auditu et operibus emineat Ecclesie pulchritudo, cui recte dictum aduertimus: Esto in millia millium, et semen tuum possideat aduersariorum ciuitates. Decora igitur Ecclesia, que ex inimicis gentibus filios acquisiuit. Sed potest hoc etiam ad animam deputari, que passiones corporis subigit, et ad uirtutum officia conuertit, repugnantesque motus sibi obedientes  359 efficit. Ergo uel anima Patriarche uidens mysterium Christi, uidens Rebeccam uenientem cum uasis aureis et argenteis, tamquam Ecclesiam cum populo nationum, mirata pulchritudinem uerbi, et sacramentorum eius dicit: Osculetur me ab osculis oris sui . uel Rebecca uidens uerum Isaac, uerum illud gaudium, ueram letitiam, desiderat osculari.

8. Primus anime processus. Quid est igitur: Osculetur  me ab osculis oris sui? Considera uel Ecclesiam iamdiu promisso sibi per Prophetas Dominico aduentu, per tempora multa suspensam, uel animam, que eleuans se a corpore, abdicatis luxuria, atque deliciis, uoluptatibusque carnalibus, exuta quoque sollicitudine secularium uanitatum, iam dudum infusionem sibi diuine presentie, et gratiam uerbi salutaris exoptet, commacerari quod sero ueniat, et affligi; ideoque quasi uulneratam caritate, cum moras eius ferre non possit, conuersam ad Patrem rogare, ut mittat sibi Deum uerbum; et causam qua sit ita impatiens declarare, dicentem: Osculetur me ab osculis oris sui. Non unum osculum querit, sed plura oscula; ut desiderium suum possit explere. Que enim diligit, non est unius osculi parcitate contenta:  sed plura exigit, plura uindicat; et ita se amplius dilecto commendare consueuit. Denique illa in Euangelio sic probata est: quia non cessauit, inquit, osculari pedes meos . . . . et ideo remissa sunt ei peccata multa, quia dilexit multum . Ergo et hec anima oscula uerbi multa desiderat, ut illuminetur diuine cognitionis lumine. Hoc est enim osculum uerbi, lumen scilicet cognitionis sacre. Osculatur enim nos Deus uerbum, quando cor nostrum, et ipsum principale hominis spiritu diuine cognitionis illuminat, quo anima donata caritatis pignore nuptiali, leta atque ouans dicit: Os meum aperui, et duxi spiritum . Osculum est enim quo inuicem amantes sibi adherent, et uelut gratie interioris suauitate potiuntur. Per hoc osculum  adheret anima Deo uerbo, per quod sibi transfunditur spiritus osculantis: sicut etiam ii qui se osculantur, non sunt labiorum prelibatione contenti, sed spiritum suum sibi inuicem uidentur infundere.

9. Ostendens itaque non solam speciem uerbi, et uultum quemdam, sed omnia eius interiora diligere, adiungit ad osculorum gratiam: Quia bona, inquit, ubera tua super uinum, et odor unguentorum tuorum super omnia aromata . Illa osculum poposcit: Deus uerbum se ei totus infudit, et nudauit ei ubera sua, hoc est, dogmata sua, et interioris sapientie disciplinas, et unguentorum suorum dulci odore fragrauit. Quibus capta, dicit uberiorem esse iucunditatem diuine cognitionis, quam letitiam omnis corporee uoluptatis. Aspirat enim in uerbo odor  gratie, et remissio peccatorum, que in totum diffusa mundum, omnia tamquam exinanito repleuit unguento; quia per uniuersos grauis uitiorum colluuies detersa est.

10. Propterea, inquit, adolescentule dilexerunt te. Attrahe nos, ut post odorem unguentorum tuorum curramus . Bona quidem prudentia, sed dulcis misericordia. Illam enim pauci adsequuntur, hec ad omnes peruenit. Propter hanc, inquit, indulgentiam  360 tuam diligunt te anime renouate spiritu. Unde et ad animam dicitur: Renouabitur sicut aquile iuuentus tua . Ad animam enim loquebatur, dicens: Benedic anima mea Dominum . Et ideo festinat ad uerbum, et rogat ut adtrahatur, ne forte derelinquatur; quia currit Dei uerbum, et non est alligatum. Denique exsultat tamquam gigas ad currendam uiam. Et quia egressus eius a summo celo, et occursus eius usque ad summum eius, uidens se imparem tante uelocitati dicit: Attrahe nos. Bona anima, que non pro se sola, sed pro omnibus rogat. Attrahe, inquit, nos. Habemus enim cupiditatem sequendi, quam unguentorum tuorum inspirat gratia: sed quia cursus tuos equare non possumus, attrahe nos, ut auxilio tuo fulte, uestigiis tuis possimus insistere.  Si enim tu attraxeris, curremus et nos, et spiritalia uelocitatis flabra capiemus. Deponitur enim sarcina quibus manus tua fulcro est, et oleum tuum infunditur, quo curatus est ille qui a latronibus uulneratus est. Ac ne impudens tibi uideatur quod ait: Adtrahe nos, audi dicentem: uenite ad me omnes qui laboratis, et onerati estis, et ego uos reficiam . uides quod libenter nos attrahat, ne remaneamus sequentes. Sed qui uult attrahi, currat [a 1Kb] ut comprehendat: et currat superiora obliuiscens, et ea que sunt priora appetens; sic enim poterit Christum comprehendere. Unde et Apostolus ait: Sic currite, ut omnes comprehendatis . uult et ista ad brauium peruenire, que desiderat comprehendere. Prudenter ergo rogat ut attrahatur: quia  non omnes sequi possunt. Denique Petro dicenti: Quo uadis? Respondit uerbum Dei: Non potes me sequi modo, sequeris autem postea . Claues ei commiserat regni celorum, et sequendo se imparem iudicauit. Hanc tamen animam non distulit; quia non presumebat, sed rogabat.



CAPUT Iu.

Introducitur in cubiculum Regis perfecta anima. Cui corporis se contagione fuscatam querenti, ut se cognoscat, exeat, etc. Christus precipit. Eadem eque Solomonis comparatur. Ad hec putei quos fodit Isaac, quid significent? Et quo pacto demum Christus reuocatus ab anima, saliens redeat, nec non ipsi adblandiatur?

 11. Secundus anime processus.---Denique ait: Introduxit me rex in cubiculum suum . Beata anima, que uerbi ingreditur penetralia. Insurgens namque de corpore ab omnibus fit remotior que intra semet ipsam diuinum illud si quo modo assequi possit, scrutatur et querit. Quod cum potuerit comprehendere, ea que sunt intelligibilia supergressa,  in illo confirmatur, atque eo pascitur. Talis erat Paulus qui sciebat se raptum in paradisum: sed siue extra corpus raptum, siue in corpore, nesciebat. Assurrexerat enim anima eius de corpore, et se a uisceribus et uinculis carnis abduxerat atque eleuauerat; factusque a semetipso alienus, intra semetipsum tenuit uerba ineffabilia que audiuit, et uulgare non potuit; quia aduertit ea loqui homini non licere. Anima ergo bona contemnit uisibilia et sensibilia, nec 361 consistit in eis, [b 1Kb] nec in despiciendis his immoratur et residet: sed ascendit ad illa eterna et inuisibilia, et plena miraculis, puro sensu se pie mentis attollens. Etenim perfectioni studens, solum illud bonum Diuinitatis intendit, nec aliud quidquam requirendum putat; quia tenet quod summum est. Itaque  uir huiusmodi, in quo est anime pulchritudo, solus sibi abundat, quia ipse sibi est satis. Nec solus aliquando est, cui presul Dominus adest.

12. Denique in illud diuini illius introducta secretum: Exsultemus, inquit, et letemur in te, et diligamus ubera tua super uinum . Non enim in diuitiis, et auri argentique thesauris, non in possessionum fructibus, non in potestatibus, non in conuiuiis, sed [c 1Kb] in solo Deo iustus exsultat.

13. Eadem tamen anima cognoscens se corporis societate fuscatam, dicit ad alias animas, uel ad illas celestes et appositas sacro ministerio potestates: Nolite aspicere me quod obfuscata sum; quoniam non est intuitus me sol. Filii matris mee pugnauerunt aduersum me , hoc est, impugnauerunt me corporis  passiones, carnis illecebre colorauerunt; ideo mihi sol iustitie non refulsit: quo uiduata presidio, deuotionem meam, et obseruantiam plenam seruare non potui; hoc est enim: uineam meam non custodiui , quia spinas et non uuam attuli, id est, faciens peccata pro fructibus.

14. Et cum de uerbo loquitur, irradiante sibi uerbi splendore conuersa ad ipsum dicit: Ubi pascis? Ubi manes in meridiano ? Recte dicit: Ubi pascis? quia [d 1Kb] regale est Dei uerbum: Ubi manes, quia morale: In meridiano, quia mysticum. Siquidem meridie Ioseph cum fratribus suis in conuiuio constitutus futurorum temporum mysteria reuelabat. Sed etiam Dauid ait: Reuela ad Dominum uiam tuam, et spera in eum, et ipse faciet: et educet  sicut lumen iustitiam tuam, et iudicium tuum tamquam meridiem . Et ipse Paulus circumfulsisse sibi lumen meridie asseruit , quando a persecutione est conuersus ad gratiam. Queritur ergo quod derelicta sit, quod destituta sit pauper ex diuite. Abundabat enim munere gratiarum: sed egere cepit, ubi diuine presentie sibi copia denegata est; et ideo uel quasi mercenaria haberi  postulat, que ante sibi pretiosioris copule gratiam uindicabat.

15. Cui respondit uerbum Dei: Nisi cognoscas te, decora inter mulieres ; que quereris quod relicta sis, nisi te cognoscas, nisi te peniteat lapsus tui, nisi intentionem deuotionis approbes, nisi fides tua et sinceritas augeatur, querela nichil proderit. Aut sic: Nisi cognoscas te quia decora es, nisi pulchritudinem nature tue serues, et corporis te illecebre non demergant, nec impedimenta detineant, nichil tibi [a 1Kb] creature melioris nobilitas suffragabitur.

16. Cognosce igitur te, et nature tue decorem, et exi quasi exuta uinculis pedem, et nudo exserta uestigio; ut carnalia integumenta non sentias: uestigium mentis tue corporalia uincula 362 non implicent;  ut pes tuus speciosus appareat. Tales enim sunt qui ad regnum celorum annuntiandum eliguntur a Domino, de quibus dictum est: Quam speciosi pedes euangelizantium pacem ! Talis Moyses, cui dicitur: Solue calceamentum pedum tuorum ; ut uocaturus populum ad Dei regnum, prius carnis exuuias deponeret, et nudo spiritu, uestigioque mentis incederet. Hoc est ergo quod ait: Exi tu in calcaneis regum, et pasce hedos tuos in tabernaculis pastorum ; quia per greges regnum intelligimus, eo quod potestatis sit gregibus presidere. Presidet autem unusquisque sibi quadam potestate regali, si cerceat in se corporis luxus, et seruituti redigat carnem suam. Ideoque dictum est: Regnum Dei intra uos est . Unde pulchre  ait ad animam: Exi, id est, exi a seruitio, exi a carnis imperio atque dominatu: et exi non in carne, sed in spiritu: exi ad regimen potestatis. Ideoque addidit. Pasce hedos tuos. Rege ea que in sinistra tua sunt; nam si non regantur, facile labuntur. Cerce [b 1Kb] petulantiam, lasciuiam tui corporis, et luxuriam irrationabilem: edoma leues motus, pasce eos non in corporeis tabernaculis, sed in tabernaculis pastorum, qui regere gregem norunt. Sunt enim amabilia tabernacula Isrel sicut nemora obumbrantia super flumen, in quibus anima tamquam in procinctu bellico sita bonam exercet militiam, incursus explorat hostiles, uirtutis labore querit uictoriam; ut possit eque illi que Salomonis est, comparari, uelox ad currendum, habilis ad partum ; quoniam  fecunditas anime desideratur et queritur.

17. Hec ergo equa pretiosa est, et currus Pharao ueloces; quod aliqui ad Ecclesiam referunt et ad populum. Sed de hoc mysterio alibi sepius diximus, et maxime in Psalmo centesimo octauo decimo . Hoc autem loco de anima dicendum  suscepimus. Huius eque similis estimatur hec anima, hoc est, prophetice uel apostolice uirtutis, quod in eorum annumeretur grege, qui fecunditate predicationis sue totius orbis terrarum spatia referserunt; et quamuis in corpore constituti, nulla tamen cursus spiritalis sensere dispendia. Ideoque laudatur quod celesti sibi illuminante precepto, iam speciosa, iam pulchra sit, que uultu preferat castitatis decorem, et redimicula ceruicis attollat, in qua sunt patientie et humilitatis insignia. Talis anime diligebat Isaac uerus decorem, humilitatem, patientiam; et ideo partus eius auide requirebat.

18. Concepit autem Rebecca, et patientia sua nodum sterilitatis absoluit. Quid autem pariat prophetica atque apostolica anima consideremus, et quomodo  pariat: Abiit, inquit, interrogare Dominum , quia exsultabant infantes in utero eius. Et responsum accepit: Due gentes in utero tuo sunt ; eo quod nichil sponte presumat: sed in omnibus summum Deum presulem poscat suorum consiliorum: simul plena pacis atque pietatis duos populos sua fide et predicatione connectat, et tamquam utero suo claudat.

363 19. Que non immerito soror magis quam uxor appellatur, eo quod mitis atque pacifica anima communis magis pietatis quam specialis copule nomen accipiat; et quia uniuersis magis quam uni se existimet obligatam.

20. Fodit autem puteos Isaac; et plurimos quidem, [c 1Kb] quos foderat pater eius, et repleuerant illos post  mortem Abrahe patriis illius, alienigene. Pre ceteris tamen fodit hos puteos, unum in conualle Gerarum, et inuenit ibi puteum aque uiue: et litem fecerunt pastores Gerarum cum pastoribus Isaac; eo quod aquam sibi eius putei quasi propriam uindicabant, et uocauit nomen eius Iniustitiam. Et fodit alium puteum, in quo orta est disceptatio; et imposuit illi nomen Inimicitias. Et fodit tertium, in quo lis nulla inter pastores commissa est, et uocauit eum Latitudinem. [d 1Kb] Fodit et puteum Iuramenti, et non inuenit in eo aquam; et uocauit eum puteum Iuramenti.

21. Quis hec legens, terrena magis quam spiritalia opera esse arbitretur, quod uel Abraham fodit puteos, uel Isaac, tanti uidelicet patriarche, uel etiam  Iacob, sicut et in Euangelio  reperimus, uelut fontes quidam generis humani, et specialiter deuotionis ac fidei. Quid est enim puteus aque uiue, nisi profunde altitudo doctrine? Unde et Agar ad puteum angelum uidit, et Iacob ad puteum Rachel sibi inuenit uxorem: Moyses quoque  secus puteum futuri locauit merita prima coniugii.

22. A puteo igitur uisionis, aperire Isaac adorsus est puteos, et bono ordine; ut eius putei aqua primum rationabile anime, oculumque eius dilueret et foueret, quo uisum eius faceret clariorem. Fodit etiam alios puteos plures. Unde et scriptum est: Bibe aquam de tuis uasis, et de puteorum tuorum fontibus . Quanto plures fuerint, tanto est uberior redundantia gratiarum. Fodit tamen puteum, quem foderat pater eius Abraham, de quo litem fecerunt pastores Gerarum, hoc est, macerie. Ubi enim maceria, ibi diuisio inter repugnantes, ibi iniustitia; et ideo uocauit Iniustitiam. Alium quoque fodit, et orta dissensione, uocauit eum Inimicitias. In quibus uidetur elucere doctrina moralis; eo quod sublato pariete  macerie, solute sint in carne hominis inimicitie, et facta sint utraque unum in figura per Isaac, in ueritate per Christum; meritoque postea pura aqua in eo puteo sit reperta, tamquam doctrina moralis utilis ad hauriendum. Puteus quoque Latitudinis quid aliud significat nisi de naturalibus disciplinam? Qua causa et Latitudo dicitur, quia sine contentione, sine lite, iam quietus atque securus est, qui mundana hec et sensibilia fuerit supergressus. Unde superatis iam aduersantibus et alienigenis cogitationibus  potest sapiens dicere: Dilatauit Dominus nobis, et auxit nos super terram , quia terrena transcendit. Ultimus est puteus 364 Iuramenti, in quo ei  uisus est Deus, et ait ei: [a 1Kb] Noli timere, tecum enim sum . Et benedixit eum. Hec doctrina iam mystica est.

23. Habes hec in Salomone; quia Prouerbia eius moralia; Ecclesiastes naturalis, in quo quasi uanitates istius despicit mundi; mystica eius sunt Cantica canticorum. Habes et in propheta: Seminate uobis ad iustitiam, uindemiate ad fructum uite, illuminate uobis lumen cognitionis . Hoc est enim lumen cognitionis, habere caritatis perfectionem. Ideoque dictum est: Noli timere; caritas enim timorem excludit foras. Ut cognoscamus autem quia et Salomon ita hos interpretatus est puteos, ut ad moralem doctrinam, et naturalem referret, et mysticam, in singulis libris suis quos de moralibus, uel  naturalibus, uel mysticis scripsit, posuit hos puteos.

24. Nam et in Prouerbiis cum declinandam speciem diceret secularis illecebre, ait: Bibe aquam de tuis uasis, et de puteorum tuorum fontibus, et superfluant tibi aque de tuo fonte . Et infra: Fons aque tue sit tibi proprius, et iucundare cum uxore ; [b 1Kb] eo quod aduersus tentamenta  mundi remedio nobis uera sapientia sit. Moralis quoque doctrina, que imaginem mundane uoluptatis meretriciis quibusdam illitam fucis irriguo suo diluat, et fluento sui fontis abstergat.

25. De naturalibus quoque habes in Ecclesiaste dictum: Feci mihi piscinas aquarum ad irrigandum ex his saltum germinantem . Neque te moueat quod pro puteo piscinas posuit; quia et Moyses puteum Latitudinis dixit, eo quod a sollicitudine omni et angustiis absoluitur, qui mundum hunc pia mente transcenderit. Non immerito ergo piscinas habet Ecclesiastes, qui uidit nullam abundantiam esse sub sole: sed si quis abundare uelit, in Christo abundet.

26. Et de mysticis puteus superest nobis, quem  etiam ipsum reperimus in Canticis Canticorum, dicente Scriptura: Fons hortorum, puteus aque uiue, et impetu descendens a Libano . Etenim si mysteriorum altitudinem persequaris, puteus tibi uidetur tamquam in profundo sita mystica esse sapientia: si uero haurire uelis affluentiam caritatis que maior et uberior est quam fides et spes, tunc tibi fons est. Exuberat enim caritas, ut et haurire eam cominus, et rigare eius affluentia hortum tuum possis spiritalibus fructibus redundantem. [c 1Kb] Et quia ultra ipsum puteum Latitudinis est, qui caritatem habet; ideo dixit, quia ubi caritas est, ibi impetus magnus descendit a Libano. Ne quid autem moueat quod et puteum et fontem eumdem dixit, etiam Euangelium te instruat, in quo scriptum est: Quia  uenit iehsu in ciuitatem Samarie, que dicitur Sychar, iuxta predium quod dedit Iacob Ioseph filio suo, Erat autem ibi fons Iacob. Et fatigatus, inquit, sedebat sic super puteum . Unde ad mysticam doctrinam hunc referri puteum etiam ibi cognoscimus quia ibi Samaritana illa, id est, custos  hausit de puteo illo diuina 365 mysteria, cognoscens quia Deus spiritus est, et non in loco adoratur, sed in spiritu ; [d 1Kb] et quia Messias Christus est. Et ideo qui adhuc exspectatur a Iudeis, iam uenit. Quibus auditis, mulier illa que speciem Ecclesie gerit, legis sacramenta cognouit, et credidit.

27. In ipso quoque Canticorum libro Salomon hanc triplicem sapientiam euidenter expressit; licet in Prouerbiis  dixerit , ut tripliciter sibi scriberet, qui sapientiam eius uellet audire. Ait ergo in Canticis sponsa de sponso: [e 50Kb] Ecce es sponsus consobrinus meus equidem pulcher: acclinatio nostra opaca, trabes domorum nostrarum cedri, lacunaria nostra cupressi . Possumus hoc de moralibus accipere. Ubi enim requiescit Christus et Ecclesia,  nisi in operibus sue plebis? Denique ubi impudicitia, ubi superbia, ubi iniquitas erat, ibi ait Dominus iehsu: Filius autem hominis non habet ubi caput suum reclinet .

28. De naturalibus autem quid accipimus? In umbra, inquit, eius concupiui et sedi, et fructus eius dulcis in faucibus meis . Qui enim terrena supergreditur, et cui mundana moriuntur  omnia que sunt sub sole refugit et contemnit.

29. De mysticis quoque ait: Introduc me in domum uini, constitue in me caritatem . Etenim sicut uineam suam uitis, ita Dominus iehsu populum suum quasi uitis eterna quibusdam brachiis caritatis amplectitur.

 30. Considera singula. In moralibus flos est, et inter spinas lilium, sicut ipse ait: Ego flos campi, et lilium conuallium . In moralibus ergo flos est. In naturalibus sol iustitie, qui oriens et resurgens illuminat, occidens obumbrat. Caue ne tibi occidat, quia scriptum est: Sol non occidat super iracundiam uestram . In mysticis caritas est, quia plenitudo legis est Christus. Et ideo Ecclesia que diligit Christum, uulnerata est caritate.

31. Hanc itaque caritatem suscitat, et resuscitat donec uocem eius accipiat, et presentiam eius arcessiat; quia quesitus non solum uenit, sed etiam saliens uenit: Saliens super montes, et transiliens super colles . Super maioris gratie animas salit, inferioris transilit. uel sic: saliens quomodo uenit?  Saltu quodam uenit in hunc mundum. Apud Patrem erat, in uirginem uenit, et ex uirgine in presepe transiliuit. In presepi erat, et fulgebat in celo, descendit in Iordanem, ascendit in crucem, descendit in tumulum, surrexit e tumulo, et sedet ad Patris dexteram. Inde quasi hinnulus ceruorum, qui desiderat ad fontes aquarum, descendit ad Paulum, et circumfulsit eum, et exsiliuit super Ecclesiam sanctam, que est Bethel, quod dicitur domus Dei. Pauli enim uocatio Ecclesie firmitudo est.

32. uenit ergo, et primo post parietem est, ut inimicitias anime et corporis soluat, sublato pariete qui impedimentum concordie uidebatur adferre. Deinde prospicit per fenestras. Que sint fenestre audi prophetam dicentem: Fenestre aperte 366 sunt  e celo . Prophetas utique significat, per quos Dominus genus [a 1Kb] respexit humanum priusquam in terras ipse descenderet.

33. Et hodie si qua eum anima multum requirat, multum merebitur misericordie; quoniam qui multum requirit, plurimum debetur ei. Si qua ergo anima eum studiosius querat, longe audit uocem eius: et quamuis ab aliis requirat, [b 1Kb] pre ipsis a quibus querit, audit uocem eius. uidet eum salientem ad se uenire, id est, properantem atque currentem, et transilientem eos qui infirmo corde uirtutem eius capere  non possunt; denique prospicientem per enigmata prophetarum, legendo eos et tenendo eorum sermones uidet eum prospicientem, sed quasi per fenestram, non adhuc quasi presentem. uidet eminentem super retia. Quid est hoc, nisi forte quia illa retia nobis sunt, non illi. Retia sunt, eo quod adhuc illa anima intra sensibilia et mundana sit, que mentem hominis capere, et quodam sinu proprio consueuerunt inuoluere. Posito ergo adhuc in secularibus, sed tamen querenti eum per retia se ostendit.

34. Denique dicit ad animam eiusmodi: Exsurge, ueni proxima mea , id est, exsurge a delectationibus mundi, exsurge a terrenis, et ueni ad me, que adhuc laboras, et onerata es, quia sollicita es que sunt mundi. ueni supra mundum, ueni ad  me, quia ego uici mundum. ueni prope me iam pulchra eterne uite decore, iam columba, id est, mitis atque mansueta, iam tota plena gratie spiritalis. Iure ergo iam retia timere non debet, cum is uocet ad se animam, qui tentamentis et retibus mundi non potuit capi. Nam cum nos homines ambulemus in medio laqueorum, per appetentiam esce retibus simul et laqueis obnoxii sumus. Ille in corpore positus retia non timebat, sed eminebat super retia, id est, super tentamenta mundi, et corporis passiones; immo et alios eminere faciebat. Ideoque etiam hanc animam fundare uolens dicebat: Exsurge, ueni proxima mea, noli timere retia.

35. Iam preteriit hyems , id est, uenit pascha, uenit indulgentia, uenit remissio peccatorum,  cessauit tentatio, imber abiit, procella abiit et quassatio. Ante aduentum Christi hyems est, post aduentum eius flores sunt. Unde ait: Flores uisi sunt in terra . Ubi ante spine, ibi nunc flores. Tempus, inquit, secandi aduenit. Ubi ante desertum, ibi nunc messis est. uox turturis audita est in terra nostra. Bene addidit propheta, Nostra, quasi admirans quod ubi ante impudicitia, ibi nunc castitas.

36. Ficus protulit grossos suos . Que ante quasi infructuosa iubebatur excidi, hec fructus ferre iam cepit. Sed quid dubitas quia grossos dixit? Priores discutit, ut posteriores meliores adferat. Grossus sicut Synagoge fructus abiicitur: Ecclesie autem renouatur.

37. Et quamuis plena tranquillitas sit, et adoleuerint  mysteria, iterum tamen dicit: Surge secura 367 integumento petre , id est, tuta presidio passionis mee, et fidei munimento. Suxerunt enim mel de petra, et oleum de firmissima petra. Hoc integumento anime piorum indute, iam nude non sunt, et hec illis est premunitio. Ideoque et huic anime ait: Et ueni tu, columba mea, integumento petre iuxta premunitionem, ostende mihi faciem tuam, et insinua uocem tuam. Hortatur ad confidentiam, ut non erubescat crucem Christi, nec eius signaculum. Hortatur ad confessionem, uult omnes insidias demoueri;  ut bonus odor fidei spiret, ut dies fulgeat, ut aduerse nactis umbra non noceat; quoniam qui iuxta Christum est dicit: Nox precessit, dies autem appropinquauit . Est et umbra secularium que preteriit, et dies celestium Christus qui sanctis suis lucet. Accipit hec anima bona pignora caritatis.



CAPUT u.

Sponsus denuo sublapsus ab anima in cubili in noctibas, etc., incassum queritur; et quare? Idem tamen postea inuenitur; quomodo ipse teneri debeat? Hunc deinde cum sponsa e deserto ascendentem filie Ierusalem mirantur, atque ad thalamum prosecute epithalamio celebrant. Ipse quoque animam propius uocatam uariis laudibus exornat.

 38. Tertius anime processus.---Sed quia semper solliciti esse debemus, semper intenti; et quia uerbum Dei sicut capreola exsilit, aut sicut hinnulus ceruorum, semper uigilet anima, et pretendat que requirit eum, et que tenere desiderat. Ideo quasi sublapsum sibi, In cubili, inquit, meo, in noctibus quesiui quem dilexit anima mea. Qui bene querit, in cubili querat, in noctibus querat, nec dies feriatus, neque noctes sit. Nullum tempus uacet a pietatis officio; et si non inuenerit primo, perseueret in requirendo. Ideoque dicit: Exsurgam itaque, et queram in ciuitate, in foro, in plateis . Et fortasse ideo non inuenit adhuc, quia in foro quesiuit, ubi lites sunt; in plateis, ubi nundine rerum uenalium. Non enim ulla Christus pecunia comparatur.

 39. Possumus et sic intelligere. In cubili querit Christum, que querit eum cum tranquillitate, cum pace. In noctibus querit, quoniam per parabolas loquebatur. Posuit enim tenebras latibulum suum; et nox nocti indicat scientiam. Deinde quoniam que dicimus in corde nostro, ea nos compungere in cubilibus debent. Sed tamen nec sic inuenit, et ideo dicit: Exsurgam, id est, erigam, et attollam intentionem meam, ut queram impigre, queram sollicite: introibo in ciuitatem. Est et anima que dicit: Ego ciuitas munita, ego ciuitas obsessa . Est ciuitas munita per Christum, est ciuitas illa Hierusalem in celo in qua abundant diuine legis interpretes, et disciplina periti: per eos uerbum Dei  queritur. Queram, inquit, in foro illius ciuitatis, in illo foro ubi tractant iura consulti, ubi oleum uenditur, quod Euangelice uirgines emunt  ut semper faces sue luceant, nec eas fumus iniquitatis extinguat. Queram, inquit, in plateis in quibus superfluunt aque de illis fontibus prorumpentes, 368 de quibus Salomon dicit esse potandum .

40. Dum querit igitur Christum, inuenit custodes qui in ministerio sunt, ab his requirit . Sed anima que Deum querit, etiam custodes transit. Sunt enim mysteria que etiam Angeli concupiscunt  uidere. Unde Petrus ait: Nuntiata sunt, inquit, uobis per eos quibus Euangelizauerunt. Spiritu sancto misso de celo, in quem concupiscunt angeli prospicere . Ergo qui transierit custodes, uerbum inuenit. Transiuit Iohannes, qui uerbum apud patrem inuenit .

41. Multi quoque sunt qui in otio querunt Christum, et non inueniunt, et inueniunt eum in persecutionibus, et cito inueniunt. Et ideo quasi post tentationes, quia periculis fidelium suorum adest: Quam modicum inquit, cum transiui ab eis, inueni eum, tenui eum, et non dimisi eum . Omnis enim qui querit, inuenit; et qui inuenerit, adherere debet, ne possit amittere.

42. Et quoniam per Euangelium in terris uidemus  celestia mysteria figurata, [a 1Kb] ueniamus ad illam Mariam, ueniamus et ad Magdalenam. Consideremus quemadmodum Christum in cubili corporis sui in quo defunctus iacebat, in noctibus quesiuerint, quando dixit illis angelus: Iesum qui crucifixus est queritis: non est hic, surrexit enim. Quid igitur queritis uiuentem cum mortuis ? Quid queritis in sepulchro eum qui iam in celo sit? Quid queritis in uinculis sepulture uniuersorum uincula soluentem? Non sepulchrum huic sedes, sed celum est. Ideo dixit una ex his: Quesiui eum, et non inueni eum .

43. Tamen dum uadunt Apostolis nuntiare, miseratus querentes, occurrit eis iehsu dicens: Auete. Ille autem accesserunt, et tenuerunt pedes eius, et adorauerunt  eum . Tenetur ergo iehsu, sed delectatur sic teneri, quia fide tenetur. Denique delectauit eum et illa mulier que tetigit eum, et curata est sanguinis fluxu, de qua dixit: Tetigit me aliquis; nam sentio uirtutem de me exisse . Tange ergo, et fide tene eum, et constringe fideliter pedes eius; ut uirtus de eo exeat, et sanet animam tuam. Et si dicat: Noli me tangere : [b 1Kb] tu tene; Nondum enim ascendi ad patrem meum, dixit semel. Dixit: Noli me tangere, quando resurrexit: aut forte illi dixit que putabat furto esse sublatum, et non uirtute propria resuscitatum. Denique in alio libro habes, quia tenentibus pedes et adorantibus dixit: Nolite timere . Tene ergo et tu anima, sicut tenebat et Maria, et dic: Tenui  eum, et non dimittam , sicut dicebant ambe: Teneamus te. uade ad Patrem, sed non relinquas Euam, ne iterum labatur. Tecum eam ducito, iam non errantem, sed arborem uite tenentem. Rape tuis pedibus inherentem, ut tecum ascendat: noli me dimittere, ne iterum serpens uenena sua fundat, ne iterum querat femineum mordere uestigium, ut supplantet Adam. Dicat ergo anima tua: Teneo te, et inducam te in domum matris mee, et in secretum eius que concepit me; ut cognoscam mysteria tua, ut hauriam sacramenta tua. Suscipe igitur  Euam iam non ficulnee foliis adopertam, sed sancto amictam Spiritu, et noua gratia gloriosam; quia iam non tamquam 369 nudata absconditur: sed tamquam circumdata uestimenti splendore fulgentis occurrit, quia uestit eam gratia. Sed nec Adam primo nudus erat quando eum innocentia uestiebat .

44. uidentes itaque eam filie Hierusalem Christo inherentem, et adhuc ascendentem cum eo  dicunt: Que est hec que [a 1Kb] ascendit a deserto ? Desertus hic terre locus et incultus uidetur, sentibus et spinis nostrorum obsitus delictorum. Mirantur uidelicet quomodo anima que ante [b 1Kb] in inferno derelinquebatur, inhereat Dei uerbo, et ascenderit sicut uitis propago, in  superiora se subrigens, uelut fumus natus ex igni, atque alta petens, tum preterea [c 1Kb] bonis operibus flagret. Odor autem ille orationis pie redolet suauitatem, que dirigitur sicut incensum in conspectu Dei. Et in Apocalypsi legimus quod: Ascendit fumus incensorum de orationibus sanctorum , que incensa deferuntur per angelum, sanctorum orationes scilicet, super altare illud aureum quod est ante sedem Dei, et tamquam pie precationis suaue flagrat unguentum; quia de eternorum et inuisibilium, non de corporalium petitione compositum est: precipue tamen myrrham redolet et thus, eo quod peccatis mortua sit, et Deo uiuat.

45. Hanc igitur ascendentem et non resistentem uidentes, et meritorum eius odoribus delectate,  agnoscentes quoque Salomonis illius pacifici esse sponsam, etiam comitatu sedulo prosequuntur usque ad lectum Salomonis; eo quod ei uera requies in Christo debeatur. Lectus enim sanctorum Christus est , in quo uniuersorum fessa secularibus preliis corda requiescunt. In hoc lecto requieuit Isaac, et benedixit filium iuniorem dicens: Maior seruiet minori . In hoc lecto recubans Iacob benedixit duodecim Patriarchas. In hoc lecto recubans archisynagogi filia surrexit a morte. In hoc lecto iacens uidue defunctus mortis uincula Christi uocatus uoce dissoluit.

46. Perducta igitur sponsa usque ad sponsi requiem, nuptiale canunt carmen dicentes filiabus Hierusalem: Egredimini, et uidete regem Salomonem  in corona qua coronauit eum mater eius in die sponsalium eius . Canunt epithalamium, et uocant ceteras potestates celorum, uel animas; ut uideant caritatem quam circa filias Hierusalem habet Christus. Unde et meruit coronari a matre quasi filius caritatis, sicut Paulus ostendit dicens: Quia Deus eripuit nos de potestate tenebrarum, et transtulit  in regnum filii caritatis sue . Charitatis itaque filius et ipse caritas est, non ex accidentibus habens caritatem: sed habens semper in substantia sua sicut regnum, de quo dicit: Ego in hoc natus sum . Ideoque dicunt: Egredimini, id est, exite de sollicitudinibus et cogitationibus seculi, exite de angustiis corporalibus, exite de uanitatibus mundi, et uidete quam rex pacificus in die sponsalium suorum habeat caritatem; quam gloriosus 370 sit, quia corporibus resurrectionem dedit, et animas sibi iunxit. Hec magni est corona certaminis, hoc preclarum munus sponsalium Christi, sanguis eius et passio. Quid enim plus potuit dare, qui sibi etiam non pepercit, [d 1Kb] et pro nobis in mortem animam suam obtulit?

 47. Ipse quoque Dominus iehsu delectatus fide anime huius, confessione, gratia, et collaudatis eius meritis, propius eam aduocat dicens: Ades huc a Libano, sponsa, ades huc a Libano: transibis et pertransibis a principio fidei a capite Sanyr, et Hermonum, a speluncis leonum, a montibus pardorum , hoc est: Egredere de corpore, et totam te exue. Non potes enim mihi adesse, nisi ante peregrineris a corpore; quoniam qui in carne sunt, peregrinantur a Dei regno. Ades, inquit, ades. Bene repetiuit, quia siue presens, siue absens, adesse et placere Domino Deo tuo debes. Adesto presens, adesto absens, etsi adhuc in corpore es. Mihi enim omnes presentes sunt, quorum fides mecum est. Adest mihi, qui exiit de seculo. Adest mihi, qui me  cogitat, me intuetur, de me sperat, cui ego portio sum. Adest mihi, qui abfuerit sibi. Adest mihi, qui se negauerit sibi. Ille mecum est, qui intra se non est; quoniam qui in carne est, non est in spiritu. Ille mecum est, qui ex se ipso egreditur. Ille iuxta me est, qui extra se fuerit. Ille mihi integer est, qui propter me perdiderit animam suam. Et [e 1Kb] ideo, ades sponsa, ades, transibis a principio fidei. Transit et pertransit e terris, et pertransit que ad Christum peruenit. Transit fidei merito, et operum claritate, que lucet sicut Sanyr et Hermonum, hoc est, uia lucerne transit deuictis tentationibus seculi, et superatis nequitiis spiritalibus, legitimi petens coronam certaminis; et ideo meruit Christo iudicante laudari.

 48. Hortus conclusus soror mea sponsa, hortus conclusus, fons signatus, emissiones tue paradisus malorum granatorum cum fructu pomorum Cypri . Laudatur sponsa, eo quod hortus sit, habens in se odorem agri illius pleni, de quo dicit Isaac: Odor filii mei tamquam odor agri pleni . Bona ergo anima fragrat odore iustitie. Et fortasse ager est Patriarcha; hortus est anima  inferioris alicuius, quasi agri portio; et hortus clausus, ne incursetur a bestiis; et fons signatus [a 1Kb] que integritate signaculi perseuerantiaque fidei propria peccata diluerit. Nam que de Ecclesia accepit, habet quod ad uirginitatis gratiam referat; eo quod in paradiso delectationis posita sine labore fructus capiat spiritales, [b 1Kb] ut ei patriarcharum anime rurali quodam labore fructus suos conferant, quo ista capere possit perpetuam suauitatem. Que merito fons signatus dicitur, eo quod imago Dei inuisibilis in illa exprimatur. Laudant etiam munera anime [c 1Kb] que missa sunt a sponso, quibus dotata ueniebat. Dos autem pie anime boni odores sunt, myrrha, ale, crocum, quibus spirat hortorum gratia, et peccatorum fetor aboletur.

 49. Itaque tanto secura preconio conquiescere 371 aquilonem grauem uentum petit , ne flores discutiat, spirare anstrum, id est, uult hyemem preterire, et mollioris flatus uernare temperiem . Inuitat sponsum in hortum suum. Descendit sponsus, et fructuum eius diuersitate delectatus, letatur quod inuenerit fortiorem cibum, inuenerit etiam dulciorem. Est enim uelut panis quidam uerbi, et mel: [d 1Kb] alius uehementior, alius suasorius sermo. Est et fides alia feruentior, ut uinum: alia lucidior, ut succus est lactis. Hunc cibum Christus epulatur in nobis, hoc poculum bibit, et eius potus ebrietate nos prouocat, ut ad meliora et optima ab inferioribus faciamus excessum.



CAPUT uI.

Tribus superioribus perfecte anime processibus strictim repetitis de quarto fusius disputat. In hoc anima dormiens a sponso excitatur. Sed dum moras trahit in surgendo, transit uerbum. Ipsa uero exiens, per uulnera caritatis requisitum uix tandem inuenit, atque ita tenet, ut iam amplius non amittat.


50. Audiens hec anima hausit mysteriorum ebrietatem celestium, et uelut soporata a uino, et quasi in excessu uel stupore posita dicit: Ego dormio, et cor meum uigilat . Tum uerbi presentis lumine percussa, cum oculis requieuisset inflexis, excitatur a uerbo. Quartus autem hic processus est anime. Primo etenim caritatis impatiens, et uerbi moras non ferens rogabat, ut oscula mereretur, et meruit desideratum uidere. Secundo introducta quoque  in cubiculum regis, cum mutua misceret alloquia, in umbra eius requieuit, et subito uerbum ei de medio sermone discessit; querenti tamen non diu abfuit, sed saliens supra montes et transiliens super colles aduenit. Nec multo post quasi capreolus, aut ceruorum hinnulus dum affatur dilectam, exsiliuit et  reliquit. Terito cum in cubili, et noctibus, in ciuitate, in foro, et in plateis quesitum non reperisset, aliquando orationibus suis [e 1Kb] gratiaque reuocauit, adeo ut etiam propius uocaretur a sponso. Quarto ipsa iam ab eo dormiens excitatur, quamuis corde uigilaret, ut continuo uocem pulsantis audiret. Sed moram passa dum surgit, quia uelocitatem uerbi non poterat comprehendere, dum aperit ostium, transiuit uerbum, et ipsa exiuit in uerbo eius, et per uulnera requisitum, sed uulnera caritatis, uix tandem inuenit, et tenuit, ut postea non amitteret. Ad summam hec compendioso sermone perstriuxi . Nunc discutiamus singula.

51. Et si dormias, si modo deuotionem anime tue nouerit Christus, uenit, et pulsat eius ianuam, et  dicit: Aperi mihi, soror mea . Bene soror, quia nuptie spiritales sunt uerbi atque anime. Neque enim anime norunt coniugiorum federa, et usus copule corporalis, sed sunt sicut angeli in celo. Aperi, inquit, mihi, sed extraneis claude: claude seculo, claude mundo, neque ipsa foras ad illa materialia prodeas, neque tuum relinquens lumen, alienum requiras; quia materiale 372 lumen tenebrosam infundit caliginem, ut non uideatur lumen uere glorie. Aperi ergo mihi, noli aperire aduersario, neque locum des diabolo. Aperi ipsam te mihi, noli coarctari, sed dilatare, et adimplebo te. Et quia decurso orbe terrarum, plus molestiarum et offensionis reperi, nec facile habui ubi requiescerem: ideo tu aperi, ut in te Filius hominis reclinet caput, cui non est requies  nisi supra humilem et mansuetum.

52. Audiens anima: Aperi mihi . . . . et caput roris plenum , hoc est, tentationibus secularibus, subito turbata, et quasi surrectura que surgere iubebatur, ait, cum alem redoleret et myrrham insignia sepulture: Exui tunicam meam, quomodo induam eam? Laui pedes meos, quomodo inquinabo eos ? ueretur enim ne iterum in tentationes resurgat, ne iterum in culpam redeat atque peccatum, et egressus suos uirtutumque processus terrenis incipiat uestigiis inquinare. Certe etiam hoc modo perfectionem uirtutis sue indicat, que tantam Christi meruerit caritatem; ut ad eam ueniat, et pulset ianuam eius, et ueniat cum Patre, et cenet cum eadem anima, et ipsa cum eo, sicut in Apocalypsi  dixit Iohannes . Etenim cum in superioribus audisset: Ades huc a Libano sponsa, ades huc a Libano ; et cum aduerteret in carne se Christo adesse non posse, sed tunc adesse, si adesset in spiritu; conformans se ad eius uoluntatem, ut esset et ipsa conformis imagini Christi, iam non  sentit carnis exuuias; iam quasi spiritus exuit se corporis coniuactionem; iam quasi oblita, et que si uelit, copule illius meminisse non possit, ait: Exui tunicam meam, quomodo induam eam? Exuit enim tunicam illam pelliceam, quam acceperunt Adam et Eua post culpam, tunicam corruptele, tunicam passionum. Quomodo induam eam? Non requirit ut induat: sed ita significat abiectam, ut iam indumento sibi esse non posset. Laui pedes meos, quomodo inquinabo illos? Hoc est, uestigia mea laui, dum egrederer, ac me eleuarem de corporis contubernio, de illa connexione et [a 1Kb] familiaritate carnalis amplexus, quomodo inquinabo ea; ut in corporis claustrum, et illum tenebrosum passionum eius carcerem reuertantur?

 53. Dum hec illa dicit, misit operationem suam uerbum tamquam per cauernam, non adhuc facie ad faciem, misit tamquam manum: Et uenter, inquit, meus conturbatus est super eum. Et surrexi ego aperire fratri meo. Manus mee distillauerunt myrrham, digiti mei myrrha pleni sunt super manus clausure . Quid hoc significet consideremus. Primum operibus suis uidetur, ut dixi, Deus uerbum tamquam per cauernam, non plene atque perfecte: deinde angetur amor, et conceptus adolescit, atque ex seminibus eius que quodam utero intelligibili susceperit anima, totam plenitudinem diuinitatis eius habitantem in eo corporaliter, ut legimus, uidere desiderat. Surrexit, ut propius illud Dei uerbum uideret. Et in hoc ipso processus eius significatur,  quod surrexit per uigorem atque uirtutem. Presentia enim uerbi hausit 373 anima uirtutem, sicut presentia Marie, cum utero grauis esset, erudiuit Ioannem in utero constitutum, adeo ut exsiliret in utero, et exsultaret Domini presentiam recognoscens. Surrexit aperire, et opera eius et facta mortificata sunt mundo. Talis enim debet esse anima que uerbum est receptura, ut moriatur mundo, et consepehatur Christo. Sic enim Christus inuenitur, et tale sibi querit hospitium. Deinde ipsa ministeria operationum, id est, manus et digiti quibus comprehenditur Christus, mortificantur, quos digitos uelut eminentia factorum nostrorum opera possumus estimare. Itaque uelut e complexu suo cum iam extenderet intelligibiles manus suas et digitos, ut comprehenderet  uerbum transisse sibi illud, non tamen adhuc pertransisse anima pia dicit. Et hoc processum habet, quando transit et pertransit animam uerbum Dei; quia scriptum est: Et tuam ipsius animam pertransibit gladius, ut reuelentur multorum cordium cogitationes . Hic adhuc transitur, non pertransitur: ut Maria in posterioribus forte pertransitur, ubi tamquam signaculum ponitur in medio eius Dominus iehsu.

54. Denique statim alius profectus uerbi transeunts; quia exiuit anima in uerbo eius, hoc est, uerbum eius secuta exiuit de corpore, eleuans se de  eius habitaculo, et peregrinam se faciens ei, ut adesset Deo, et esset ciuis sanctorum. Simul enim et carnis domestici, et Dei esse non possumus. Ergo in hoc loco exire significatur, ut dixi, anima, quando abducit se a corporis uoluptatibus. Denique scriptum est: Exi de Babylone, fugiens a Chaldeis . Non utique ut regionem Babylonis Hebreus fugiat, sed ut mores, prophetico admonetur alloquio; siquidem sint qui in Babylone sint Hebrei, et de Babylone exisse moribus doceant. Nam et illi de quibus dicit Propheta quod sedebant super flumina Babylonis, sedebant quidem in regione Babylonis, sed in eius non erant uitiis et confusione . Nam quomodo erant in illa confusione uitiorum, qui flebant gerentes penitentiam  quod de arca deuotionis, ac fidei, et uirtutis paterne meritis excidissent? Que autem in uerbo exit anima, uerbum requirit.

55. Unde et ista cum quereret, incidit in custodes qui circumeunt ciuitatem: Percusserunt, inquit, me, et uulnerauerunt me, tulerunt pallium a me custodes murorum . Bene quidem quasi sponsa ueniebat cum pallio quo obnuberet caput suum cum sponsus occurreret. Sicut Rebecca que cognito quod Isaac sibi ueniret obuius, descendit de camelo, et pallio se operuit : ita et hec anima nuptialis uestis [b 1Kb] preueniebat insignia; ne forte reiiceretur, quasi uestem non habens nuptialem; uel ut caput uelaret propter angelos. Sed illi percusserunt eam, ut amplius probaretur. Exercentur enim  anime tentationibus. Tulerunt ei pallium, querentes si uerum decorem nude uirtutis afferret: uel quia sine integumento quis in illam celestem ciuitatem debeat introire, nulla deferens secum operimenta fucorum. Sunt etiam qui requirant, ne qua anima exuuias secum uehat carnalis illecebre, et concupiscentiam corporalem. Nudatur pallio, cum eius conscientia manifestatur. Sed est et que bene nudatur, 374 cui licet imitari dicentem: uenit enim princeps huius mundi, et in me inueniet nichil ; quia certe in illo solo nichil inuenit, qui peccatum non fecit. Beata et illa est in qua non grauia aut multa inuenit: sed inuenit in ea amictum fidei, et sapientie disciplinam.

56. Itaque sine dispendio sui , sine dispendio ergo transiuit custodes, et filiabus illius celestis ciuitatis admixta uerbum requirit, et querendo eius in se excitat caritatem, et ubi uerbum querat agnoscit. Quod inter orationes sanctorum moretur, et quod ipsis inhereat, nouit, et quod Ecclesiam suam, uel animas iustorum suorum inter lilia pascat, intelligit. Hoc mysterium tibi in Euangelio Dominus demonstrauit , cum in sabbato duceret per seminata discipulos. Moyses per desertum duxit populum  Iudeorum : Christus per seminata ducit, Christus per lilia ducit; quia et per passionem eius desertum floret ut lilium. Sequamur ergo, ut in die sabbati, illius magni sabbati, in quo requies magna est, fructus colligamus. Nec uerearis ne Pharisei accusent seminata colligentem. Etsi illi accusent, sed Christus excusat, et similes facit quas uult animas se sequentes Dauid illius, qui supra legem panes propositionis manducabat, noue gratie sacramenta prophetica iam tunc mente prospiciens .



CAPUT uII.

Anima laudatur a sponso, quod eum tam bene constanterque requisierit: quod fidelis, quod uerbo potens, quod una ut columba; denique quod sit fecunda uirtutibus, ac uitiis careat.


57. Laudatur itaque a sponso quod tam bene et constanter requisierit eum ; ideoque iam non solum soror dicitur, sed etiam beneplacita nominatur, quasi ei complacita qui complacuit Patri; et speciosa sicut Hierusalem, sicut admiratio ordinata, quod ciuitatis a terne uniuersa habeat mysteria, et admirationi sit omnibus uidentibus eam; quia plena ut equitas atque perfecta est, et fulgorem de uerbi lumine mutuata, dum id semper intendit; fit etiam terribilis ordine quodam ad summum prouecta uirtutum. Ideoque quasi perfecte dicit: Auerte oculos tuos a me, noli contra me intendere , deuotione nimia ac fide possibilitatem nature et conditionis proprie supergressa, quia lucem inaccessibilem  e regione intueri est graue. Auerte, inquit, oculos tuos a me; eo quod plenitudinem diuinitatis eius, et splendorem ueri luminis sustinere non possit. Possumus tamen et sic accipere: Auerte oculos tuos a me. Etsi tu perfecta es, alie mihi adhuc redimende sunt anime, alie fulciende. Eleuas enim me uidendo: ego autem ideo descendi, ut omnes eleuem. Et si surrexi, et habeo Patris sedem, tamen orphanos uos non relinquam paterno quasi presidio destitutos, sed presentia mea uos confirmabo. Habes in Euangelio hoc scriptum: Ecce ego uobiscum sum usque ad consummationem mundi . Auerte ergo oculos a me, quia me eleuas. Quanto enim quis ad Dominum intendit, tanto amplius 375  Dominum eleuat, et ipse eleuatur. Unde et ille ait: Exaltabo te, Domine, quoniam suscepisti me . Sanctus enim exaltat Dominum, peccator humiliat. uult ergo auertere illam oculos, ne eam considerans quod iam ad superiora sequi possit, eleuetur, et ceteras animas derelinquat. Ideo et in Euangelio non omnibus discipulis , sed perfectioribus suam gloriam demonstrauit. Constitue nunc aliquem doctorem, qui rem obscuram uelit aperire audientibus: quemadmodum etsi ipse potens in sermone sit et scientia, condescendat tamen [a 1Kb] ad eorum inscitiam qui non intelligunt, et  simplici et planiore atque usitato sermone utatur, ut possit intelligi. Quisquis igitur inter audientes uiuacior sensu sit, qui facile sequi possit, eleuat eum atque excutit. Hunc uidens doctor reuocat, ut patiatur magis doctorem humilioribus et planioribus immorari, quo et ceteri sequi possint.

58. Quod ait Aquila: Sonans ut reuelata, sonantem ad admirationem dignam retulit, quasi magna et sonora habentem opera: reuelata, ad operum claritatem; uel quod eius anime opera luceant coram Patre qui in celis est. Unde non otiose pallium eius sublatum intelligis, ut aperta meritis et nuda fulgeret.

59. Laudatur preterea quod fidelis, quod uerbo potens, quod fructibus fecunda diuersis, quod una  sicut columba habens spiritus unitatem, in qua sit pax, que fecit utraque unum : et que non sit composita ex diuersis elementis discrete compugnantisque nature . Quid enim tam diuersum quam ignis et aqua, er et terra, ex quibus corporis nostri creatura consistit? Anima autem benedicta omnis simplex que imitatur dicentem: Ut omnes unum sint, sicut tu Pater in me et ego in te, et ipsi in nobis unum sint . Hec est enim consummatio atque perfectio. Unde et addidit: Ut sint unum, sicut et nos unum sumus: ego in his, et tu in me, ut sint consummati in unum . Hec est ergo anima columba una atque perfecta, que simplex atque spiritualis, neque huius turbatur corporis passionibus, in quo foris pugne, intus timores  sunt. Denique hoc uerbo unitatis concordiam et pacem significari Scriptura nos docet dicens: Multitudo autem credentium habebat cor unum, et animam unam, et non erat separatio in eis ulla .

60. Nec otiose fecunditatis laudatur anima, non solum quod sit fecunda uirtutibus; sed etiam quod nichil habeat in se mali. Illud enim decorum atque speciosum est, in quo nichil sit mali. Decorum enim quod bonum: quod autem indecorum, hoc malum. Speciosa fecunditas est bonorum operum: contraria ergo speciositati sterilitas; quoniam qui priuatur specie uel decore, in eo est malum: quod autem malum, hoc sterile et infecundum. Cuius rei quod euidentius indicium quam natura est? Terra enim que bona est, fertilis atque fecunda: que autem mala,  ea ieiuna atque sterilis: que uero fertilis, hec 376 et decora. Quid enim pleno agro pulchrius, cum seges fluctuat, cum poma irrutilant, uel cum uuarum serta dependent, aut baccis onusta olea curuescit, uel uiridanti gramine montium uertices, uallium humilia uestiuntur? Et ut Scripture utamur testimonio , Iacob decorus erat; et ideo erat odor agri pleni: Esau hispidus erat et indecorus ; et ideo agrestis erat, qui fructus ullos habere non posset. De ipso quoque Domino posteaquam Ecclesie fecunditatem fecit assurgere, pulchre dictum est: Dominus regnauit, decorem induit . Et alibi: Confessionem, et speciem induisti . Liquet igitur decorum id esse, quod fecundum: indecorum, quod infecundum. Similis est causa anime soli; quia ea decora anima, que fecunda sit meritis, fecunda consiliis: ea indecora que [a 1Kb] sterilis. Infirmitates etenim anime sunt sterilitas et materia; namque eam sterilitas fructu defraudat suo, inopiam infert, timorem incutit, adolet cupiditates, et uanas opiniones: sic anima cadit. Quid ergo est malitia, nisi boni indigentia ? Suo enim defraudatur, atque alienis indiget, exinanitur atque repletur sine ulla mensura et modo. Materialia autem uitia anime obumbrant gratiam. Ignorantia et concupiscentia anime sunt egritudines: sed [b 1Kb] ad  speciem magis quam ad materiam referuntur. Materia est caro, species est ignorantia et concupiscentia. Cur igitur caro accusatur, cum tante sint in specie labes? Quia nichil species potest sine materia. Denique nichil species securis sine materia facit. Quid enim esset concupiscentia, nisi eam caro inflammaret? Friget in senibus, in pueris quoque, quia in his corpus infirmum est: ardet in adolescentibus in quibus uis corporis feruet. Ex bonis igitur mala orta sunt; non enim mala sunt, nisi que priuantur bonis . Per mala tamen factum est, ut bona eminerent. Ergo [c 1Kb] indigentia boni malitia est, et definitione boni malitia deprehenditur, quoniam per disciplinam boni malum reperitur. Bonum autem nullius eget, sibi abundat, mensuram, et  perfectionem, finem quoque tribuit omnibus, in quo uniuersa constant, et de quo omnia pendent. Hec boni natura est, que mentem replet.

61. Circa hoc uersatur anima pura, hoc introspicit, et Deum cernit, bonis omnibus abundat. Unde et ait: Fauces eius dulcedines, et totus desiderium . Omnium enim bonorum auctor est Deus; [d 1Kb] et que sunt, eius profecto omnia sunt. Nusquam illic malum; et si in illo mens nostra maneat, malum nescit. Anima igitur que in Deo non manet, ipsa sibi auctor malorum est; itaque peccat: anima autem que peccat, ipsa morietur. Aureis enim uinculis  soluta uirtutum [e 1Kb] prona fertur precipitio, et labitur ad inferiora. Anima autem beata est, quam nulla aduersa corporis prelia expugnant. Hec anima sicut passer laqueo contrito, euolat. Esce enim malorum sunt uoluptates corporee. His quisquis intendit, laqueo innectit animam suam.

377 62. Qui autem ab escis eius temperat, et de tenebris eius exit, eius anima fulget, ut diluculum, de qua dicitur: Quenam hec est prospiciens tamquam diluculum, speciosa sicut luna ? Prospicit enim tamquam de domo libera. Nec dicit: Tenebre cooperiunt me, et parietes circumdant me, et quis scit si uidet Altissimus ? Sed ipsa magis lucem expetit tamquam in superioribus domus sue, id est, corporis sui, et supra mundum posita diuina  intuetur, et ad eterna se eleuat, ut Deo adsit, iam lumen suorum operum sicut luna orbem suum toto orbe circumferens.

63. Quod autem Aquila ait: Sonans sicut sol, uidetur illa axis celestis conuersio, solisque et lune et stellarum cursus, concentusque globorum exprimi: quibusdam etiam nostris uidetur; qui [f 2Kb] quoniam fidem non inuenit, saltem propter gratiam suauitatis non uidetur alienus.



CAPUT uIII.

Eadem anima refugiens coram laudari, ait se descendisse in hortum nucis, etc., quibus amaritudines ac tentationes designantur. In his illa se non cognoscit, sed a Christo cognoscitur ac regitur, dum perueniat ad palmam. Huius in ipsam reclinatio tria significat, institutionem, progressum, perfectionem. Que sequitur ad caritatem exhortatio.


64. Dum laudatur a sponso, uerecunde refugiens coram laudari, deinde sponsi amore reuocata ait: In hortum nucis descendi uidere in natiuitate torrentis . Ubi enim est Ecclesia, nisi ubi uirga et gratia floret sacerdotalis? Ibi est frequenter, ut in amaritudinibus et tentationibus probetur. Per nucem amaritudines intelligimus, per torrentem tentationes, sed tamen tolerabiles, quia scriptum est: Torrentem pertransiuit anima nostra . Itaque descendit  in locum amaritudinis, ubi floret uitis, et malorum granatorum specie diuersus et multiplex fructus, qui uelut uno tegmine totius corporis fide et caritate munitur. In illa ergo amaritudine non cognouit se anima; corruptible enim corpus aggrauat animam, et terrenum habitaculum cito inclinatur. Cognoscere autem semper se debet. Sed tentatus est et Petrus, et non se cognouit et Petrus; nam si cognouisset, non negauisset auctorem. Sed cognouit eum Christus: denique cognouit, qui etiam eum respexit  et tamquam suum misericordie sue frenis, ut bonus rector reuocauit a lapsu. Rector ergo noster Christus est.

378 65. Ideoque ait anima: Posuit me currus  Aminadab . Anima ergo currus qui bonum rectorem sustinet. Si currus est anima, habet equos uel bonos uel malos. Boni equi uirtutes sunt anime: mali equi, passiones sunt corporis . Bonus ergo rector malos equos restringit et reuocat, bonos incitat. Boni equi sunt quatuor, prudentia, temperantia, fortitudo, iustitia. Mali equi iracundia, concupiscentia, timor, iniquitas. Interdum ipsi equi inter se dissident, et aut iracundia protendit, aut timor, et se inuicem impediunt, et cursum retardant. At uero boni equi euolant, et a terris ad superiora se subrigunt, animamque eleuant: maxime si iugum habeant suaue, et onus leue dicentis: Tollite iugum meum super uos; iugum  enim meum suaue est, et onus meum leue . Ipse rector est qui nouit equos proprios gubernare, ut equalis omnium cursus sit. [a 1Kb] Si uelocior est prudentia, tardior iustitia, admonet flagello proprio segniorem; si temperantia mansuetior, fortitudo durior, nouit copulare discordes, ne forte currum suum dissipent. Itaque licet [b 1Kb] intelligibili spectaculo uidere unamquamque animam cum summo certamine ad celum rapi, festinantes equos qui priores perueniant ad brauium Christi, quo prius imponatur palma ceruicibus. Isti sunt equi subiecti fidei iugo, astricti uinculo caritatis, iustitie frenis, retinaculis sobrietatis. Pulchre ergo ait: Posuit me currus Aminadab, hoc est, pater populi: ipse autem qui pater populi, idem pater [c 1Kb] Naason, id est, serpentum. Iam tu recole quis sicut serpens in cruce pependerit pro  salute uniuersorum, et intelligis illam animam esse pacificam, cui Pater Deus presul sit, Christus agitator;  quia scriptum est et hoc nomen in nostris: Pater, pater, agitator Isrel .

66. Hic ergo agitator dicit: Conuertere, Sunamitis, conuertere . Bene et quasi agitator, et quasi ad currum dicit: Conuertere, Sunamitis, hoc est, pacifica. Que enim pacifica est anima, cito se conuertit et corrigit, etiamsi ante peccauit, et magis eam Christus ascendit, et regere dignatur, cui dicitur: Ascende in equos tuos, et equitatus tuus sanitas . Et alibi: [d 11Kb] Misi equos tuos Tharsis . Hi sunt equi Christi. Ascendit ergo equos suos Christus, ascendit uerbum Dei animas pias.

67. Unde cognosce quia et istam ascendit, et perduxit eam ad locum palme, quando et dicit ad eam: Quid pulchra et suauis facta es. caritas, in deliciis  tuis? Statura tua similis facta est palme . Et ipsa ait: Dixi, ascendam in palmam. Sed etiam ipsa caritas palma est; ipsa est enim plenitudo 379 uictorie. Plenitudo enim legis caritas est. Curramus ergo, ut comprehendamus: curramus, ut uincamus. Qui uicit, ascendit in palmam, et manducat fructus eius. Qui uicit, iam non currit, sed sedet sicut scriptum est: Qui uicerit, dabo ei sedere mecum in sede mea, sicut et ego uici, et sedeo cum Patre meo in sede ipsius . Hinc philosophi curulia illa animarum in suis libris expressere certamina, nec tamen ad palmam peruenire potuerunt; quoniam summitatem uerbi et altitudinem illorum anime nescierunt, quam cognouit hec anima, in qua erat uerbi conuersio.

 68. Sic enim ait: Ego fratri meo, et super me conuersio eius . Hunc sensum tertio repetiuit diuerse in Canticis canticorum. In principio ait: Frater meus mihi, et ego ei, qui pascit in liliis, usque dum aspiret dies, et amoueantur umbre . Deinde ait: Ego fratri meo, et frater meus mihi, qui pascit inter lilia . In fine ait: Ego fratri meo, et super me conuersio eius. Primum ad institutionem anime, ideo et premisit: Frater meus mihi; illo enim demonstrante se, etiam anima adherendi Deo sumpsit affectum: quod sequitur, secundum profectum: tertium, secundum perfectionem. In primo quasi in institutione adhuc umbras uidet anima, necdum uerbi appropinquantis [e 1Kb] reuelatione commota, sed ideo adhuc ei dies Euangelii non refulgebat: in secundo sine umbrarum confusione  odores pios carpit: in tertio iam perfecta requiem in se uerbo ministrat; ut conuertatur super eam, et  caput suum reclinet, atque requiescat, [a 1Kb] meritumque iam tenens que antea quesitum inuenire non poterat, inuitat ad agrum suum dicens:

69. ueni, frater meus, exeamus in agrum, requiescamus in castellis . Supra ad hortum inuitabat, hic ad agrum habentem non solum florum gratiam, sed etiam triticum et hordeum, hoc est, solidiorum firmamenta uirtutum, ut fructus eius aspiciat. Requiescamus, inquit in castellis, ad que Adam cum de paradiso eiectus esset, fuerat relegatus: in his requiescebat, sed terram operabatur. Qua autem ratione exire eum in agrum uelit, intellectus manifestus est; ut quasi bonus pastor pascat gregem suum, [b 1Kb] lassos ableuet, reuocet errantes. Nam etsi ista anima noua et uetera seruauit ei; tamen sunt  adhuc uelut agni, qui lactis succo nutriendi sunt. Ergo quasi perfecta, non pro se, sed pro aliis interuenit, ut de sinu Patris exeat, ut procedat foras tamquam sponsus de thalamo egrediens suo, currat uiam ut infirmos lucretur, non in illo secreto Patris solio, et in illa luce immoretur, quo [c 1Kb] inualidi sequi non queant: sed ut assumatur et inducatur in domum sponse atque secretum. Sit foris sibi, ut nobis intus: sit medius nostrum, etsi non uideatur a nobis.

70. Unde ait: Quis dabit te, frater, lactantem ubera matris mee? Inueniens te foris, osculabor te . Bona anima que foris est, ut uerbum intus sit: illa extra corpus, ut uerbum habitet in nobis.

380 71. Assumam te, inquit, et inducam te . Recte assumitur et inducitur uerbum Dei; quia pulsat animam, ut aperiatur sibi ostium. Et nisi apertum sibi ostium inuenerit, non intrat. Si quis autem aperuerit ianuam, intrat et cenat. Sic sponsa uerbum assumit, ut assumendo doceatur; unde non immerito ascendit adhuc ad superiores mansiones, et semper [d 1Kb] processum accipit.

72. Quod significant uirtutes que dicunt uel anime: Que est hec que ascendit candida innitens super fratrem suum ? Superius dixerant: Quenam est hec prospiciens tamquam diluculum, speciosa sicut luna, electa sicut sol ? Hic plus quod adiiceretur inuentum est, eo quod uerbo Dei innixa ascenderet. Perfectiores enim supra Christum recumbunt, sicut et Ioannes in Christi pectore  recumbebat. Ita ergo et hec uel incumbebat in Christo, uel supra ipsum se reclinabat, aut certe quoniam de nuptiis loquimur, iam quasi tradita in Christi dextera, in thalamum ducebatur sponso.

73. Et quia iam copula caritatis est, blanditur ei  sponsus, et dicit: Sub arbore mali eleuaui te, illic parturiuit te mater tua, illic parturiuit te que peperit te . Bona anima que requiescit sub arbore fructuosa, et maxime boni odoris. Nam si Nathanel bonus in quo dolus nullus erat, sub arbore fici uisus est, utique bona que sub arbore mali eleuata est a sponso suo. Plus est enim eleuari, quam uideri, plus etiam a sponso eleuari. Nam etsi Nathanel uidebatur sub arbore, tamen anima eius sponsa non erat, qui occulte ueniebat ad Christum, quia uerebatur Iudeos. Non erat speciosa sicut luna, electa ut sol, que erat in umbra, quia sponsa per diem nubit, publice confitetur. Ideo ista sub arbore mali, illa sub ficu; quia hec confessionis sue odorem diffundebat longius: illa habebat puritatis et innocentie  suauitatem, flagrantiam spiritus non habebat.

74. Illic, inquit, parturiuit te mater tua, illic parturiuit te que peperit te; ibi enim nascimur, ubi renascimur. Parturiuntur autem in quibus Christi imago formatur. Unde et ille ait: Filioli mei quos ego parturio, donec formetur Christus in uobis . Parturit enim qui in utero accipit spiritum salutis, et aliis infundit.

75. Unde quoniam iam formatus in hac erat Christus, ait: Pone me ut signaculum in cor tuum, ut sigillum in brachium tuum . Signaculum Christus in fronte est, signaculum in corde. In fronte, ut semper confiteamur: in corde, ut semper diligamus; signaculum in brachio, ut semper operemur. [e 1Kb] Luceat ergo imago eius in confessione  nostra, luceat in dilectione, luceat in operibus et factis; ut si fieri potest, tota eius species exprimatur in nobis. Ipse sit caput nostrum, quia caput uiri Christus: ipse oculus noster, ut per illum uideamus Patrem: ipse uox nostra, per quem loquamur ad Patrem: ipse dextera, per quem Deo Patri sacrificium nostrum deferamus: 381 ipse quoque est signaculum nostrum, quod est perfectionis et caritatis insigne, quia diligens Pater signauit Filium, sicut legimus: Quem Pater signauit Deus . Charitas itaque nostra Christus. Bona caritas, quando obtulit mortiise [f 1Kb] pro delictis nostris: bona caritas, que peccata remisit.

76. Et ideo anima nostra induat caritatem, et caritatem huiusmodi que sit ualida ut mors; quia  sicut mors finis peccatorum est, ita et caritas; quoniam qui diligit Dominum, peccare desinit: caritas enim non cogitat malum, neque gaudet super iniquitate, sed omnia sustinet. Nam qui ea que sua sunt non querit, quomodo aliena queret? Est et mors  illa ualida per lauacrum, per quam peccatum omne sepelitur, et culpa dimittitur. Talis erat caritas quam deferebat Euangelica illa mulier, de qua Dominus ait: Remissa sunt peccata eius multa, quoniam dilexit multum . Est et illa mors sanctorum martyrum ualida, que culpam abolet superiorem; et ideo ualida, cuius non impar est caritas, que adequatur martyrum passioni; ut auferat meritum delictorum.

77. Zelus quoque ut inferi ; quoniam qui zelum Dei habet, pro Christo nec suis parcit. Itaque et mortem habet caritas, et zelum habet caritas, et alas ignis habet caritas. Denique Christus diligens Moysen, insigne ei apparuit. Et Hieremias habens in se donum diuine caritatis, dicebat: Et  erat ignis inflammans in ossibus meis: et dissolutus sum undique, et ferre non possum . Bona igitur caritas habens alas ignis ardentis, que uolitat per pectora et corda sanctorum, et exurit quidquid materiale atque terrenum est: quidquid uero sincerum est, probat; et quod contigerit, suo igne meliorat. Hunc ignem in terram misit Dominus iehsu, et refulsit fides, accensa est deuotio, illuminata est caritas, iustitia resplenduit. Hoc igne inflammauit corda apostolorum suorum, sicut testatur Cleophas dicens: Nonne cor nostrum ardens erat in nobis, cum aperiret Scripturas ? Ale igitur ignis flamme scripture sunt diuine. Denique aperiebat Scripturas, et ignis exibat, atque audientium corda penetrabat. Et uere ale ignis; quia eloquia  Domini, eloquia casta, argentum igne examinatum. Cum Paulus quoque assumeretur a Christo, uidit circumfulsisse super se lumen, et super eos qui simul erant, cecidit a pauore, et probatior resurrexit: denique apostolus factus est, qui persecutor aduenerat. Spiritus quoque sanctus descendit, et repleuit totam domum in qua erant plurimi sedentes, et uise sunt dispertite lingue tamquam ignis. Bone ale caritatis, uere ale que uolitabant [a 1Kb] per ora apostolorum, et ale ignis que purgatum sermonem loquebantur. His alis euolauit Enoch raptus ad celum. His alis euolauit Elias curru igneo, et equis igneis ad superna translatus. His alis Dominus Deus per columnam ignis deducebat Patrum plebem. Has alas habuit Seraphim, quando sumpsit carbonem ignis  de altari et tetigit os prophete, et iniquitates eius abstulit, et peccata purgauit. Harum alarum 382 igne purgati sunt filii Leui, et baptizantur populi nationum, sicut testificatur Ioannes, dicens de Domino Iesu: Ipse uos baptizabit in spiritu et igne . Merito uri renes suos uolebat et cor suum Dauid, quia alas igneas caritatis sciebat non esse metuendas. Merito Hebrei pueri in fornace ardenti non sentiebant ignis incendia; quia caritatis eos flamma refrigerabat. Et ut plenius cognoscamus  quia alas habebat perfecta caritas, audisti Dominum dicentem: Quoties uolui congregare filios tuos sicut gallina congregat pullos suos sub alas suas !

78. Sumamus igitur has alas, que sicut flamme ad superiora dirigant. Exuat unusquisque animam suam inuolueris sordidioribus, et quasi aurum igne approbet detersam luto. Sic enim purgatur anima, uelut aurum optimum. Pulchritudo autem anime sincera uirtus, et decus uerior cognitio supernorum; ut uideat illud bonum ex quo pendent omnia, ipsum autem ex nullo. Eo igitur uiuit, atque intellectum accipit. uite enim fons est summum illud bonum, cuius caritas nobis et desiderium accenditur, cui appropinquare et misceri uoluptas est: quod ei qui  non uidet, desiderio est, et ei qui uidet, inest; ideoque uniuersa alia despicit, hoc uno mulcetur et delectatur. Hoc est quod [b 1Kb] subministrat uniuersis substantiam: ipsum autem in semetipso manens dat aliis, nichil autem in se ex aliis suscipit. De quo Propheta ait: Dixi Domino: Deus meus es tu, quoniam bonorum meorum non eges . Hoc solum uidere desiderauit, sicut ipse alibi ait: Unam petii a Domino, hanc requiram; ut inhabitem in domo Domini omnes dies uite mee, et uideam delectationem Domini, et considerem templum eius . Si quis igitur purum illud, et incorporeum summum illud uidere meruerit, quid habeat aliud quod desideret? Denique Petrus in monte gloriam resurrectionis Christi uidit, et nolebat descendere dicens: Domino,  bonum est nos hic esse . Et quanto incomparabilior est illa diuinitatis gloria, et lux inaccessibilis, quam si quis uiderit, quid aliud concupiscat? Non regna, non facultates, honores, gloriam, potestates. Illis enim uti nichil beatitudinis est, hoc uti beatum est; ut illa despiciens, ad hoc conuersus maneat. Hanc igitur uidens pulchram imaginem ingrediatur intus, foris relinquat uultum corporis. Nam qui intuetur corpora, non debet introrsum intueri; ne more mergentis in gurgite rapiatur atque absorbeatur, et quasi in profundum demersus nusquam appareat. Fugiamus ergo in patriam uerissimam. Illic patria nobis, et illic Pater a quo creati sumus, ubi est Hierusalem ciuitas que est mater omnium.

79. Sed que est fuga? Non utique pedum, qui  sunt corporis. [c 1Kb] Isti enim quocumque currunt, in terra currunt, et de solo ad solum transeunt. Nec nauibus fugiamus, aut curribus, aut equis qui obligantur et cadunt: sed fugiamus animo, et oculis, aut pedibus interioribus. Assuescamus oculos nostros uidere que dilucida et clara sunt, spectare uultum continentie et temperantie, 383 omnesque uirtutes, in quibus nichil scabrum, nichil obscurum et tortuosum sit: et se ipsum spectet quis, [d 1Kb] et conscientiam suam: illum oculum mundet, ne quid sordium  habeat. Quod enim uidetur, non debet dissonare ab eo qui uidet, quoniam conformes nos Deus imaginis uoluit esse Filii sui. Cognitum igitur nobis est illud bonum, nec longe est ab unoquoque nostrum: In ipso enim uiuimus, et sumus, et mouemur. Ipsius enim et genus sumus , ut Apostolus [a 1Kb] gentiles posuit significare. Ipsum est bonum quod querimus, et solum bonum. Nemo enim bonus, nisi unus Deus. Hic est oculus qui magnum illum et uerum decorem intuetur. Solem nisi sanus et uigens oculus non aspicit; nec bonum potest uidere nisi anima bona. Fiat ergo bonus qui uult uidere Dominum, et quod est bonum. Huius boni similes simus, et secundum id operemur que bona sunt. Hoc est bonum quod supra omnem operationem est, supra omnem  mentem atque intellectum: ipsum est quod semper manet, ad ipsum conuertuntur omnia, in quo habitat plenitudo 384 [b 1Kb] diuinitatis, et per ipsum reconciliantur  omnia in ipsum. Et ut plenius definiamus quid sit bonum: uITA est bonum, quia semper manet, dans uiuere et esse omnibus; quia fons est omnium uita Christus, de quo ait propheta: In umbra eius uiuemus . Nunc enim uita nostra abscondita in Christo est: cum autem apparuerit Christus uita nostra, tunc et nos cum illo apparebimus in gloria. Ergo non timeamus mortem; quoniam requies est corporis, anime autem uel libertas, uel absolutio. Nec uereamur eum qui potest carnem interficere, animam autem non potest; quia non timemus eum qui potest uestimentum auferre, non timemus eum qui potest nostra furari, nos autem non potest. Nos igitur anime sumus, si uolumus esse Hebrei de iis qui sunt socii Iacob, id est, imitatores eius. Nos anime sumus, nostra  autem membra uestimenta sunt: seruanda sunt quidem uestimenta, ne scindantur, ne inueterascant: sed ille magis, qui his utitur, seruare se debet et custodire.



[DE BONO MORTIS.]





IN LIBRUM DE BONO MORTIS ADMONITIO. Ubi precipue DE HABITACULIS ANIMARUM POST MORTEM, deque libro Iu Esdre disceptatur.


Quanta libro de Bono mortis cum superiore de Isaac et Anima cognatio intercedat, prima illius uerba satis declarant: que quidem si quis strictius uoluerit interpretari, forte non inconsulto unum esse affirmauerit operis contextum et quasi corpus, cuius liber primus alter dici debeat, alter secundus. Ecquid enim aliud sibi uoluisse uidetur Ambrosius, cum post librum de Isaac finitum in hanc sententiam: Ergo non timeamus mortem, etc., sequentem auspicatur hisce uerbis: Quoniam superiore libro de anima sermonem aliquem contexuimus, faciliorem uiam putamus de bono mortis conficere aliquid, etc.? Igitur quod in fine ultime lucubrationis non satis fuse tractatum fuerat, id in hac uberius atque accuratius discutiendum proponitur.

Hic itaque ostendit sanctus Doctor quod bonum sit, queue utilitates mortis, quamque illa parum extimescenda. Propositum autem hoc suum satis accurata methodo persequitur. Etenim premissa uite ac mortis definitione, et nonnullis contra mortis utilitatem oppositis, que postea diluit, triplicem inueniri mortem demonstrat, eiusque tertium genus quod in anime atque corporis separatione positum est, bonum esse ac felicitatis plenum euincit, et si quid metuendi uel incommodi habeat, id quidem non morti, sed nostre ipsorum infirmitati ascribendum. Illud uero, si quid aliud, uiri sancti pietatem declarat, quod omnia ferme ipsius argumenta sacrorum codicum auctoritate nitantur, aut si quod etiam ex naturali ratione desumptum adhibeat, quod iam in simili causa allatum fuisset a philosophis, id numquam non diuino quopiam testimonio confirmet. Hinc ansam nactus Christianos docet quam parum huic uite omne genus miseriarum plenissime adherendum, quamque studiose seculo, exstinctis corporis delectationibus, cupiditatibus omnibus, mundique illecebris , moriendum, ut integre sancteque uite beneficio mors quam peccatum solum potest reddere formidabilem, non timeatur. Hoc ultimum subinde probat, maximeque totis tribus huius opelle capitibus . Ad extremum ubi anime immortalitatem asseruit, quinam futurus sit illius a corporis contubernio segregate status, explicat; ac perorando fideles adhortatur, ut omni industria Deo coniungi, eique indiuulso animo adherere satagant, quo post finitum istius uite curriculum peruenire contingat ad patriarcharum concilium, sanctorum celum, iustorumque conuentum, ubi seruulis suis Dominus iehsu mansiones parauit, ut ubi ille est et non simus .

Ex omni autem operis huius economia cognoscere est, non solum eo nichil ad morum disciplinam accommodatius inueniri, uerum etiam illud libro de Isaac plane synchronum esse, hoc est, editum anno circiter CCCLXXXuII. Neque uero hinc quoque uidetur male coniici idem illud constare concionibus, quas ad eosdem quos superiores tractatus spectabant, habitas in librum conuertit Ambrosius, indita inscriptione de Bono mortis, sub qua non semel citatur ab Augustino . Et forte istis omnibus causis factum, ut in uno regiorum  codicum ita inscriberetur: Liber tertius ex libro de Patriarchis, qui intitulatur de Bono mortis.

uerum que S. Doctor de animarum corporibus suis exutarum statu, deque auctore a quo doctrina illa profecta est, sub scriptionis huiusce finem tradit, ea sane nos in duas non minimas difficultates coniiciunt. Primum enim si Doctoris nostri uerba stricte atque ex apicibus interpretemur, cogemur liquido confiteri animas ipsius iudicio in quibusdam habitaculis  conclusas adusque generalem resurrectionem seruari, eas ibi mercedem debitam operibus suis, sed ante diem ultimum minime reddendam exspectare, interim tamen illas uel bonis quibusdam, uel penis affici , prout ipsarum queque fuit commerita, postremo iustorum letitium per quosdam ordines esse digestam .

Mirum quidem non est hoc modo de animarum statu scripsisse Ambrosium, sed illud propemodum incredibile uideri potest, quam in ea questione sancti Patres ab ipsis apostolorum temporibus ad Gregorii XI pontificatum, Florentinumque concilium, hoc est, toto ferme quatuerdecim seculorum spatio, incerti ac parum constantes exstiterint. Non enim solum alius ab alio, ut in huiusmodi questionibus necdum ab Ecclesia definitis contingere amat, dissentiunt: uerum etiam non satis coherent sibi ipsi; cum easdem animas claro diuine nature conspectu frui quibusdam scriptorum suorum locis concedere, rursus quibusdam aliis id ipsum negare uideantur. Huius autem nostri instituti non est diuersas illas antiquorum Patrum sententias hic congerere: cui plura hac de re cognoscere libuerit, Alphons. a Castro , Sixt. Sen. . Bellarm. , Petau. , atque alios consulat licet. Illud tantum hoc loci admonemus, omnem illam sermonis diuersitatem ex uariis manasse principiis, que sanctis illis uiris sacraram paginarum lectio suppeditabat. Hinc est quod qui Millenariorum errorem amplexi sunt, ab iis eodem argumento futura ante corporum resurrectionem beatifica uisio negabatur. Et quamuis qui secuti sunt magno studio eumdem errorem impugnarint profligarintque, tamen circa Dei uisionem adhuc pendebant ancipites.

Etenim cum ad Christi precationem qua Patri supplicat pro electis, ut sint, inquit , mecum, etc.; cum ad Apostolicum illud: dissolui, et esse cum Christo multo melius : cum ad istas uoces, regnum celorum, uitam eternam, ac similes alias aduertunt animum: sed pre ceteris cum eorum quorum obitus Christi resurrectionem anteuertit, nec non eorum qui illis per Christum e limbo iam liberatis, uita cesserunt, discrimen examinant, tum uero minime dubitant beatum illum conspectum solutis animabus attribuere, idque potissimum ubi uel martyres solemni, uel alios prestantes uiros funebri laudatione prosequuntur. At e contrario tum demum eumdem nequaquam uidentur admittere, cum similitudines laborantium in uinea, Lazari, Diuitis, ac sinus Abrahe considerant: sed maxime cum illa omnia perpendunt, que in Scripturis docemur de postremo iudicio, et uniuersali resurrectione, quibus uelut duobus cardinibus uertuntur omnes adhortationes promissionesque Christi in suis parabolis, apostolorum in canonicis epistolis, et uno uerbo, Apostolo teste, omnis Christianorum fides; immo etiam spes beatorum Iob ac Tobie, comminationes prophetarum, non secus ac sanctorum orationes. Quin et fatentur ipsi scholastici anime gloriam id temporis haud mediocriter auctum iri, ita ut nec defuerint qui ipsam quoque intuitiuam Dei uisionem multo intensiorem perfectioremque fore asseuerarent.

Non diffitetur certe magnus Augustinus  egre admodum capere se quonam pacto diuine conspectu nature potiri ille anime queant, quandoquidem ad eum toto nisu atque impetu non ferantur, ad bonum creatum, corporis scilicet societatem, adhuc propensissime. Aliunde uero cum huiusmodi propensionem Deo subditam esse posse animaduerteret, nec non fore etiam ut post resurrectionem eedem anime administrandi corporis cura distineantur, hisce causis permotus post inquisitas uarias solutiones tandem in Retractationibus , animo etiam tum dubio et ancipiti se esse, ac nichil super hoc definire audere non dissimulat. Augustinianum hoc principium secutus Bernardus  ita eius cancellos transiliit, ut iustorum spiritibus solam humanitatis Christi uisionem seu cognitionem concedere uideatur: ad quem hac in sententia propius accedere putamus neminem, quam auctorem Quest. ad Orthodoxos , que hactenus inter Iustini opera fuerunt edite. Lectoris est, unde profecta sit illa consensio, iudicare Ceterum proferuntur non pauca Bernardi testimonia , quibus ipsum iustis demortuis nequaquam negare Dei uisionem astruatur.

Que cum ita sint, non esset cur miraretur quisquam, si aliorum Patrum instar Ambrosius quoque diuersis principiis ductus, a sanctis Deum uideri quandoque concederet, quandoque negaret uerum cum locus in hac materia nullus reperiatur celebrior aut difficilior eo de quo agimus, uidemur nobis recusare non posse, quin eumdem magis sedulo discutiamus. Primo itaque extra controuersiam est corporeas habitationes hic non intelligi ab Ambrosio, quippe qui passim tum alibi, tum in hoc libro constanter animam spiritali natura esse predicet; unde sequitur eam corporali loco non indigere. Deinde reproborum animas ea re torqueri asserit, quod uideant iu tis quedam habitacula, quibus ille post uniuersalis iudicii diem excipiende sunt, ab angelis custodiri. Et hec sunt dubio procul glorie domicilia que propterea oportet corporea esse, quod anime  denuo suis corporibus que locum utique corporeum implebunt, sint copulande. Postremo significat  de primis illis habitationibus a Christo dictum: In domo Patris mei mansiones multe sunt . Quis autem nesciat per mansiones illas nichil aliud designari, nisi uarios glorie gradus quos beatorum anime qui diuino fruuntur conspectu, in celis adipiscuntur? Quocirca id minime absurdum fore putamus, si quis affirmet sanctum Presulem, cum domicilia illa et distributam in septem ordines sanctorum beatitatem tanta animi contentione explicat, potius Dei uisionem in rebus certis ponere habereque, quam eamdem inficiari. Nonne, amabo, huc etiam facit, quam indidem ducit, illa collectio? Ergo quia iusti, inquit , hanc remunerationem habent, ut uideant faciem Dei, et lumen illud quod illuminat omnem hominem, etc. Nec semel hoc loco pronuntiat animas iustorum cum Christo futuras, haud dubie in felici illa Dei contemplatione, quam apertis uerbis Gratiano, ualentiniano, ac Theodosio adiudicat .

Quod si rem penitius introspiciamus, Ambrosium reperiemus sepenumero iterasse atque astruxisse hoc principium, anime quominus Deum cernere queat, sola corruptibilis corporis uincula impedimento esse. Id cum aliis eius in operibus frequenter occurrit, tum in hoc loco non ambigue declaratur ubi ait: Tunc reuelata facie gloriam Domini speculari licebit, quam nunc anime corporis huius concretis uisceribus inuolute, et quibusdam carnis huius maculis. . . sincere uidere non possunt . Quapropter cum hic legimus ab illis remunerationem debitam  exspectari, quidni intelligere nobis liceat secundam cum suis corporibus coniunctionem, eorumdem corporum gloriam, ultimi iudicii sententiam, electorum omnium consummationem, ob quam, uti alio loco scribit, sancti ingemiscunt? Quamuis enim, inquit, de suo merito sint securi, tamen quia adhuc futura est redemptio totius corporis Ecclesie compatiuntur. Cum enim adhuc membra patiuntur corporis sui, quomodo alia membra licet superiora non compatiantur ? Quod porro de suo merito securi  predicantur, quomodo cum alio loco lib. II de Cain et Abel  conciliari queat, intelliges ex nota infra ad cap. 11 subiecta.

Non est autem pretermittendum inter scriptores sacros Ambrosio in statuenda animarum beatitudine, petendisque ex apocrypho Esdra testimoniis, omnium simillimum esse Auctorem Operis imperfecti in Mattheum apud Chrysostomum. Iudicabit lector num inde duci possit aliquid argumenti confirmande illorum sententie, a quibus iste in auctorum Ecclesie Latine album refertur .

Iam ueniendum ad alterum caput, quod uidelicet Ambrosius quidquid hic de animabus a corporea societate expeditis tradit, ex libro qui Esdre quartus inscribitur, sit mutuatus. Non dubitat quidem S. Presul eum librum inter Scripturas canonicas recensere, illique parentem ascribere prophetam Esdram, quem diuinitus afflatum, quidquid sibi a Spiritu sancto reuelatum esset, litteris consignasse memorat. Denique profitetur et crebro repetit diuina illum pollere auctoritate, nec ulli eorum qui nostris in Bibliis continentur, habendum inferiorem. Neque uero hic tantum ita loquitur, uerum etiam in pluribus aliis lucubrationibus, ut puta Commentario in Lucam , secundo libro de Spiritu sancto , Oratione de Obitu fratris Satyri , ad extremum epist. ad Orontianum , quem ut diligenti eiusdem lectione substantiam anime spiritalem atque immortalem esse cognoscat, adhortatur.

Mouentur plerique omnes neoterici quod sanctus Doctor ad eum modum locutus fuerit de libro quem omni ex parte apocryphum esse autumant, id est, cuius, ut aiunt, non tantum obscurus auctor, et Spiritu sancto dictante scripsisse non creditur: sed etiam cuius obscura in Ecclesia auctoritas; tum quia nullo umquam canone uel apud Iudeos uel in Ecclesia recepta sit, sed communi Patrum consensu reiecta; tum quia uarii in eo reperiantur errores, cuiusmodi est, quod de animarum promptuariis narrat, et similia. Illi quidem Hieronymi auctoritatem iactant, qui aduersus uigilantium disputans, eumdem quasi ab Ecclesia minime receptum repudiat, quamuis nondum sibi lectum, cum hec scriberet. Sic enim ille: Tu uigilans dormis, et dormiens scribis, et proponis mihi librum apocryphum, qui sub nomine Esdre a te et a similibus tuis legitur. . . . quem ego librum numquam legi. Quid enim necesse in manus sumere, quod Ecclesia non recipit? Adhuc uehementius alio loco  non tantum in quartum inuehitur, sed etiam in tertium, cum tamen ii qui sanctum nunc in ea opinione ducem sequuntur, huic libro sese non tantopere infensos exhibeant. Addunt nonnulli nequaquam magnum illum Esdram, scribam ac legis doctorem, cuius tertium esse opinantur, quanti auctorem uideri, sed alium cognominem.

Non defuerunt tamen qui de hoc opere equius benigniusque iudicarent. Etenim eo non solum erroris nichil contineri existimarunt, sed etiam auctoritatem eius precipuam esse in Ecclesia, quippe que nonnulla inde petita precibus suis inseruerit , et quominus illud ad calcem Bibliorum excuderetur, non prohibuerit. Quin etiam eumdem hunc librum inter canonicos descriptum in quibusdam antiqui eui mss. reperire est, non tamen in omnibus, nec sine discrimine aliquo. Namque in quodam peruetusto codice qui nostra in Bibliotheca asseruatur, compactis in unum duobus canonicis libris Esdre, secundus a primo capite huiusce quarti sumit exordium, haud dubie quia eius illud initium est: Liber Esdre prophete secundus: tum ex eius atque tertii libri capitibus inter se permixtis quatuor libelli conficiuntur. Doctissimus Faber, Ludouici XIII preceptor , quemdam eiusdem quarti libri ms. adeo discrepare ab editione deprehendit, ut uarias eius lectiones card. Baronio transmittendas putaret. Que diuersitas forte in causa est, cur nonnulla ab  Ambrosio ex eodem libro citata in edito minime reperiantur. Inuentus est denique auctor quidam huius etatis, qui duos ultimos librorum Esdre canonicos ac diuine auctoritatis esse crederet, hancque suam opinionem etiam scripto firmare niteretur . uerum quidquid eius rei sit, constat non solum ex antiquis Patribus Ambrosium ita sensisse. Clemens Alexandrinus  Esdram citato quarto illius libro prophetam salutat, eumque non absimili modo Auctor Operis imp. super Mattheum laudat , ac demum ad eumdem alludere uidetur Cyprianus .

Quapropter neutiquam nobis mirum uidetur, quod Ambrosius libri quem bona fide, ut ex aliis eius commentationibus patet, pro canonico habebat, hic auctoritatem commendauerit, extuleritque. Id siquidem, ut ipse profitetur, eo consilio factitabat, ut gentiles qui Christum eiusque discipulos accepte a Platone et illis philosophis sue doctrine insimulabant, mendacii argueret, cum ipsum Platonem potius ab Esdra, aliisque nostris auctoribus mutuatum quidquid boni de statu animarum post mortem docuerat, planum faceret. Ethnicis noua non erat huiusmodi criminatio. Celsus eam Origeni  multis ante annis in eodem prorsus argumento obiectarat. Cum autem Ambrosii temporibus adhuc non parum ualeret idololatrie quam Symmachus auctoritate sua tuebatur, potentia; dubium non est quin tunc eadem calumnia renouata fuerit. Quocirca minime mirum uidebitur, si ad conuellendum mendacium, quod funditus Christianam fidem euersum ibat, S. Doctor quantopere ualuit, scriptoris huius auctoritatem predicauit. Atqui alia quoque addit sacrarum paginarum testimonia, quibus inuicte superbis illis gentilibus demonstret Platonem et Socratem suum ex istis limpidissimis ueritatis fontibus multa hausisse, que postea ipsi diluto uariarum fabularum ceno corruperint. De Platone quidem adeo constans est eum bene multa siue ex sacris codicibus, ut hic docet Ambrosius, siue, ut uolunt alii, a Pythagora, qui et ipse Iudeos sapientes audierat, didicisse; ut uulgatum fuerit de ipso illud Numenii Pythagorici dictum:





SANCTI AMBROSII MEDIOLANENSIS EPISCOPI DE BONO MORTIS LIBER UNUS [a 1Kb] . 



389 CAPUT I.

Connectit hunc librum cum precedenti; et proponit dubium: Quomodo mors non dicatur mala, licet sit uite contraria?

1. Quoniam de anima superiore libro sermonem aliquem contexuimus, faciliorem uiam putamus de Bono mortis conficere aliquid. Que si anime noceat, malum uideri potest: si nichil autem officiat anime, ne malum quidem. Quod autem malum non est, id etiam bonum; quoniam quod uitiosum, id malum: quod autem uitio caret, id bonum; ideoque bona malis contraria sunt et mala bonis. Denique innocentia est, ubi non est nocendi uoluntas; et noxius dicitur, qui non sit innoxius; misericors, qui remittat; immisericors, qui ignoscere atque inflecti nesciat.

 2. Sed forte aliquis asserat: Quid tam contrarium, quam uita morti? Si ergo uita putatur bonum, quomodo mors non est mala? Et ideo quid sit uita, quid etiam mors, consideremus. uita est spirandi munere frui, mors priuari. Hoc autem spirandi munus apud plerosque in bonis ducitur. Hoc est ergo uita, frui bonis: mors contra: bonis exui. Et Scriptura dicit: Ecce dedi ante faciem tuam uitam et mortem, bonum et malum , uitam bonum  appellans, mortem malum; uel illa sibi priora, et hec sibi conferens. Denique ut lectionis diuine exemplo utamur, in paradiso est positus homo, ut ederet de ligno uite, et ceteris paradisi lignis: de ligno autem in quo esset cognitio boni et mali, non ederet: qua die autem ederet, morte moreretur . Non seruauit preceptum, et caruit fructu, atque eiectus de paradiso mortem gustauit. Malum igitur mors, que pretio damnationis infertur.



390 CAPUT II.

Premissa distinctione de triplici genere mortis, ostendit tertium genus medium esse; imo potius bonum iudicandum, quod nos uite miseriis ac peccatis liberet; idem tamen patienter exspectandum.

 3. Sed mortis tria sunt genera. Una mors peccati est, de qua scriptum est: Anima que peccat ipsa morietur . Alia mors mystica, quando quis peccato moritur, et Deo uiuit, de qua ait Apostolus: Consepulti enim sumus cum illo per baptismum in mortem . Tertia mors est, qua cursum uite huius et munus explemus, id est, anime corporisque secessio. Aduertimus igitur quod una mors sit mala, si propter peccata moriamur: alia  mors bona sit, qua is qui fuerit mortuus, iustificatus est a peccato: tertia mors media sit; nam et bona iustis uidetur, et plerisque metuenda, que cum absoluat omnes, paucos delectat. Sed non hoc mortis est uitium, at nostre infirmitatis, qui uoluptate corporis, et delectatione uite istius capimur, et cursum hunc consummare trepidamus, in quo pius amaritudinis, quam uoluptatis est. At non sancti ac sapientes uiri, qui longeuitatem peregrinationis huius ingemiscebant, dissolui, et cum Christo esse pulchrius estimantes: denique diem generationis sue exsecrabantur, sicut quis ait: Pereat dies illa in qua natus sum .

4. Quid enim est quod hec uita delectet, plena erumnarum et sollicitudinum? In qua innumere calumnie,  et multe molestie, et multe lacryme eorum qui afflictantur molestiis, et non est, inquit , qui eos consoletur. Et ideo laudat Ecclesiastes defunctos magis quam uiuentes. Et optimus, inquit, supra hos duos, qui nondum natus est, qui non uidit hoc malum . Et alibi idem Ecclesiastes meliorem longeuo uiro eum asseruit , quem abortu eiecit mater sua; quia non uidit hec mala que fiunt in hoc mundo, nec in has uenit tenebras, nec in uanitate ambulauit seculi; et ideo requiem 391 hic magis habebit qui in hanc uitam non uenit, quam ille qui uenit. Quid enim boni est homini in hac uita, qui in umbra uiuit, nec expleri potest cupiditatibus suis? Et si expleatur diuitiis, fructum quietis amittit, [a 1Kb] quia cogitur custodire quod misera  auiditate quesierit; ut miserius eas possideat, cui prodesse non poterunt. Quid enim miserius quam ut custodia torqueat, quarum abundantia nichil prosit?

5. Itaque si plena oneris uita, utique finis eius alleuamento est: alleuamentum autem est bonum, mors autem finis: mors igitur bonum est. Neque enim aliter gauisus est Simeon, qui responsum acceperat non uisurum se mortem, nisi prius uideret Christum Domini; et cum eum parentes in templum inducerent, suscepit manibus suis, et dixit: [b 1Kb] Nunc dimittis seruum tuum in pace ; quasi necessitate quadam teneretur in hac uita, non uoluntate. Ita dimitti petit, quasi a uinculis quibusdam ad libertatem festinaret. Sunt enim uelut uincula quedam [c 1Kb] corporis huius, et quod est grauius, uincula  tentationum, que nos alligant, et ad iniuriam captiuitatis astringunt quadam lege peccati. Denique in exitu ipso uidemus quemadmodum anima decedentis paulatim soluat se uinculis carnis, et ore emissa euolet tamquam carcereo corporis huius exuta gurgustio.  Denique festinabat etiam sanctus Dauid de hoc loco peregrinationis exire, dicens: Aduena ego sum apud te in terra et peregrinus, sicut omnes patres mei . Et Ideo tanquam peregrinus ad illam sanctorum communem omnium patriam festinabat, petens pro huius commorationis inquinamento remitti sibi peccata, priusquam discederet e uita. Qui enim hic non acceperit remissionem peccatorum, illic non erit. Non erit autem qui ad uitam eternam non poterit peruenire, quia uita eterna remissio peccatorum est. Ideoque dicit: Remitte mihi, ut refrigerer, priusquam abeam, et amplius non ero .

6. Quid igitur tantopere uitam istam desideramus, in qua quanto diutius quis fuerit, tanto maiore oneratur  sarcina peccatorum? Ipse Dominus ait: Sufficit diei malitia sua . Et Iacob dixit: Dies annorum uite mee quos habeo, centum triginta minimi et mali , non quia dies mali, sed quia nobis accessu dierum malitie incrementa cumulantur. Nullus enim dies sine nostro peccato preterit.

7. Unde egregie Apostolus ait: Mihi enim uiuere Christus est, et mori lucrum , aliud ad necessitatem uite referens, aliud ad mortis utilitatem. Christus enim nobis uiuere est, cui seruimus, cui oportet ut a sanctis suis in Euangelii predicatione deferatur obsequium. Denique et Simeon qui ait: Nunc dimittis seruum tuum , propter Christum exspectabat. Christus enim rex noster est; et ideo  quod rex iubet, deserere non possumus et contemnere. Quantos imperator terre huius in peregrinis locis aut honoris specie, aut muneris alicuius causa iubet degere! Numquid hi inconsulto 392 imperatore discedunt? Et quanto amplius est [d 1Kb] diuinis parere, quam humanis! uiuere ergo sancto Christus est et mori lucrum. Unde Apostolus quasi seruus; non enim refugit uite obsequium, et quasi sapiens lucrum mortis amplectitur. Lucrum est enim euasisse incrementa peccati, lucrum fugisse deteriora, et ad meliora transisse. Et addidit: Dissolui enim, et cum Christo esse multo melius: permanere autem in carne magis necessarium propter uos . Aliud melius, aliud necessarium. Necessarium propter fructum operis, melius propter gratiam et copulam Christi.



CAPUT III.

Mors naturalis definitur ac laudatur. Item mortificatio, que mortis quedam imitatio est, explicatur, atque a multiplici utilitate similiter commendatur. Ad extremum proponitur breuis atque elegans uite descriptio.


 8. Ergo quoniam docuit Apostolus  eum qui euaserit ex hoc corpore, si meruerit tamen, cum Christo futurum, quid sit mors, quid etiam uita consideremus. Itaque Scriptura docente, cognouimus quia mors absolutio est anime et corporis, et quedam hominis separatio. Soluimur enim hoc nexu anime et corporis, cum recedimus. Unde et Dauid ait: Dirupisti uincula mea, tibi sacrificabo hostiam laudis . uincula autem uite huius, id est, coniunctionis nostre que ex anima constat et corpore, significari docet superior uersiculus psalmi huius: Pretiosa in conspectu Domini mors sanctorum eius . Et ideo quasi propheta preuidens  se cum sanctis, et qui pro deuotione animas suas in Christo deposuerunt, futurum, letatur; quia et ipse obtulit se fideliter pro Dei populo aduersus Goliam, cum singulari certamine dimicaret, et solus commune periculum et [a 1Kb] crimen refelleret; uel cum se morti pro Domini placanda offensione promptus obiiceret; uel cum se pro salute populi laborantis diuine ultioni paratus offerret. Sciebat enim gloriosius esse pro Christo mori, quam regnare in hoc seculo. Quid enim prestantius quam fieri Christi hostiam? Itaque cum frequenter ab eo legamus Domino oblata esse sacrificia, hoc tamen loco addidit: Tibi sacrificabo hostiam laudis . Non sacrifico, inquit, sed sacrificabo, significans illud perfectum esse sacrificium, quando unusquisque Domino, corporis  huius uinculis absolutus assisteret, et offerret se hostiam laudis; quia ante mortem nulla est perfecta laudatio: neque quisquam in hac uita potest definito preconio predicari, cum posteriora eius incerta sint. Mors igitur solutio est anime et corporis. Denique et in Apostolo docuimus lectum: Dissolui, et cum Christo esse multo melius . Solutio autem ista quid aliud autem agit, nisi ut corpus resoluatur et quiescat: anima autem conuertatur in requiem suam, et sit libera, que si pia est, cum Christo futura sit?

393 9. Quid igitur in hac uita aliud iusti agunt, nisi ut exuant se huius [b 1Kb] corporis contagionibus, que uelut uincula nos ligant; et se ab his molestiis separare contendant, renuntient uoluptatibus suis  atque luxurie, fugiant flammas libidinum? Nonne igitur unusquisque in hac uita positus speciem mortis imitatur, qui potest ita se agere; ut ei moriantur omnes corporis delectationes, et cupiditatibus omnibus, mundique illecebris etiam ipse moriatur, sicuti mortuus erat Paulus dicens: Mihi mundus crucifixus est, et ego mundo ? Denique ut sciamus quia est mors in hac uita, et bona mors, hortatur  nos , ut mortem Iesu in corpore nostro circumferamus. Qui enim habuerit in se mortem Iesu, is et uitam Domini Iesu in corpore suo habebit. Operetur igitur mors in nobis, ut operetur et uita . Bona uita post mortem. hoc est, bona uita post uictoriam, bona uita absoluto certamine; ut iam lex carnis legi mentis repugnare non nouerit; ut iam nobis nulla sit cum corpore mortis contentio, sed sit in corpore mortis uictoria. Atque haud scio ipse an maioris uirtutis mors ista quam uita sit. Certe Apostoli moueor auctoritate dicentis: Ergo mors in nobis operatur, uita autem in uobis . Unius mors quantorum populorum uitam edificabat! Itaque docet et istam mortem in hac  uita positis expetendam, ut mors Christi in corpore nostro eluceat, et illam beatam qua corrumpitur exterior, ut renouetur interior, homo noster, et terrestris domus nostra dissoluatur ut habitaculum nobis celeste reseretur. Imitatur igitur mortem qui se a communione carnis huius abducit, atque illis uinculis soluit, de quibus tibi dicit Dominus per Esaiam: Solue omnem colligationem iniustitie, dissolue obligationes uiolentarum commutationum, dimitte confractos in remissionem, et omnem circumscriptionem iniquam dirumpe .

10. Imitatur et ille mortem qui se uoluptatibus exuit, [c 1Kb] et eternis delectationibus attollit, atque ableuat, et in illo celesti habitaculo locat, in quo Paulus cum adhuc uiueret, conuersabatur; aliter  enim non diceret: Nostra autem conuersatio in celis est , quod pariter ad presumptionem meriti potest meditationemque conferri. Illic enim erat eius meditatio, illic anime eius conuersatio, illic eius prudentia, que utique intra angustias carnis huius herere non solebat. Sapiens enim cum illud diuinum inquirit, absoluit animam suam corpore, et eius ablegat contubernium, cum illam ueri tractat scientiam, quam uelut nudam sibi et apertam desiderat demonstrari; et ideo retibus quibusdam, et nebulis huius corporis se querit exuere. Neque enim manibus istis aut oculis atque auribus comprehendere illam supernam possumus ueritatem; quoniam que uidentur temporalia sunt: que autem non uidentur, eterna. Denique sepe fallimur  uisu, et aliter quam sunt, pleraque uidemus. Fallimur etiam auditu; et ideo contemplemur non illa que uidentur, sed que non uidentur, si nolimus falli. 394 Quando igitur anima nostra non fallitur, quando solium ueritatis attingit, nisi quando se ab isto secernit corpore, neque ab ipso decipitur et illuditur? Illuditur enim uisu oculorum, illuditur auditu aurium; et ideo relinquat illud et deserat. Unde  Apostolus clamat: Ne tetigeritis, ne attaminaueritis, ne gustaueritis omnia que sunt ad corruptelam . In corruptela enim sunt, que sunt in corporis indulgentia. Et ideo ostendens non per corporis indulgentiam, sed per anime eleuationem, et cordis humilitatem se inuenisse quod uerum est, addidit: Nostra autem conuersatio in celis est. Ibi igitur querat quod uerum est, quod est et manet, seque in se colligat, et congreget omnem aciem uirtutis sue; neque aliis committat et credat, sed se ipsum cognoscat et intelligat; et quod sibi uidetur uerum esse, hoc sequendum nouerit; quod delectatione carnali eligendum estimauerit, hoc sciat falsum, ab eo fugiat et recedat, quia fraudis est plenum.

 11. Merito ergo depretiauit et dehonestauit hoc corpus, corpus mortis appellans . Quis enim oculis potuit uidere uirtutis splendorem? Quis iustitiam manibus comprehendere? Quis sapientiam oculorum obtutibus intueri? Denique quando aliquid cogitamus, neminem nobis occurrere, neminem uolumus obstrepere auribus nostris, atque ita intendimus animo, ut plerumque non uideamus presentia. Quinetiam in noctibus sincerius cogitamus, et tunc melius que mouent, corde meditamur. Unde et Propheta ait: Que dicitis in cordibus uestris, in cubilibus uestris compungimini . Sepe etiam aliqui claudunt oculos, si quid profunde uolunt nisu cogitationis eruere, oculorum impedimenta uitantes. Sepe etiam solitudines captamus, ne cuius sermo  nostris auribus insusurret, et quasi semita quedam inherentem cogitationi animam abducat a uero, atque ab intentione deflectat.

12. Multas igitur occupationes nobis corporis huius necessitas gignit, atque usus inuehit, quibus impeditur anime uigor, ac reuocatur intentio. Unde de se pulchre dicit sanctus Iob: Memento quia lutum me finxisti . Si ergo lutum est corpus, oblinit nos utique, non diluit, et coinquinat animam inquinamento intemperantie. Corium et carnem me, inquit, induisti, ossibus et neruis intexuisti . Ligatur itaque et distenditur anima nostra istius corporis neruis, et ideo interdum rigescit, sepe curuatur. Et addidit: Ab iniquitate innocentem me non fecisti. Si enim impius fuero, ue  mihi: si autem sim iustus, non potero me reclinare. Plenus enim confusionis sum. Introduxisti super me tentationes . Quid enim est aliud hec uita nisi plena laqueorum? Inter laqueos ambulamus, inter plurimas uersamur tentationes. Denique idem supra ait: Numquid non tentatio est uita  hominis in terra ? Bene addidit in terra, quia est uita hominis et in celo, Sicut mercenarii, inquit, merces uita eius , in labore scilicet et [a 1Kb] tepore, leuior fabulis, et fluitans, et natans uerbis: cuius habitatio 395 in luteis domibus, et ipsa uita in luto. Nulla firmitudo sententie, nulla constantia. In die nox desideratur, in nocte dies queritur: ante escam gemitus, inter cibos fletus, lacryme, dolores, timores, sollicitudines, nulla requies a perturbationibus, nulla a laboribus reclinatio, ire et indignationis motus horridior. Plerique cupiunt mortem, et non impetrant: si autem impetrauerint, gratulantur; quia sola est mors requies uiro.



CAPUT Iu.

Mortem multis nominibus esse bonam: sed maxime quod sit finis peccati, et ad meliorem uitam transitus; quodque ipsa nos redemerit.


13. Sed dicet aliquis scriptum esse  quia Deus mortem non fecit: uita erat in paradiso, ubi lignum uite , et uita erat lux hominum. Mors igitur mala, que accessit et subintrauit. Sed quomodo mors mala, si aut secundum gentiles sensu caret, aut secundum Apostolum  lucrum Christus esse, cum quo esse multo melius? Quomodo igitur mors nobis malum, si nullus post mortem sensus est? Ubi enim nullus sensus, nullus utique iniurie dolor, quia dolor sensus est. Aut quia est post mortem sensus, est etiam uita post mortem, et superstes mortis est anima que sensu utitur,  et uita fungitur. Cum autem manet post mortem uita atque anima, manet bonum, nec morte amittitur, sed augetur: nec ullo impedimento mortis retardatur anima: sed operatur magis, quia operatur que sua sunt, sine ulla societate corporis, quod anime maiori oneri quam usui est. Quid igitur mali est anime, que puritatem suam custodierit et uirtutum disciplinam seruauerit? Aut si non seruauerit, non mors malum, sed uita; quia uita non fuit. Que est enim uita uitiis peccatisque obsita? Quid igitur accusamus mortem, que aut uite pretium luit, aut abolet eius dolorem atque cruciatum? Itaque mors aut sue quietis bono utitur, aut malo alieno laborat.

14. Nunc illud specta: si uita oneri, mors absolutioni:  si uita supplicio, mors remedio: aut si iudicium post mortem, etiam uita post mortem. [b 1Kb] uita igitur hic non est bona: aut si hic uita bona, quomodo mors illic non est bona, cum ibi nullus supersit terribilis iudicii metus? Sed ipsa hic uita bona si est, quibus rebus bona est? uirtute utique,  et bonis moribus. Non ergo secundum anime et corporis copulam bona est: sed quia per uirtutem quod malum est suum repellit; quod autem bonum est mortis, adipiscitur; ut quod anime est, magis quam id quod contubernii et coniunctionis operetur. Quod si uita bona, que anime se a corpore separantis est speculum, et si anima bona que se eleuat atque abducit a corporis contubernio; et mors utique est bonum, que animam a societate carnis huius absoluit et liberat.

15. Omnifariam igitur mors est bonum; et quia compugnantia diuidit, ne se inuicem impugnent; et quia portus quidam est eorum qui magno uite istius iactati salo, fide quietis stationem requirunt; 396 et quia deteriorem statum non efficit: sed qualem  in singulis inuenerit, talem iudicio futuro reseruat, et quiete ipsa fouet, et presentium inuidie subducit, et futurorum exspectatione componit. Accedit eo, quod frustra homines mortem timent, quasi finem nature. Nam si recolamus quod Deus mortem non fecerit: sed postquam homo lapsus in flagitium est preuaricationis et fraudis, sententia eum comprehenderit, ut in terram suam terra remearet, inueniemus mortem finem esse peccati ; ne quo esset uita diuturnior, eo fieret culpa numerosior. Passus est igitur Dominus subintrare mortem, ut culpa cessaret. Sed ne iterum nature finis esset in morte, data est resurrectio mortuorum; ut per mortem culpa deficeret, per resurrectionem autem perpetuaretur natura. Ideoque mors hec transitus  uniuersorum est. Opus est ut constanter transeas. Transitus autem a corruptione ad incorruptionem, a mortalitate ad immortalitatem, a perturbatione ad tranquillitatem. Non igitur nomen te mortis offendat, sed boni transitus beneficia delectent. Quid est enim mors, nisi sepultura uitiorum, uirtutum suscitatio? Unde et ille ait: Moriatur anima mea in animis iustorum , id est, consepeliatur, ut sua uitia deponat, iustorum assumat gratiam qui mortificationem Christi in corpore suo atque anima circumferunt. Mortificatio autem Christi, remissio peccatorum, abolitio criminum, erroris obliuio, assumptio gratiarum est. Quid autem de bono mortis plenius possumus dicere, quam quod mors est que mundum redemit?



CAPUT u.

Hortatur ad contemptum mortis, eiusdemque usum, id est, mortificationem, in hacce uita imitandum. Dein quemadmodum anima ad similitudinem Dei exaltetur, a quo pingatur, et custodiatur, aperit. Tum de horto mentis, ac fructibus, quibus pascatur uerbum, disputat.


16. Sed de communi omnium morte dicamus. Quid eam timeamus, que anime nocere non soleat?  Scriptum est enim: Nolite timere eos qui occidunt corpus, animam autem non possunt occidere . Per mortem autem istam anima liberatur, dum a corporis contubernio secernitur, et inuolucris perturbationis exuitur. Unde et nos dum in corpore sumus, usum mortis imitantes ableuemus animam nostram ex istius carnis cubili, et tamquam de isto exsurgamus sepulcro. Abducamus nos a corporis nexu, relinquamus omnia quecumque terrena sunt; ut cum uenerit aduersarius, nichil in nobis inueniat suum. Contendamus ad illud eternum, ad illud diuinum euolemus pennis dilectionis, et remigio caritatis. Surgamus hinc, hoc est, de secularibus atque mundanis. Dixit enim Dominus: Surgite, eamus hinc , precipiens ut unusquisque  surgat de terrenis, erigat animam humi iacentem, ad superna attollat, excitet aquilam suam, et illam aquilam de qua dictum est: Renouabitur sicut aquile iuuentus tua . Ad animam hoc dictum est. Anima ergo 397 nostra sicut aquila alta petat, supra nubes uolet, renouatis splendescat exuuiis, celo uolatus inferat, ubi laqueos incidere non possit. Auis enim que descendit ex alto, uel que in altum se extollere non potest, frequenter aut laqueis capitur, aut uisco fallitur, aut quibuscumque irretitur insidiis. Sic quoque et anima nostra caueat ad hec mundana descendere. Laqueus est in auro, uiscus in argento, nexus in predio, clauus est in amore. Deum aurum petimus, strangulamur: dum argentum querimus, in uisco eius heremus: dum  predium inuadimus, alligamur. Quid inane querimus lucrum pretiose anime detrimento? Exiguus tibi est totus mundus pro unius anime dispendio. Quid enim prodest homini si hunc mundum lucretur, anime uero sue detrimentum patiatur? Aut quam commutationem dabis pro anima tua? Non auro redimitur, non argento, immo auro amittitur. Quin etiam mulieris decus, [a 1Kb] dum tentatur, astringit. Clauus est libido, clauus tristitia, clauus iracundia, claui sunt omnes passiones, [b 1Kb] que uelut ueru quodam animam nostram penetrant, et infigunt corpori, uisceribusque eius annectunt.

17. Fugiamus ergo hec mala, et exaltemus animam nostram ad illam imaginem Dei et similitudinem. Fuga malorum similitudo Dei est, et uirtutibus  imago Dei acquiritur. Ideo qui nos pinxit quasi auctor, pinxit uirtutum coloribus: Ecce ego, inquit ad Hierusalem, pinxi muros tuos . Non detergamus penicillo negligentie depicta anime nostre firmamenta muralia. Ideo dixit: Muros pinxi, quibus hostem possimus auertere.

18. Habet anima muros suos, de quibus eminet, et de quibus ait: Ego ciuitas munita, ego ciuitas obsessa . His munitur muris, his obsessa defenditur. Et uere murus anima, [c 1Kb] que pretendit  in castris. Unde et ipsa ait in Canticis: Ego murus, ubera mea ut turres . Bonus murus quem pinxit Dominus, sicut ipse ait: In manibus meis pinxi muros tuos, et in conspectu meo es semper . Bona anima que habet speculatorem Deum, et in manibus eius est, sicut anima Prophetica, que in manus Domini commendatur ut spiritus , et que in conspectu Dei est; Oculi enim Domini super iustos , sicut et ipse ait: Ego eram in oculis eius tamquam inueniens pacem . Bonas turres habet que habet et de intelligibilibus uerbum, et de moralibus disciplinam. Ideoque hec anima habens gratiam suorum uberum ingreditur in hortos, et inueniens illic sponsum sedentem et disputantem cum amicis  ait: Qui sedes in hortis, uocem tuam insinua mihi . Mihi, inquit, non amicis. Fuge, frater meus. Hortatur ut fugiat sponsus, quia iam sequi potest etiam ipsa terrena fugientem. Dicit autem ut similis sit damule, que euadit de retibus. uult 398 enim et ipsa fugere et euolare supra mundum.

19. Hinc hortum illum sibi Plato composuit, quem Iouis hortum alibi, alibi [a 1Kb] hortum mentis appellauit. Iouem enim et deum et mentem totius mundi dixit. In hunc introisse animam, quam uenerem nuncupat, ut se abundantia et diuitiis huius horti repleret, in quo repletus potu iaceret [b 7Kb] porus, qui nectar effunderet. Hoc igitur ex libro Canticorum composuit, eo quod anima Deo adherens in hortum mentis ingressa sit, in quo esset abundantia diuersarum uirtutum,  floresque sermonum. Quis autem ignorat quod ex paradiso illo, quem legimus in Genesi habentem lignum uite, et lignum scientie boni et mali , et ligna cetera, abundantiam uirtutum putauerit transferendam, et in horto mentis esse plantandam? Quem in Canticis canticorum Salomon hortum anime significauit, uel ipsam animam. Sic enim scriptum est: Hortus clausus, soror mea sponsa, hortus clausus, fons signatus, transmissiones tue paradisus . Et infra ait anima: Exsurge, aquilo, et ueni, auster, perfla hortum meum, et defluant unguenta mea. Descendat frater meus in hortum suum. Quanto hoc pulchrius quod anima ornata uirtutum floribus hortus sit, uel in se paradisum habeat germinantem ! In quem hortum inuitat uerbum  Dei descendere, ut anima illa uerbi imbre celestis, et eius copiis irrigata fructificet. uerbum autem Dei pascitur anime uirtutibus, quoties obedientem  sibi et opimam inuenerit, et carpit fructus eius, atque his delectatur. Cum autem descenderit in eam Dei uerbum, defluunt ex ea salubrium unguenta uerborum, et diuersarum flagrant longe lateque redolentia gratiarum spiramina.

20. Unde ait sponsus : Ingressus sum in hortum meum, soror mea sponsa, uindemiaui myrrham meam cum unguentis meis, manducaui panem meum cum melle meo, bibi uinum meum cum lacte meo. Edite, proximi mei, et bibite, et inebriamini, fratres mei. Ego dormio, et cor meum uigilat . Cognoscamus quos fructus et cibos epuletur Deus, quibusue delectetur. Delectatur eo, si quis mortificet peccatum suum,  oblitteret culpam suam, sepeliat atque abolefaciat iniquitates suas. Myrrha enim est sepultura mortuorum. Mortua autem peccata sunt, que uite suauitatem habere non possunt. Perfunduntur autem diuini sermonis unguentis, et fortiore cibo uerbi uelut pane, et suauiore sermone uelut melle curantur quedam uulnera delictorum. Sermonum autem cibos esse docet et alibi Salomon dicens: Faui mellis, sermones boni . In illo ergo horto sermones boni sunt, alius qui culpam cerceat, alius qui iniquitatem corripiat, alius qui mori faciat 399 insolentiam, et uelut sepeliat eam, quando correptus aliquis erroribus suis renuntiat. Est etiam sermo fortior qui confirmat cor hominis ualidioribus Scripture celestis alimentis. Est etiam sermo suasorius,  dulcis ut mel, et tamen peccatoris conscientiam in ipsa suauitate compungens. Est etiam feruentioris spiritus sermo, qui inebriat sicut uinum, et cor hominis letificat. Est etiam lacteus sermo, purus et candidus. Hos cibos dulcium utiliumque sermonum epulandos sponsus proximis suis dicit: Edite, proximi mei, et bibite et inebriamini, fratres mei . Proximi autem sunt qui eum sequuntur, et nuptiis eius intersunt. Quo cibo et potu repleta anima  atque inebriata, seculo dormiebat, uigilabat Deo. Et ideo, sicut posteriora docent, aperiri sibi Deus uerbum eius ianuam postulabat, ut eam suo repleret ingressu.

21. Hinc ergo epulatores illi Platonici, hinc nectar  illud ex uino et melle prophetico, hinc somnus ille translatus est, hinc uita illa perpetua, quam deos suos dixit epulari, quia Christus uita est. Ideoque  talium sermonum seminibus anime eius repletus est uenter, atque ipsa exiuit in uerbo. Que autem exit anima a seruitio isto, et eleuat se a corpore, uerbum sequitur.



CAPUT uI.

Hic omnia laqueis principatuum eriorum et potestatum mundi plena esse. Quomodo ii declinandi; quodue iter ad illud insistendum?

22. Sed sunt principatus erii, et potestates mundi, qui nos [a 1Kb] uelut de muro deiicere anime, uel impedire recte gradientes, uel ad altiora tendentes querunt deponere, et ad terrena reuocare. Sed nos multo magis ad sublimia mentem erigamus, uerbum sequentes Dei. Illi principatus secularia offundunt, quibus tuam mentem incuruent: tunc magis  ad Christum, anima, dirige gressus tuos. Iniiciunt cupiditatem auri, argenti, uicine possessionis; ut acquirende eius gratia excuses te a cena illius qui ad nuptias uerbi te inuitauit; tu caue ne excuses, sed uestem te indue nuptialem, et utere conuiuio diuitis; ne diues qui te inuitauerat, cum excusaueris te, dum es secularibus occupatus, alios inuitet, et tu excludaris. Iniiciunt etiam honoris appetentiam potestates mundi; ut te extollas sicut Adam, et dum uis adequare Deum similitudine potestatis, diuina precepta despicias, et que habebas, incipias amittere. Qui enim non habet, et quod habet auferetur ab eo.

23. Quoties in oratione nobis, qua maxime Deo appropinquamus, offunduntur ea que plena sunt  opprobrii alicuius aut sceleris, quo nos a studio precationis auertant! Quoties inimicus cordi nostro conatur inserere, quo nos reflectat a sanctitatis proposito et piis uotis! Quoties corporeos inflammat ardores! Quoties occursare 400 facit oculos meretricios, quibus castum iusti tentet affectum, ut improuiso amoris spiculo feriat imparatum! Quoties inserit animo tuo uerbum iniquum, et cogitationes cordis absconditas! De quo tibi dicit lex: Attende tibi, ne fiat uerbum absconditum in corde tuo iniquum , et dicat tibi Dominus: Quid cogitas mala in corde tuo? Neue cum abundaueris auro et argento, et opimis agrorum fructibus, uel honoribus dicas: uirtus mea dedit mihi hec; et obliuiscaris Dominum Deum tuum .

 24. His ergo anima que cupit euolare, deponitur. Sed tu obluctare quasi bonus miles Christi Iesu, et inferiora despiciens, terrena obliuiscens, ad celestia et eterna contende. Attolle animam tuam, ne eam illiciat esca laqueorum. uoluptates seculi, esce  quedam sunt; et quod peius est, esce malorum, esce tentationum. Dum uoluptatem queris, laqueos incurris. [b 1Kb] Oculus enim meretricis, laqueus amatoris est. Oculus ergo meretricis est laqueus. Laqueus est etiam sermo meretricis, qui obdulcat ad tempus fauces tuas, et postea exasperat eas amaritudine conscientie peccatricis. Laqueus est aliena possessio plena amenitatis. Omne iter istius uite plenum laqueorum est. Unde iustus dicit: In uia hac qua ambulabam, absconderunt laqueos mihi . In uia, inquit, hac absconderunt; ideo tu illam uiam ambula que dicit: Ego sum uia, et ueritas, et uita ; ut dicas: Animam meam conuertit, deduxit me super semitas iustitie propter nomen suum .

25. Moriatur igitur nobis hoc seculum, moriatur  nobis carnis istius sapientia, que inimica est Deo. Subiiciamus animam nostram soli Christo, ut dicat unusquisque: Nonne Deo subiecta est anima mea ? Non seculo subdita, non mundo, inquit, subdita. Non potest hoc pecuniosus, non potest auarus dicere: sed dicit iustus et continens. Auarus autem dicit: Anima, habes multa bona in annos multos posita, requiesce, manduca, bibe, epulare ; quia auari anima subdita est luxurie corporali: iusti autem anima utitur corpore ut instrumento aut organo, que uelut preclara artifex quo uult obsequium corporis ducit, et effingit de eo speciem quam elegerit, et eas quas uoluerit, facit in eo resonare uirtutes, pangens nunc modulos castitatis, nunc modulos temperantie, sobrietatis carmen, integritatis  dulcedinem, uirginitatis suauitatem, grauitatem uiduitatis. Interdum tamen modulator compatitur organo suo. Et ideo honesta modulare, ut sit honesta compassio. Nam et ille qui uidet, uidendo plerumque, et audiens audiendo afficitur. Et ideo dicit Scriptura: Oculi tui recta uideant . Et intra: Ne multus fueris ad alienam. Noli intendere in oculos iuuencule. Noli intendere in uerba meretricis .



401 CAPUT uII.

Laqueos quoque nobis circumfusos esse in corpore: hoc regi oportere ab anima, que tamen ipsi nonnumquam compatitur. Preterea tot molestiis uitam abundare, ut odio habeatur, et mors solis impiis amara sit, quibus tamen uita debeat esse amarior. Mortem igitur malum non esse.


26. Et quid de extraneis laqueis loquor? Nostri nobis laquei sunt cauendi. In ipso hoc corpore nostro laquei circumfusi nobis sunt, quos debemus uitare.  Non credamus nos huic corpori, non misceamus cum eo animam nostram. Cum amico, inquit, misce animum tuum, non cum inimico . Inimicum tibi est corpus tuum quod repugnat menti tue, cuius opera inimicitie, dissensiones, lites, perturbationesque sunt. Noli cum eo miscere animam tuam, ne utrumque confundas. Nam si miscetur, ergo melior fit caro que inferior est, quam anima que superior; quia anima uitam corpori tradit, caro autem mortem anime transfundit. Confunditur ergo utriusque operatio, confunditur prope ipsa utriusque substantia. Igitur suscipit in se anima insensibilitatem defuncti corporis, et corpus omnibus anime uirtutibus fungitur. Ac ne forte quia infunditur anima corpori, etiam confundi putetur, exemplum nobis  sit huius luminis gratia. Siquidem et lumen terreno loco infunditur, nec tamen confunditur. Non sit ergo confusa operatio, quorum dispar substantia est: sed sit anima in corpore, ut uiuificet corpus, hoc gubernet, illuminet.

27. Negare tamen non possumus quod compatiatur corpori suo; nam et contristatur. Siquidem iehsu ait: Tristis est anima mea usque ad mortem , affectum hominis in se exprimens. Et alibi: Anima mea turbata est ualde . Siquidem et modulator modulis suis, aut tibie, aut cithare, aut organi, uoce, gestu, affectuque compatitur. In tristibus sonis tristior, in letis letior, in acutioribus excitatior, in ipsis mitioribus mitior atque mansuetior; ut sonos cantuum ipse commendet,  et quodammodo moduletur affectus. Anima quoque in hoc corpore tamquam in fidibus musicis, que sobria est tamen summis, ut ita dicam, digitis uelut neruorum sonos, ita pulsat carnis istius passiones, ut consonum reddat morum atque uirtutum consentientemque concentum; ut in omnibus cogitationibus suis, in omnibus operibus id custodiat, ut omnia consilia et facta sibi concinant. Anima est ergo [a 1Kb] que utitur, corpus quod usui est; ac per hoc aliud quod in imperio, aliud quod in ministerio: aliud quod sumus, aliud quod nostrum est. Si quis anime pulchritudinem diligit, nos diligit: si quis corporis decorem diligit, non ipsum hominem, sed carnis diligit pulchritudinem, que tamen cito marcescit et defluit.

 28. Unde illi intende, de quo dicit Propheta: Qui non accepit in uanum animam suam . In uanum accepit animam suam  qui secularia struit, edificat 402 corporalia. Quotidie ad edendum et bibendum surgimus, et nullus expletur, ut non post momentum esuriat ac sitiat. Quotidie lucrum querimus, et nullus cupiditati modus ponitur. Non satiabitur, inquit,  oculus uisu, nec auris auditu . Qui diligit argentum, non satiatur argento. Nullus finis laboris, et nullus est fructus abundantie. Cupimus quotidie scire noua; et quid est ipsa scientia, nisi quotidiani doloris adiectio? Omnia que sunt iam fuerunt, et nichil sub sole est nouum, sed omnia uanitas. Totam uitam odio habui , dixit Ecclesiastes. Qui uitam odio habuit, mortem utique predicauit. Denique mortuos laudauit magis quam uiuentes ; et illum iudicauit beatum, qui in hanc uitam non uenit, nec inanem hunc suscepit laborem. Circuiuit, inquit, cor meum, [b 36Kb] ut scirem impii letitiam, et considerarem, et quererem sapientiam, et numerum, et ut scirem per imperium letitiam, et molestiam, et iactationem; et inueni ego eam amariorem,  quam mortem : non quia amara sit mors, sed quia impio amara; et tamen amarior uita, quam mors. Grauius est enim ad peccatum uiuere, quam in peccato mori; quia impius quamdiu uiuit, peccatum auget: si moriatur, peccare desinit.

29. Plerique criminum suorum absolutione letantur. Si emendaturi sunt, recte: si perseueraturi in eis, stulte; quia longe illis plus damnatio profuisset, ne incrementa facerent peccatorum. De quo sublimis est sententia Apostoli dicentis, quod non solum ii qui flagitiosa agunt, sed etiam qui ea approbant, digni morte sunt : sed et illos qui talia condemnant in aliis qualia ipsi agunt, inexcusabiles haberi, ut et sua damnatos sententia . Cum enim alios condemnant, se ipsos condemnant.  Nec sibi eos blandiri oportere, quia penarum ad tempus immunes uidentur, et exsortes reatus; [c 1Kb] cum grauiores penas intra se luant, et sibi rei sint, qui aliis non uidentur; atque in se intorqueant grauiorem conscientie sententiam, cum de aliorum peccatis iudicant. Sed noli, inquit , o homo, diuine bonitatis et patientie thesauros contemnere; bonitas enim Dei ad penitentiam te prouocat, ad correctionem inuitat: duritia autem tua, qua in erroris pertinacia perseueras, futuri iudicii auget seueritatem, ut dignam retributionem tuorum accipias delictorum.

30. Non igitur mors malum. Nam neque apud uiuentes mors est, neque apud defunctos: apud alios enim non est, quia adhuc uiuunt, alii transierunt.  Itaque neque [d 1Kb] apud eos amara est, qui eam adhuc nesciunt, hoc ipso quia nesciunt; neque apud eos qui iam et secundum corpus nichil sentiunt, et secundum animam liberati sunt.



403 CAPUT uIII.

Nihil terroris habere ipsam mortem, sed opinionem de morte terrori esse; que quidem opinio ad uitam referenda est. Duas causas esse cur mors habeatur terribilis, quibus refutatis, mors uariis testimoniis, sed presertim B. Iob auctoritate predicatur.


31. Quod si terribilis apud uiuentes estimatur, non mors ipsa terribilis est, sed opinio de morte, quam unusquisque pro suo interpretatur affectu, aut pro sua conscientia perhorrescit. Sue igitur unusquisque conscientie uulnus accuset, non mortis acerbitatem. Denique iustis mors quietis est portus, nocentibus naufragium putatur. Certe iis quibus grauis est timor mortis, non est graue mori, sed graue est uiuere sub metu mortis. Non ergo mors grauis, sed metus mortis. Metus autem opinionis est: opinio uero nostre infirmitatis, contraria ueritati. Nam per ueritatem uirtus, per opinionem infirmitas.  Opinio autem non mortis utique, sed uite est. Ergo illud graue uite magis inuenitur esse. Liquet igitur quia mortis metus non ad mortem referendus est, sed ad uitam. Non enim habemus quod in morte metuamus, si nichil quod timendum sit uita nostra commisit. Etenim prudentibus delictorum supplicia terrori sunt: delicta autem non mortuorum actus sunt, sed uiuentium. uita igitur ad nos refertur, cuius actus in nostra potestate est: mors autem nichil ad nos; est enim separatio anime et corporis: anima absoluitur, corpus resoluitur. Que absoluitur, gaudet: quod resoluitur in terram suam, nichil sentit: quod nichil sentit, [a 1Kb] nichil ad nos.

32. Tamen si mors malum, quomodo iuuenes non timent fieri senes, nec finitimam morti uerentur etatem;  patientiusque deficit qui presumpta morte deficit, quam qui inopinata. His quoque qui mortem malum putant, aptum responsum arbitror, quia per uitam ad mortem est transitus: per mortem autem ad uitam reditus. Neque enim nisi qui mortui fuerint, possunt resurgere. Insipientes autem mortem quasi summum malorum reformidant: sapientes quasi requiem post labores, et finem malorum expetunt.

33. Duabus autem ex causis mortem insipientes uerentur. Una, quod eam interitum appellant: interitus autem hominis esse non potest, cum anima superstes corpori sit, saluo eo quod ipsum corpus maneat resurrectio. Altera autem causa, quod penas reformident, petarum uidelicet fabulis territi, [b 1Kb] latratus Cerberi, et Cocyti fluminis tristem uoraginem,  Charontem tristiorem, Furiarum agmina, aut prerupta tartara, in quibus Hydra seuior sedem habeat. Tityi quoque uiscera reparandis fecunda suppliciis, que uultur immanis sine ullo fine depascitur. Ixionii quoque orbis perpetuam sub pene atrocitate uertiginem, tum saxi desuper imminentis super capita accubantium inter epulas impendentem ruinam. 404 Hec plena sunt fabularum, nec tamen negauerim  penas esse post mortem. Sed quid ad mortem id quod post mortem est? Si autem que post mortem sunt, referantur ad mortem, eadem etiam que post uitam sunt, referantur ad uitam. Nulla ergo erunt supplicia que referantur ad mortem. Mors enim, ut supra diximus , absolutio est et separatio anime et corporis: non est autem mala solutio; quia dissolui et esse cum Christo multo melius . Non igitur mala mors. Denique mors peccatorum pessima. Non utique mors pessima generaliter: sed pessima specialiter peccatorum . Denique pretiosa iustorum. Unde liquet acerbitatem non mortis esse, sed culpe .

34. Pulchre autem Greci a fine mortem appellauerunt; enim mortem appellant, eo quod finis  istius uite sit. Sed etiam somnum Scriptura nuncupat mortem, sicut est illud: Lazarus amicus noster dormit: sed uado ut suscitem eum . Somnus autem bonus, quoniam quies est, sicut scriptum est: Ego dormiui, et requieui, et surrexi; quoniam Dominus suscepit me . Dulcis igitur quies mortis. Denique Dominus suscitat quiescentes, quia Dominus est resurrectio.

35. Illud quoque egregium, quod ait Scriptura: Ante mortem non laudaueris quemquam . Unusquisque enim in nouissimis suis cognoscitur, et in filiis suis estimatur, si bene filios suos instituit, et disciplinis competentibus erudiuit. Siquidem ad negligentiam patris refertur dissolutio filiorum. Tum quia unusquisque, quamdiu uiuit, obnoxius est  lapsui, nec senectus immunis a crimine; ideo legis quia Abraham mortuus est in senectute bona , eo quod in bonitate propositi sui permansit. Mors igitur uite est testimonium. Nam si laudari ante gubernator non potest, quam in portum nauem deduxerit, quomodo laudabis hominem, prius quam in stationem mortis successerit? Et ipse sui est gubernator, et ipse uite huius iactatur profundo, quamdiu in salo isto, tamdiu inter naufragia. Dux ipse nisi confecto prelio non sumit lauream, nec miles arma deponit, nec stipendii mercedem adipiscitur, nisi hoste superato. Mors igitur stipendiorum plenitudo, summa mercedis, [c 1Kb] gratia missionis est.

36. Quantum autem morti dedit sanctus Iob, qui  dixit: Benedictio morituri in me ueniat ? Nam etsi Isaac benedixerit filios suos moriens, et Iacob benedixerit Patriarchas: tamen benedictionis illius gratia poterat solis benedicentium meritis deputari, uel pietati paterne. Hic uero nulla prerogatiua meritorum est, nulla pietatis, sed solius mortis priuilegium: cum benedictio cuiusque morituri tantum uirtutis habeat, ut eam sibi sanctus  Propheta optauerit. Ac per hoc cogitemus semper hunc uersiculum, et corde teneamus.

37. Si quem uiderimus pauperem moriturum, sumptu iuuemus; et dicat unusquisque nostrum: Benedictio morituri in me ueniat. Si quem uiderimus debilem, non deseramus: si quem in extremis positum, non relinquamus: occurrat et nobis dicere: 405 Benedictio morituri in me ueniat. Laudet et te unusquisque moriturus, unusquisque [a 1Kb] depositus euo, unusquisque confectus uulnere graui, unusquisque morbo absumptus, et iam morti proximus. Hic uersiculus quantos benedici fecit! Quoties mihi pudorem incussit, si moriturum preterii, si non uisitaui grauiter egrum, si fastidiui inopem, si captiuum non redemi, si senem spreui! Sit ergo in corde id semper,  ut stimulet duriores, ut admoneat promptiores. Resonent te postrema uerba morituri, et benedictionem tui egrediens corpore anima secum uehat. Eripe etiam eum qui ad mortem ducitur, qui periturus erat, nisi tu subuenisses, ut dicas: Benedictio perituri ueniat in me.



CAPUT IX.

Concluditur mortis bonum ex interitu corporis et immortalitate anime: que immortalitas multifariam ostenditur. Cui accedit ad fugiendam corporis societatem, et prosequendam summi boni coniunctionem exhortatio.

38. Quis igitur dubitet de bono mortis, cum id  quod inquietum, id quod erubescendum, id quod inimicum nobis est, id quod uiolentum, id quod procellosum, et ad omnia uitia illecebrosum est, conquiescat et iaceat, et quasi fera claudatur cauea sepulcri, relinquatur rabies eius exanimis, et emortua compago uiscerum in terram resoluatur: id autem quod familiare uirtutibus, amicum disciplinis, studiosum glorie, sequax boni, Deo subditum est, ad illud sublime euolet; et cum illo puro et perpetuo bono atque immortali maneat, ipsi adhereat; et cum ipso sit de quo cognationem ducit, ut quidam ait: Cuius et genus sumus ? Non enim mori animam cum corpore manifestum est, quia non est de corpore. Non esse autem eam de corpore Scriptura multis modis edocet. Nam et  Adam a Domino Deo nostro accepit spiritum uite, et factus est homo in animam uiuentem . Et Dauid ait: Conuertere, anima mea, in requiem tuam; quia Dominus benefecit mihi . Et in quo benefecerit, audi: Quia liberauit, inquit, pedes meos a lapsu . uides gratulari eum mortis huius remedio, quia finis factus est erroris, quia culpa, non natura defecit.

39. Denique quasi exutus et liber, dicit: Placebo  Domino in regione uiuorum . Illa est enim uiuorum regio. Denique illam animarum requiem dicit terram esse uiuentium , quo peccata non penetrant, ubi uirtutum uiuit gloria. Ista autem regio plena est mortuorum, quia plena delictorum, meritoque dictum est: Dimitte mortuos sepelire mortuos suos . [b 1Kb] Sed et supra similiter ait: Anima eius in bonis demorabitur, et semen eius hereditabit terram , hoc est, anima timentis Deum habitabit in bonis, ut semper in eis sit, et secundum ea. Quod potest etiam de eo accipi qui sit in corpore; ut et ipse si timeat Deum, in bonis habitet, et in celestibus sit, et possideat corpus suum, et dominetur ei quasi in seruitutem redacto, et possideat hereditatem glorie et celestium  promissorum.

40. Unde et nos si uolumus post mortem corporis 406 huius in bonis esse, caueamus ne agglutinetur anima nostra huic corpori, ne commisceatur, ne inhereat, ne trahatur a corpore, et tamquam ebria perturbationibus eius uacillet et fluitet, nec se ei credat atque eius delectationibus, ut committat se eius sensibus. Nam et oculus eius error et fraus est, quia fallitur uisus: et auris eius deceptio est, quia et auditus illuditur: et sapor eius deceptio est. Denique non otiose dictum est: Oculi tui recta uideant . Et: lingua tua non loquatur peruersa . Quod non esset dictum, nisi frequenter errarent. uidisti meretricem, captus es uultu eius, et forma decoram putasti: errauerunt  oculi tui, peruersa uiderunt, alia nuntiauerunt. Nam si uere uidissent, uidissent deformem meretricis affectum, inhorrentem procaciam, indecentem impudicitiam, marcentes libidines, tetram colluuionem, anime uulnera, conscientie cicatrices. Qui uiderit, inquit, mulierem ad concupiscendum [c 1Kb] eam . uides quod iste falsum quesiuit, qui non ueritatem, sed adulterium requisiuit. uidere enim quesiuit ut concupisceret, non ut uerum cognosceret. Errat igitur oculus, ubi errat affectus. Affectus ergo deceptio est, deceptio uisus. Et ideo tibi dicitur: Ne capiaris oculis tuis , id est, non capiatur anima tua. Mulier enim uirorum pretiosas animas capit . Deceptio est auditus. Denique blandimento multo sermonis mulier fornicaria sepe iuuenis  cor seduxit, decepit, illusit .

41. Ergo non laqueis nos credamus et retibus iis que decipiunt et illudunt; quia corda tentantur, impediuntur cogitationes, que impediuntur uisu, impediuntur auditu, odore, tactu, sapore. Non sequamur illecebrosa et seductoria: sed sequamur illud quod bonum est, illi adhereamus, illud imitemur, illius presentia, illius communicatio nos meliores faciat, mores nostros coloret, illius quedam  nos societas informet. Qui enim bono adheret, assumit inde quod bonum est; quia scriptum est: Cum sancto sanctus eris et cum electo electus eris, et cum peruerso peruersus eris, et cum innocente innocens eris : assiduitate enim atque imitatione quedam similitudinis imago formatur. Ideoque addidit: Quoniam tu illuminas lucernam meam, Domine . Etenim qui appropinquat lumini, citius illuminatur, et plus in eo splendor eterni luminis refulget e proximo. Ergo anima que adheret illi inuisibili bono Deo, atque immortali, et ipsa corporea hec fugit, et terrena, et mortalia derelinquit, fitque illius similis quod desiderat, in quo uiuit et pascitur; et quia immortali intendit, non est ipsa mortalis. Que enim peccat, moritur; non utique aliqua sui dissolutione, sed merito moritur  Deo, quia uiuit peccato. Ergo que non peccat, non moritur; quia manet in substantia sui, manet in uirtute et gloria.

42. Nam quomodo substantia eius interire potest, cum utique anima sit que uitam infundit? Et cui anima infunditur, uita infunditur: a quo anima discedit, uita discedit. Anima ergo uita est. Quomodo enim potest mortem recipere, cum sit contraria? Sicut enim nix calorem non recipit, 407 nam statim soluitur: et lux non recipit tenebras, nam statim discutit , ita et anima que uitam creat, [a 1Kb] mortem non recipit, et non moritur: anima autem mortem non recipit;  anima ergo non moritur.



CAPUT X.

Scriptura quoque animarum immortalitas probatur; nec non eisdem superiora habitacula assignantur: ubi et exploditur philosophorum metempsychosis; ac deinde querela de iustorum dilata mercede diluitur.

43. Habemus ergo rationem, sed hec humana: illud diuinum, quod ait Dominus: Potestatem habeo ponendi animam meam; et potestatem habeo iterum sumendi eam . uides igitur quia non moritur cum corpore, que et ponitur et resumitur, et in manus Dei Patris commendatur. Sed forte dicas [b 1Kb] speciale esse quod Christi est, et quamuis ille que sunt hominis susceperit, tamen  quia alterius est cause et istud astruere, ne tempus teramus, audi dicentem: Quid scis an nocte hac a te tua anima reposcatur ? Numquid dixit: Moriatur in te anima tua? Non; sed, reposcatur a te. Que data est, reposcitur, uel repetunt a te. Repetitur enim anima, non interimitur. Que repetitur, manet: que interimitur, non manet. Quomodo enim interimitur, de qua dixit Sapientia  Dei, non timendum quemquam qui potest corpus occidere, animam autem non potest ? De qua dicit propheta: Anima mea in manibus tuis semper . Semper, inquit, non in tempore.

44. Et tu commenda animam tuam in manus Domini: non solum cum recedit e corpore, sed etiam cum est in corpore, est in manibus Domini; quia non uides eam unde ueniat, aut quo uadat. Est enim in te, et est cum Deo. Denique cor regis in manu Domini, et ab eo regitur et gubernatur. Cor repletur mente, quia mens anime principale est, et uirtus anime. Non eam uirtutem dico que in lacertis, sed que in consiliis, temperantia, pietate, atque iustitia est. Si cor hominis in manu Domini,  multo magis anima. Si anima in manu Dei est, non utique anima nostra sepulcro simul cum corpore includitur, nec busto tenetur: sed quiete pia fungitur. Et ideo homines frustra pretiosa struunt sepulcra, quasi ee anime, et non solius corporis receptacula sint.

45. Animarum autem superiora esse habitacula Scripture testimoniis ualde probatur. Siquidem et in Esdre libris legimus: Quia cum uenerit iudicii dies, reddet terra defunctorum corpora, et puluis reddet eas que in tumulis requiescunt, reliquias mortuorum. Et habitacula, inquit, reddent animas que his commendate sunt, et reuelabitur Altissimus super sedem iudicii . He sunt habitationes de quibus dicit Dominus, multas mansiones esse apud  Patrem suum, quas suis, pergens ad Patrem, discipulis prepararet . Sed Esdre usus sum scriptis, ut cognoscant gentiles, ea que in Philosophie libris 408 mirantur, translata de nostris. Atque utinam non superflua his et inutilia miscuissent; ut dicerent animas hominum pariter ac bestiarum esse communes, earumque summum premium, si magnorum philosophorum anime in apes aut luscinias demigrarent; ut qui ante hominum genus sermone pauissent, postea mellis dulcedine, aut cantus suauitate mulcerent. Satis fuerat dixisse illis quod liberate anime de corporibus peterent, id est, locum qui non uideretur, quem locum latine infernum dicimus.

46. Denique et Scriptura habitacula illa animarum  promptuaria nuncupauit : que occurrens querele humane, eo quod iusti qui precesserunt, uideantur usque ad iudicii diem, per plurimum scilicet temporis, debita sibi remuneratione fraudari, mirabiliter ait corone esse similem illum iudicii diem , in quo [c 1Kb] sicut non nouissimorum tarditas, sic non priorum uelocitas. Corone enim dies exspectatur ab omnibus; ut intra  eum diem et uicti erubescant, et uictores palmam adipiscantur uictorie. Illud quoque non reliquit occultum eo quod superiores uideantur qui ante generati sunt, infirmiores qui postea. Comparauit enim utero mulieris partus huius seculi ; quoniam fortiores sunt qui in iuuentute uirtutis nati sunt, infirmiores qui tempore senectutis. Defecit enim multitudine generationis hoc seculum tamquam uulua generantis, et tamquam senescens creatura robur iuuentutis sue, uelut marcenti iam uirium suarum uigore, deponit.

47. Ergo dum exspectatur plenitudo temporis, exspectant anime remunerationem debitam. Alias manet pena, alias gloria; et tamen nec ille interim sine iniuria, nec iste sine fructu sunt. Nam et ille  uidentes seruantibus legem Dei repositam esse mercedem glorie, conseruari earum ab Angelis habitacula, sibi autem dissimulationis et contumacie supplicia futura, et pudorem et confusionem; ut intuentes gloriam Altissimi, erubescant in eius conspectum uenire, cuius mandata temerauerint. Sicut enim preuaricatio Ade, ita et confusio; quoniam sicut ille per incuriam mandatorum celestium lapsus est, et pudore se prolapsionis abscondit, fulgorem diuine presentie uerecundia peccatricis conscientie subire non ausus: ita et anime peccatorum uibrantis luminis eius splendorem non sustinebunt, quo teste se reminiscentur errasse.



CAPUT XI.

 Septem ordines quibus digesta erit post hanc uitam iustorum letitia, exponit; atque ut studiose ad Deum anima accedamus, neque finem uite perhorrescamus, hortatur.

48. Iustarum autem animarum per ordines quosdam digesta erit letitia . Primum, quod uicerint carnem, nec illecebris eius inflexe sint. Deinde, quod pro pretio sedulitatis et innocentie sue, securitate potiantur, nec quibusdam sicut impiorum anime [a 1Kb] erroribus et perturbationibus 409 implicentur, atque uitiorum suorum memoria torqueantur, et exagitentur quibusdam curarum estibus. Tertio, quod seruate a se legis diuino testimonio fulciantur, ut factorum suorum [b 2Kb] incertum supremo iudicio non uereantur euentum. Quarto,  quia incipiunt intelligere requiem suam, et futuram sui gloriam preuidere, eaque se consolatione mulcentes, in habitaculis suis cum magna tranquillitate  requiescent stipate presidiis angelorum. Quintus autem ordo exsultationis uberrime habet suauitatem, quod ex hoc corruptibilis corporis carcere in lucem libertatemque peruenerint, et repromissam sibi possideant hereditatem. Est enim ordo quietis, quia est et resurrectionis: Sicut enim in Adam omnes moriuntur, ita et in Christo, inquit, omnes uiuificabuntur. Unusquisque autem in ordine suo: primitie Christus; deinde qui sunt Christi, qui in aduentum eius crediderunt, deinde finis . Erit igitur ordo diuersus claritatis et glorie, sicut erit ordo meritorum. Processus quoque ordinum processum exprimit claritatis . Denique sexto ordine demonstrabitur iis, quod uultus earum sicut sol incipiat refulgere, et stellarum luminibus comparari;  qui tamen fulgor earum corruptelam iam sentire non possit. Septimus uero ordo is erit, ut exsultent cum fiducia, et sine ulla cunctatione confidant, et sine trepidatione letentur, festinantes uultum eius uidere, cui sedule seruitutis obsequia detulerunt: de quo innoxie conscientie recordatione presumant gloriosam mercedem laboris exigui, quam incipientes recipere, cognouerunt indignas esse huius temporis passiones, quibus remunerationis eterne gloria tanta refertur. Hic ordo, inquit , animarum, que sunt iustorum, quas etiam immortales non dubitauit dicere in quinto ordine; eo quod spatium, inquit, incipiunt recipere fruentes et immortales. Hec est, inquit , requies earum per septem ordines, et future glorie prima perfunctio, priusquam  in suis habitationibus quiete congregationis munere perfruantur. Unde ait propheta ad angelum: Ergo dabitur tempus animabus, postquam separate fuerint de corporibus, ut uideant ea quomodo dixisti . Et dixit Angelus: septem dies erit libertas earum, ut uideant, in septem diebus, qui predicti sunt sermones, et postea congregabuntur in habitaculis suis. Hec ideo plenius de iustorum ordinibus expressa sunt, quam de passionibus impiorum; quia melius est cognoscere quomodo innocentes saluentur, quam quomodo crucientur flagitiosi.

410 49. Ergo quia iusti hanc remunerationem habent , ut uideant faciem Dei, et lumen illud quod illuminat omnem hominem, abhinc induamus huiusmodi studium,  ut appropinquet anima nostra Deo, appropinquet oratio, adhereat illi nostrum desiderium, non separemur ab eo. Et hic quidem positi, meditando,  legendo, querendo copulemur Deo, cognoscamus eum ut possumus. Ex parte enim hic cognoscimus, quia hic imperfecta, illic perfecta omnia: hic paruuli, illic robusti. uidemus, inquit, nunc per speculum in enigmate, tunc autem facie ad faciem . Tunc reuelata facie gloriam Domini speculari licebit, quam nunc anime corporis huius concretis uisceribus inuolute, et quibusdam carnis huius maculis et colluuionibus obumbrate sincere uidere non possunt. Quis enim, inquit, uidebit uultum meum, et uiuet ? Et recte. Nam si solis radios oculi nostri ferre non possunt, et si quis diutius e regione solis intenderit, cecari solere perhibetur: si creatura creaturam sine fraude atque offensione sui non potest intueri, quomodo potest  sine periculo sui uibrantem cernere uultum creatoris eterni, corporis huius opertus exuuiis? Quis enim iustificatur in conspectu Dei, cum unius quoque diei infans mundus a peccato esse non possit, et nemo possit de sui cordis integritate et castimonia gloriari?

50. Non timeamus igitur recipi ab hominibus, non uereamur illum debitum omnibus finem, in quo Esdras remunerationem sue deuotionis inuenit, dicente ei Domino: Tu enim recipieris [a 1Kb] ab hominibus, et conuersaberis residuum cum Filio meo, et cum similibus tuis . Quod si illi gloriosum et iucundum erat cum similibus conseruari, quanto nobis gloriosius erit et iucundius ad meliores pergere, et conuersari cum iis, quorum facta miramur?

 51. Quis utique prior, Esdras, an Plato? Nam Paulus Esdre, non Platonis secutus est dicta. Esdras reuelauit secundum collatam in se reuelationem iustos cum Christo futuros, futuros cum sanctis. Hinc et Socrates ille festinare se dicit, [b 178Kb] ad illos suos deos, ad illos optimos uiros. Nostra sunt itaque que in philosophorum litteris prestant: et ille posuit ea quorum proprium testimonium non habebat: nos diuini precepti habemus auctoritatem. Moyses et Elias cum Christo apparuerunt ; Abraham duos alios cum Deo suo suscepit hospitio ; Iacob Dei castra conspexit ; Daniel iustos sicut solem et stellas fulgere in celo, reuelante sibi Spiritu sancto, declarauit .



411 CAPUT XII.

Aeternam felicitatem describit, quam nobis etiam destinatam esse demonstrat. Deinde eiusdem qualitates prosequens, illam uiuorum regionem esse ostendit,  hanc mortuorum. Ad extremum prudenti admonitione librum absoluit.


52. His igitur freti, intrepide pergamus ad redemptorem nostrum Iesum; intrepide ad patriarcharum concilium, intrepide ad patrem nostrum Abraham, cum dies aduenerit, proficiscamur; intrepide pergamus ad illum sanctorum cetum, iustorumque conuentum. Ibimus enim ad patres nostros, ibimus ad illos nostre fidei preceptores; ut etiamsi opera desint, fides opituletur, defendatur hereditas. Ibimus et ubi sinum suum Abraham sanctus expandit, ut suscipiat pauperes, sicut suscepit et Lazarum: in quo sinu requiescunt, qui in hoc seculo grauia atque aspera pertulerunt.

53. Sed nunc, pater, etiam atque etiam extende ad  suscipiendum hunc pauperem manus tuas, aperi gremium tuum, expande sinus tuos, ut plures suscipias, quia plurimi in Dominum crediderunt. Sed tamen, quamuis fides creuerit, abundat iniquitas, refrigescit caritas. Ibimus ad eos, qui recumbunt in regno Dei cum Abraham, Isaac, et Iacob, quoniam rogati ad cenam non se excusauerunt. Ibimus eo ubi paradisus est iucunditatis, ubi Adam qui incidit in latrones, nescit iam uulnera sua flere, ubi et latro ipse regni celestis consortio gratulatur, ubi nulle nubes, nulla tonitrua, nulle coruscationes, nulla uentorum procella, neque tenebre, neque uesper, neque estas, neque hyems uices uariabunt temporum. Non frigus, non grando, non pluuie, non solis istius erit usus, aut lune, neque stellarum globi: sed  sola Dei fulgebit claritas. Dominus enim erit lux omnium; et illud lumen uerum, quod illuminat omnem hominem, fulgebit omnibus. Ibimus eo ubi seruulis suis Dominus iehsu mansiones parauit, ut ubi ille est, et nos simus. Sic enim uoluit. Que sint ille mansiones audi dicentem: In domo Patris mei mansiones multe sunt . Que sit uoluntas: Iterum, inquit, uenio, et accersio uos ad me ipsum, ut ubi ego sum, et uos sitis .

54. Sed dices quia solis discipulis loquebatur, quod ipsis solis spoponderit multas mansiones. Igitur undecim tantum discipulis preparabat? Et ubi est illud quod ex omnibus mundi partibus uenient et recumbent in Dei regno ? Unde uoluntatis diuine dubitamus effectus? Sed Christi uelle,  fecisse est. Denique demonstrauit et uiam, demonstrauit et locum, dicens: Et quo uado, uos scitis, e uiam scitis . Locus apud Patrem est, uia Christus est, sicut ipse ait: Ego sum uia, et ueritas, et uita. Nemo uenit ad Patrem nisi per me.  . Ingrediamur hanc uiam, teneamus ueritatem, uitam sequamur. uia est que perducit, ueritas est que confirmat, 412 [a 1Kb] uita que per se redditur. Et ut sciamus ueram uoluntatem, addidit in posterioribus: Pater, quos dedisti mihi, uolo ut ubi ego sum, et illi sint mecum, ut uideant [b 1Kb] claritatem meam . Repetitio ista confirmatio est, sicut illud: Abraham, Abraham ! Et alibi: Ego sum, ego sum, qui deleo iniquitates tuas . Pulchre autem quod supra promisit, hic poposcit. Et quia ante promisit, et sic poposcit, non ante poposcit, et sic promisit: promisit quasi arbiter muneris, conscius potestatis: poposcit a Patre quasi pietatis interpres. Et ante promisit, ut potestatem cognoscas: poposcit postea, ut pietatem intelligas.  Non poposcit ante, et sic promisit; ne uideretur promisisse potius quod impetrauerat, quam quod promiserat, prestitisse. Nec superfluum putes quod poposcit, cum tibi exprimat paterne uoluntatis consortium, in quo unitatis indicium, non incrementum est potestatis.

55. Sequimur te, Domine Iesu: sed ut sequamur accersi, quia sine te nullus ascendit. Tu enim uia es, ueritas, uita, [c 1Kb] possibilitas, fides, premium. Suscipe nos quasi uia, confirma quasi ueritas, uiuifica quasi uita. Pande illud tuum bonum quod uidere desiderabat Dauid, inhabitans in domo Domini; ideoque dicebat: Quis ostendit nobis bona ? Et alibi: Credo uidere bona Domini in terra uiuentium . Ibi enim sunt bona, ubi uita perpetua  est, uita sine crimine. Alibi quoque ait: Replebimur in bonis domus tue . Quod ideo frequentauit, ut scires hinc bonum illud philosophos transtulisse, [d 1Kb] quod summum asserunt. Pande ergo illud uere bonum tuum, illud diuinum, in quo et uiuimus, et sumus, et mouemur . Mouemur quasi in uia, sumus quasi in ueritate, uiuimus quasi in uita eterna . Demonstra nobis illud bonum, quod est simile sui, semper indissolubile atque immutabile, in quo simus eterni in agnitione omnis boni, sicut uas electionis tue Paulus testificatus est dicens: Forsitan enim ideo discessit ad horam, ut eternum illum reciperes . Aeternum ergo ministrum Dei dixit, scribens ad Philemonem, cuius fidem in agnitionem omnis boni quod in  sanctis est, in Christum Iesum euidentiorem fieri postulabat. In quo bono est requies pura, lux immortalis, gratia perpetua, hereditas animarum pia, et secura tranquillitas, non morti subiecta, sed erepta de morte, ubi nulle lacryme, nullus est fletus.  Unde enim illic fletus, ubi nullus est lapsus? Ubi sunt sancti tui erroribus et sollicitudinibus, insipientia atque ignorantia, timore ac metu, cupiditatibus atque corporeis colluuionibus et passionibus absoluti, ubi regio uiuentium est. Et ut assertioni huic adiungamus auctoritatem, de hoc bono Propheta dicit: Conuertere, anima mea, in requiem tuam, quia Dominus benefecit tibi: quoniam eripuit animam meam de morte, oculos meos a lacrymis, pedes meos a lapsu. Placebo Domino in regione uiuorum . Placebo, dixit, non placeo, hoc est, de tempore sibi blanditur futuro. Contraria sunt autem 413 presentibus futura, et temporalibus eterna. Et ideo quoniam ibi uiuorum regio, hic utique mortuorum.

 56. An non mortuorum hec regio, ubi umbra mortis, ubi porta mortis, ubi corpus est mortis? Denique donatur Petro, ne forte porte inferi preualeant ei . Porte inferi iste sunt terrene. Unde et ille ait: Qui exaltas me de portis mortis . Sicut enim sunt porte iustitie in quibus sancti Domino confitentur, ita sunt criminum porte in quibus impii Dominum negauerunt. Audi quoniam regio ista sit mortuorum. Si quis igitur mortuum tetigerit, immundus erit . Immundus autem in conspectu Domini omnis iniquus. Si quis igitur tetigerit iniquitatem, immundus erit: si quis in deliciis, mortuus; quoniam que in deliciis est, uiuens mortua est . Et qui infideles sunt, descendunt in infernum uiuentes: etsi  nobiscum uidentur uiuere, sed in inferno sunt. Si quis  usuram accipit, rapinam facit, uita non uiuit, ut habes in Ezechiele . Si quis autem iustus iustificationes Domini custodit ut faciat eas, uita, inquit, uiuet, et uiuet in eis. Ipse est ergo in regione uiuorum, in illa regione ubi uita non est abscondita, sed libera; ubi non umbra, sed gloria. Hic enim nec ipse Paulus uiuebat in gloria. Denique in corpore mortis ingemiscebat. Audi dicentem: Nunc enim uita nostra abscondita est cum Christo in Deo: cum autem Christus apparuerit uita nostra, tunc et 414 nos cum illo apparebimus in gloria .

57. Festinemus ergo ad uitam. Si quis uitam tangit, uiuet. Denique tetigit illa mulier que tetigit  fimbriam eius, et a morte dimissa est, cui dicitur: Fides tua te saluam fecit, uade in pace . Si enim qui mortuum tangit, immundus est; sine dubio qui uiuentem tangit, saluus est. Queramus ergo uiuentem. Sed iterum uideamus, ne eum queramus  inter mortuos, et dicatur nobis sicut et mulieribus illis: Quid queritis uiuentem cum mortuis? Non est hic, sed surrexit . Ipse quoque Dominus ubi se queri uellet, ostendit dicens: uade ad fratres meos, et dic eis: Ascendo ad Patrem meum, et ad Patrem uestrum, Deum meum, et Deum uestrum . Ibi ergo queramus eum, ubi quesiuit Ioannes, et inuenit. Ille eum in principio  quesiuit, et inuenit uiuentem apud uiuentem, Filium apud Patrem. Nos eum in temporum fine queramus, et complectamur pedes eius, et adoremus  eum, ut dicat et nobis: Nolite timere , id est, nolite timere a peccatis seculi, nolite timere ab iniquitatibus mundi, nolite timere a fluctibus corporalium passionum, ego sum peccatorum remissio: nolite timere a tenebris, ego sum lux: nolite timere a morte, ego sum uita. Quicumque ad me uenit, mortem non uidebit in eternum; quoniam ipse est plenitudo diuinitatis, et ipsi est gloria, decus, perpetuitas a seculis, et nunc, et semper, et in omnia secula seculorum, Amen.



[DE FUGA SAECULI.]





IN LIBRUM DE FUGA SAECULI ADMONITIO.


Hic liber diuersas inter Ambrosiana opera sedes occupauit. Etenim in mss. atque in edit. antiquissimis proximum post libros de Isaac, et de Bono mortis locum obtinet. Cum autem Erasmo libuisset omnia Ambrosii monumenta in certas classes distribuere, illum cum superiori tractatu de Bono mortis in ethicorum ordinem post libros de Officiis ac de uirginibus cegit, in quo eum postea Costerius, et Gillotius imitati sunt. Postremo qui Romane preerant editioni hunc ipsum librum nichil aliud esse rati, quam mysticam expositionem loci Geneseos, ubi Rebecca filium suum Iacob ut in Mesopotamiam fugiat, suadet ; eumdem post commentationem de Iacob, et uita beata transtulere. Sed illi quidem non idoneo tibicine innixi. Enim uero etsi haud semel illam Iacobi fugam memoret S. Antistes, numquam tamen illi fuit consilium enarrationem in eum Scripture locum elucubrare: nec aliter huiusce patriarche exemplo utitur, atque aliorum quorumdam prestantium uirorum, quos eo proponit, ut efficacius ad eternum mundo nuntium remittendum stimularet. Quocirca hoc libro attentiori examine discusso pristinum ei locum restituimus; idque eo lubentius, quod is tantummodo disputationi de Iacob, et uita beata quam in Rom. editione sequebatur, preponendus sit: qua ex mutatione nichil oboriri potest confusionis. Atqui ad id non sola nos impulit manuscriptorum ueterumque editionum auctoritas: sed multo magis que illum cum superioribus tractatibus coniungit, materie cognatio. Quidni etiam ipsiusmet Ambrosii testimonium? Cum enim in ipso libri limine ita loquitur: Frequens nobis est de effugiendo seculo isto sermo, minime dubitamus eum tacite quodammodo indicare tractatus de Abraham, de Isaac et Anima, ac de Bono mortis; quippe qui auditores siue lectores suos instantius ad seculi eiusque uanitatum fugam in his omnibus adhortetur, ac precipue in hoc ultimo, ubi in ea re tria capita quemadmodum a nobis in superioribus admonitionibus obseruatum est, consumuntur.

Hoc ipsum tota istius libelli demonstrat constitutio. Superius enim a nobis ostensum est S. Presulem in concionibus ac tractatibus suis Catechumenos competentes quam diligentissime omnibus Christiane uite preceptionibus imbuisse: at illud precipua quadam cura inculcasse, quantopere ad fugiendas seculi uanitates obstringerentur. uerum his angustiis non claudebatur eius sollicitudo. Rebatur siquidem id uel maxime sui esse officii, ut eos post susceptum baptisma in doctrina quam se docente iam didicerant, confirmaret. Quapropter ab ipso huius scriptionis exordio ostendit  quam sit humane fragilitati atque cupiditati procliue sensim in mundanas ineptias relabi: quam autem arduum in sancto proposito perseuerare; atque adeo ipsis ut indefesso cursu uanitates fugiant, ac supra illas positi ad perfectionem indesinenter contendant, manibus pedibusque adnitendum. Nihil aliud  in ueteri lege per sex illas refugii ciuitates que reis homicidii non uoluntarii patebant, significatum probat: qua in re diutius quam priuatim in alia ulla insistit. Deinde in quo hec fuga posita sit, declarat ; quamque illis eadem gloriosa, utilis, ac necessaria sit, propositis Patriarcharum, Prophetarum, Apostoli, atque etiam ipsius Christi Domini exemplis euincit , sed ipsam celerem esse oportere . Docet  eius stadium ac metam summum atque incommutabile bonum esse, hoc est, Deum ipsum; proindeque nullo alio stimulo  illos acrius excitari debere ad euadendum e mundo, ubi diuino permissu hactenus peccatum et malitia perseuerant, et unde ipsemet Christus ista exstirpare noluit, quamquam eorum auctorem diabolum condemnauerit.

uerum cum ei a nouis illis Christianis obiici posset quibusdam uinculis sese constringi, per que sibi ex mundo profugere haud quaquam liceret; ipsis aperit  qua ratione mundum corpore non deserentes inde animo possent euolare, Deo unice adherere, obseruare eius precepta, et occasionem ulterius in uia uirtutis progrediendi nullam non arripere. Ad extremum huic disputationi coronidem ponit uehementissime iuxta ac facundissime exhortando , ne cum seculo cui semel in baptismate ut suas sibi res haberet solemni diuortio edixerant, ullam in posterum inirent societatem, persuasi nimirum in se non iam ueterem hominem apparere debere, sed nouam illam uitam quam in genitali fonte ubi Christo commortui simul etiam  cum ipso reuixerant, accepissent. Porro si Ambrosium ad homines baptismo recens initiatos sermonem habere ex operis epilogo constat, idem non minus tum ex eius exordio , tum ex medio manifestum est. Atqui istuc ipsum non secus ac relique eiusdem commentationis partes luce meridiana clarius ostendunt illam e concionibus uel potius e concione una constare, quam dubio procul festis paschalibus circiter annum 387, quo superiores libros compositos fuisse obseruauimus, pronuntiauit. Utrum autem huic eidem libello titulus ab Ambrosio inditus sit de Fuga seculi, id sane Augustini a quo ita laudatur , in controuersia poni non sinit auctoritas. Non dissimulandum tamen in manuscriptis aliquot inscriptum legi de Esau et Fuga seculi. Sed quid occasionem additioni dederit, prorsus non uidemus. Standum itaque iam recepte inscriptioni.

Etsi Philonis libro de Profugis argumentum Agar fugitiua prebuerit, eius tamen subsidio S. Antistes utiliter aliquot locis usus est, ut puta ubi de patriarchis Iacob et Ioseph . deque sex refugii ciuitatibus disserit . Hic autem duo haud indigna que obseruentur, animaduertes; alterum quidem quod iam a nobis est annotatum, nempe Ambrosium quidquid a Iudeo illo mutuabatur, illud in usus christianos conuertere, ac uariis rationibus testimoniisque ex nouo Testamento petitis confirmare: alterum uero causam cur idem Presul tam libenter e Philonis commentationibus hauriret, istam esse, quod uidelicet complura illius doctrine capita ad Christiane religionis placita facili negotio redigi possent; cuius sane rei clarissimum exemplum que in hoc libro  de uerbo diuino disputantur, suppeditant.





SANCTI AMBROSII MEDIOLANENSIS EPISCOPI DE FUGA SAECULI LIBER UNUS [a 1Kb] . 



417 CAPUT PRIMUM.

Hominem non posse terrenas illecebras et cupiditates fugere, nisi diuinum adsit presidium. Quot ille impedimenta a sensibus patiatur; quamque eum necesse sit tristia letis anteponere, cum in his nichil nisi uanitas reperiatur. Tandem qui saluus esse uelit, supra mundum ascendat, oportere.


1. Frequens nobis de effugiendo seculo isto est sermo ; atque utinam quam facilis sermo, tam cautus et sollicitus esset [b 1Kb] affectus. Sed quod peius est, frequenter irrepit terrenarum illecebra cupiditatum, et uanitatum [c 1Kb] offusio mentem occupat; ut quod studeas uitare, hoc  cogites, animoque uoluas: quod cauere difficile est homini, exuere autem impossibile. Denique uoti eam [d 1Kb] magis esse rem quam effectus testatur Propheta dicendo: Declina cor meum in testimonia tua, et non in auaritiam . Non enim in potestate nostra est cor nostrum, et nostre cogitationes, que improuiso effuse mentem animumque confundunt, atque alio trahunt quam tu proposueris, ad secularia reuocant, mundana inserunt, uoluptuaria ingerunt, illecebrosa intexunt; ipsoque in tempore quo eleuare  mentem paramus, insertis inanibus cogitationibus, ad terrena plerumque deiicimur.

2. Quis autem tam beatus qui in corde suo semper ascendat? Sed hoc sine auxilio diuino qui fieri potest? Nullo profecto modo. Denique supra eadem Scriptura dicit: Beatus uir cuius est auxilium abs te, Domine, ascensus in corde eius . Beatus plane quem delectatio non reuocat, quem non inclinat uoluptas, qui ad inferiora non respicit; quod nec ipsius Lot uxor potuit euadere. 418 Quo admonitus exemplo Apostolus, posteriora obliuiscens, et ea que sunt priora appetens festinabat ad brauium, et peruenire meruit; quia ante se Christum uidebat, a quo ad iustitie uocabatur coronam. Sed peruenit ille qui se ipsum sibi abnegauit, ut Christum lucraretur.  Denique non ipse uiuebat, sed uiuebat in eo Christus.

3. Nam quis [e 1Kb] inter tot passiones huius corporis, inter tot illecebras huius seculi tutum atque intemeratum seruare potest uestigium? Respexit oculus, et sensum mentis auertit: audiuit auris, et intentionem inflexit: inhalauit odor, et cogitationem impediuit: os libauit, et crimen retulit: tactus contigit, et ignem adoleuit. Intrauit mors per fenestram, dixit Propheta . Fenestra tua est oculus tuus.  Si uideas mulierem ad concupiscendum, intrauit mors: si audias sermones meretricios, intrauit mors: si luxuria sensus tuos capiat, penetrauit mors. Et ideo qui uult ascendere, non leta seculi, non amena, non delectabilia, sed plena doloris et fletus sequatur; melius est enim ire in domum luctus, quam in domum gaudii. Denique nec Adam de paradiso descendisset, nisi delectatione deceptus esset.

4. Pulchre igitur Dauid, qui [a 1Kb] periculosos hominis etiam ipsos aspectus fuerat expertus, beatum illum dicit, cui spes omnis in Dei nomine est . Sic enim non respicit in uanitates, et insanias falsas, si semper in Christum intendat, semper Christum interioribus oculis aspiciat. Unde iterum ad ipsum conuersus ait: Auerte oculos meos, ne uideant  uanitatem . uanitas circus est, quia nichil prodest: uanitas est equorum uelocitas, quia mendax ad salutem est: uanitas theatrum est: uanitas ludus omnis: Omnia uanitas, inquit Ecclesiastes, que in hoc seculo sunt . Denique qui saluus esse uult, supra mundum ascendat, querat uerbum apud Deum, fugiat hunc mundum, terras relinquat. 419 Non enim potest percipere illud quod est, et est semper, nisi prius hinc fugerit. Unde et Dominus uolens Patri Deo appropinquare, ad apostolos ait: Surgite eamus hinc .



CAPUT II.

Seculum fugiendum docet lex de ciuitatibus refugii, de quibus quatuor discutiuntur; primum, cur ille in sorte leuitarum delecte: secundum, cur numero sex: tertium, cur earum tres ultra Iordanem, ac totidem in terra Chananea: quartum, cur homicida mortem pontificis ibi iubeatur exspectare. Que omnia diuersis uirtutibus accomodantur.


5. Docet te etiam lex fugiendum seculum, Deum sequendum. Quid enim aliud docet, cum dicit: Disponetis uobis ciuitates ad refugium, et erunt uobis refugia, quo refugiat homicida omnis, qui percusserit animam inuitus ? Et infra: Sex ciuitates ad refugia erunt uobis, tres ciuitates dabitis trans Iordanem, et tres ciuitates dabitis in terra Chanaan ? [b 1Kb] Aperte quidem confugientibus hoc crimen homicidii refugia proposita sunt. Sed consideremus altius. Quatuor sunt que admonent  profundius esse spectanda arcana lectionis istius. Unum, qua ratione ex his ciuitatibus que leuitis in portionem sorte obuenerunt, sex ciuitates ad refugium date sint homicidii crimine laborantibus, cur non etiam aliarum tribuum ciuitates ad hoc munus deputate. Secundum, qua ratione sex numero; non enim otiose numerus hic prescriptus uidetur neque plurium neque pauciorum ciuitatum. Tertium, cur  tres ultra Iordanem ciuitates, et tres in regione Chananea disposite sint, que refugio peccantibus forent. Quartum, cur dinumeratio et definitio temporis comprehensa sit, intra quod habitet homicida in ciuitate refugii, quoad moriatur sacerdos magnus, et post mortem sacerdotis magni reuertatur homicida in ciuitatem habitationis sue . De singulis ergo oportet dicere, atque eo ordine quo proposuimus, quesita absoluere.

6. Competenter itaque leuitarum ciuitates datas ad refugium primo explicandum est. Congrue autem prouisum liquet; quia leuite fugitantes sunt mundi huius, ut placeant Deo, relinquant patriam, parentes, filios, omnem cognationem, ut adhereant uni Deo. Denique et Abrahe dictum est: Exi de terra  tua, et de cognatione tua, et de domo patris tui . Sed forte dicas: Leuita non erat. Sed habebat in lumbis suis Leui, ut legimus ad Hebreos scriptum . Et Dominus leuitis dicit, cum discipulis suis, hoc est, apostolis dicit: Si quis 420 uult post me uenire, abneget semetipsum, et tollat crucem suam, et sequatur me . Quamquam ad omnes iam dictum sit: uos autem genus electum, regale sacerdotium, gens sancta, populus in adoptionem . uenit plenitudo, reliquie cessarunt. Christus enim omnes uocauit, [c 1Kb] omnibus profecto patet, ut omnes sequantur, omnibus regnum propositum, et uita eterna.

7. Ergo cui Deus portio est , nichil debet curare nisi Deum, ne alterius impediatur  necessitatis munere. Quod enim ad alia officia confertur, hoc religionis cultui, atque huic nostro officio decerpitur. Hec enim uera est sacerdotis fuga, abdicatio domesticorum, et quedam alienatio carissimorum; ut suis etiam se abneget, qui seruire Deo gestit. Recte ergo fugaces fugacibus commendauit eterne legis sanctio; ut qui hunc mundum obliti sunt, eos recipiant qui peccata sua condemnantes atque opera, obliuionem uite superioris expetant, et secularia que gesserint, abolere desiderent. Fugitans igitur est suorum sacri altaris eius minister. Unde Dominus quasi princeps sacerdotum, formam leuitis in Euangelio dans suo dixit: Que est mater mea, aut qui sunt fratres mei ? Hoc est, non agnosco matrem, non recognosco fratres,  ignoro proximos. Mater mea et fratres mei ii sunt, qui audiunt uerbum Dei, et faciunt . Solum ergo uerbum Dei nouit minister, cum eos nouit in quibus operatur uerbum Dei. Et ideo exsul est mundi, fugitans corporis, fugitans passionum, abdicat se omnibus, ut solus remaneat, sicut Elias dixit: Et ego relictus sum solus . Sed non erat solus [d 2Kb] cum quo erat Christus. Et ipse  Dominus relictus est solus: Sed non sum, inquit, solus, quoniam Pater mecum est .

8. Est etiam illa causa quia leuite ministri sunt Dei. Et ideo ipsorum ciuitates fugientibus homicidis per legem deputantur, quia ipsis ius est diuina mandata exsequi circa eos qui crimen mortale admiserint. Nescit Ecclesia [a 2Kb] publicare leges suas. Nouit ut Dominico sacerdos obediat imperatui. Audi Leuitam dicentem: Tradidi huiusmodi hominem satane in interitum carnis; ut spiritus saluus sit in die Domini nostri Iesu Christi . Percussus igitur leuitico gladio moriatur sensus carnis in nobis, ut uiuat anima nostra. Nisi enim sensus carnis occiderit, nullus potest esse fructus uite eterne.

9. Sex autem ciuitatum refugia sunt, ita ut prima  ciuitas sit cognitio uerbi, et ad imaginem eius forma uiuendi. Quicumque enim eam cognitionem fuerit ingressus, tutus a pena est, secundum quod et Dominus ait: Iam uos mundi estis propter sermonem quem locutus sum uobis . Et alibi: 421 Hec est autem uita eterna, ut cognoscant te solum Deum uerum, et quem misisti Iesum Christum . Hec est igitur ciuitas uelut metropolis, cui adiacent alie quinque ciuitates leuitarum. Secunda ciuitas, consideratio diuine operationis, qua creatus est mundus. Tertia ciuitas, [b 1Kb] contemplatio potestatis regie et maiestatis eterne. Quarta ciuitas, propitiationis diuine contuitus. Quinta ciuitas, legis diuine contemplatio, que precipit quid faciendum sit. Sexta quoque ciuitas, portio legis que prescribit  quid non faciendum sit. Quanta abundantia diuine misericordie, quante diuitie pietatis eius, ut singulorum studia, fragilitatesque humane conditionis considerans, quibus et inuiti ac reluctantes ad culpam ducimur, et non uoluntaria delicta uicti illecebris frequenter committimus, diuersa nobis refugia proponat, sex uidelicet urbium; ut quo numero mundus formatus est, eodem numero aduersus mundana uitia et seculi huius naufragia remedium prouideretur.

10. Primum igitur remedium est, ut si cui boni propositi uiro culpa irrepserit, is sine ulla comperendinatione, si perfectam uelit habere securitatem, ad ipsam rerum omnium arcem properet, ubi uerbum est Dei in illo sinu patrio, id est, arcano ac recessu  Dei, ubi est fons sapientie, unde pro morte uite eterne hauriat potum immortalem. Secundum est remedium, ut qui non potest cognitionem boni illius prelibare, et tardior uel ingenio est, uel fidei comprehensione; quoniam ueloci mentis uigore atque ingenii acumine ad cognitionis summa contenditur, saltem opera Domini consideret, atque ex his que facta sunt, tanti contempletur operis auctorem; quoniam ex his bonis que sunt in constitutione istius creature (bona enim ualde sunt  bonum illud summum atque eternum comprehenditur. Qui ordo rerum? Que disciplina? Que gratia? Nonne his quamuis tardum, ingenium diligere auctorem suum prouocatur? Etenim si parentes, quia nos genuerunt, amamus: quanto  magis diligere debemus creatorem parentum, auctoremque nostrum? Ergo operatoria uirtus Dei etsi non uidetur, tamen ex suis operibus estimatur, operatoremque opera sua produnt, ut intelligatur qui non comprehenditur. Unde et Dominus ait: Si mihi non creditis: uel operibus credite . Bona igitur etiam hec ciuitas ad refugium, que edificatoris sui testificatur gratiam, et affectum nostrum excitat, ut eius simus cupidiores, qui tantam nobis fabrice huius uideatur contulisse pulchritudinem. Tertius ordo est regalis potestatis contemplatio, ut subiiciamur regi, si non deferimus honorem tamquam parenti. Metu enim presidentis plerumque fit obediens potestati, qui est salutis ingratus; ut necessitatem sobrietatis agnoscat, qui noluit ac nequiuit  gratiam pietatis agnoscere. Corrigit ergo necessitas, quem pietas prouocare debuerat.

11. He sunt tres ciuitates trans Iordanem, perfectiori prudentie ad refugium date; ut primo culpam fugiamus inductione animi, conformes ad imaginem Dei. Ita enim creati sumus, dicente Deo: Faciamus hominem ad imaginem et similitudinem nostram . Hec ergo prime illius ciuitatis 422 lex est. Deinde si per fragilitatem carnis et mundi illecebras ita mentem nostram formare non possumus, reuerentia paterne generationis et sedulitate prolis peccatum leuemus. Charitas enim multitudinem peccatorum operit. Qui ergo ad imaginem Dei esse non potuerit, sit ad plenitudinem caritatis. Illa ciuitas  culpam excludit, hec soluit. Hec denique lex secunde ciuitatis: Diliges Dominum Deum tuum ex toto corde tuo, et ex tota anima tua, et ex tota uirtute tua . Sed si rursus angusti animi et minuti sunt, qui abundantiam caritatis et gratiam recipere non possunt, habes tertiam ciuitatem; ut diuine potestatis formido te sobrium faciat, et inflectat metus. Et hec lex tertia: Dominum Deum tuum adorabis, et ipsi soli seruies . He igitur precipue uirtutes, et ideo paucorum non plurium, supra Iordanem posite; ut exprimas quasi imago archetypum, diligas quasi filius patrem, adores quasi subditus regem.

12. Qui autem Iordanem transierint, Iordanis autem descensio eorum dicitur: qui descenderint ergo  ex illis superioribus uirtutibus ad hec inferiora, id est, in quibus integritas, caritas, humilitas uacillauerit, habent propiora homini refugia que petant; ut qui obnoxii delictis, et inflexi uitiis sunt non uoluntariis, sperent Dominum sibi reconciliari posse, si ueniam petant; sperent posse se corrigi, si precepta sequantur celestium Testamentorum, quibus aut informamur ad innocentiam, aut reuocamur a culpa. He igitur intra Iordanem ciuitates sequentes sunt, ut propitiemus nobis Deum, sequamur que iubet, uitemus que prohibet. Sit ergo propitiande diuinitatis ambitio, sequende preceptionis obeditio, interdicte preuaricationis cautio, quibus propitiatoriam Dei misericordiam, et nomotheticen eius prouidentiam uel institutorum obsequio, uel interdictorum  declinatione ueneremur.

13. Quartum superest, [a 1Kb] quod de morte summi sacerdotis ait: Quia usque ad illud tempus erit in ciuitate refugii homicida ille, donec moriatur sacerdos magnus . In quo secundum litteram heret interpretatio. Primum ipsa fuga sorte magis quam equitate alicuius examinis definita: deinde in causis paribus impar euentus; poterat enim fieri ut post homicide illius refugium sequenti die obiret magnus sacerdos. Que autem sub incerto sententia? Ergo quia heret littera, queramus spiritalia. Quis est iste magnus sacerdos, nisi Dei Filius, uerbum Dei, cuius aduocationem pro nobis habemus apud Patrem, qui exsors est omnium uoluntariorum et accidentium delictorum, in quo consistunt omnia que in terra sunt,  et que in celo? uinculo enim uerbi constricta sunt omnia, et eius continentur potentia, et in ipso constant; quoniam in ipso creata sunt omnia, et in ipso habitat omnis plenitudo. Et ideo omnia manent, quia dissolui illa non sinit, que ipse constrinxit, quoniam in eius uoluntate consistunt. Omnia enim  quoad uult, suo imperio cercet et regit, et naturali concordia ligat. uiuit igitur uerbum Dei, et maxime in animis uiuit piorum, nec umquam moritur plenitudo diuinitatis. Numquam enim moritur sempiterna diuinitas, et eterna Dei uirtus. Sane moritur nobis, si a nostra 423 anima separatur, non quo morte corrumpatur, sed quo dissoluatur atque exuatur mens nostra ab eius coniunctione. Mors enim uera est uerbi et anime separatio. Denique statim incipit anima peccatis patere [b 47Kb] uoluntariis.



CAPUT III.

Memorata superiori capite uirtutum genera etiam in Apostolo non tam adumbrata, quam expressa haberi, collectis eiusdem uariis testimoniis demonstrat.

 14. Habemus hec genera non adumbrata, sed expressa uirtutum in Apostolo, dicente eo: Ita quod in me est, promptus sum et uobis qui Rome estis, euangelizare. Non enim erubesco Euangelium. uirtus enim Dei est in salutem omni credenti, Iudeo primum et Greco. Iustitia enim Dei in eo reuelatur, id est, in eo qui credit . Denique addidit: Ex fide in fidem, sicut scriptum est: Iustus autem ex fide uiuit. In quo igitur iustitia Dei reuelatur, nisi in eo qui conformis est imaginis Filii Dei? Habes primum preceptum ad imaginem Dei. Secundum, quia inuisibilia illius per ea que facta sunt, intelliguntur, id est, sempiterna uirtus eius et diuinitas operibus eius cognoscitur, hec est operatoria uirtus. Tertium de imperiali potestate, quia uerbum Dei regale est, et  iudiciale, et plenum iustitie sacerdotalis, remunerationem bonorum actuum, et retributionem malorum uenturis in iudicium suum seruans, de quibus ait Apostolus: Scimus autem quoniam iudicium Dei est secundum ueritatem in eos qui talia agunt . Itaque qui ueritatem et iustitiam Dei cognouit, non debet ea agere que morte digna sunt. Sequitur bonitas Dei propitiatoria utique, de qua dicit: An diuitias bonitatis eius, et patientie, et longanimitatis contemnis? Ignoras quoniam bonitas Dei ad penitentiam te adducit ? [c 1Kb] Id est, debet te adducere. Prouocat te, quia bonus est Deus, ut sperare possis tuorum peccatorum indulgentiam. Non uult enim uindicare, qui est paratus ignoscere. Subtexuit etiam legislationem, id est, nomotheticen; ut si quis contemplatione  diuine bonitatis resoluitur, et magis ad negligentiam quam ad penitentiam prouocatur, legem sequatur. Quoniam et quicumque, inquit, sine lege peccauerunt, sine lege et peribunt: et quicumque in legem peccauerunt, per legem iudicabuntur .

 15. Lex autem gemina est, naturalis, et scripta. Naturalis in corde: scripta in tabulis. Omnes ergo sub lege, sed naturali. Sed non est omnium ut unusquisque sibi sit lex. Ille autem sibi lex est, qui facit sponte que legis sunt, et in corde suo scriptum opus legis ostendit. Habes que bona legis sunt; que tamen non solum scire uel audire perfunctorie, sed etiam facere debemus. Non enim auditores legis iusti sunt apud Deum, sed factores legis iustificabuntur. Cognouisti etiam 424 que mala sunt. Primum natura ipsa boni operis magistra est. Scis non furandum, et seruum tuum si furtum tibi fecerit, uerberas; et si quis ad uxorem tuam affectauerit, persequendum putas. Quod ergo in aliis reprehendis, ipse committis? Qui predicas non furandum, furaris? Qui dicis non adulterandum,  adulteras? Secuta est etiam lex que data est per Moysen. Per legem autem agnitio peccati. Accepisti etiam quid declinares, et ea agis que prohibita cognoscis? Lex autem quid operatur, nisi ut omnis mundus fieret subditus Deo; quia non solum Hebreo lata est, uerum etiam aduenam uocauit, que non exclusit proselytum. Sed quia lex os omnium potuit obstruere, non potuit mentem conuertere, ideo ultimum remedium postreme illius ciuitatis debebatur, in quo esset refugium salutare; ut mors principis sacerdotum ab omni nos mortis liberaret formidine, atque exueret metu .

16. Quis ille est, nisi de quo lectum est: Ecce Agnus Dei, ecce qui tollit peccatum mundi   . . . . . Quem proposuit Deus propitiatorem per fidem in sanquine ipsius ad ostensionem iustitie sue . Accipe autem quia ipse princeps est sacerdotum magnus. Pater iurauit de eo dicens: Tu es sacerdos in eternum . Recte in eternum, qua alii temporales omnes sub peccato, hic autem impreuaricabile habet sacerdotium: omnes sub morte, hic autem semper uiuens; quoniam qui saluare alios potest, ipse perire quemadmodum posset? Talis enim, inquit, nobis decebat . Recta elocutio. Siquidem et apud eos qui uerborum et elocutionum delectum habuerunt, huiusmodi inuenitur, dicente aliquo: Locum editiorem quam uictoribus [a 1Kb] decebat . Quod ideo non preterii, ut sciamus quia Apostolus naturalibus magis quam  uulgatis, aut secundum artem utitur uerbis. Talis ergo, inquit, nobis decebat princeps, sacerdos, iustus, sanctus, innocens, immaculatus, segregatus a peccatoribus, et excelsior celis factus. Hoc est igitur uerbum, quod supra celos habitans illuminat omnia. Unde et unctus naturaliter legitur a Deo Patre ; quia lumen est uerum, quod illuminat omnem hominem uenientem in hunc mundum. Hoc est uerbum  Dei, in quo est magnum sacerdotium, cuius Moyses  in illo uestimento principis sacerdotum indumenta describit intelligibilia, quod uirtute sua induit mundum, et tamquam eo amictus fulget in omnibus. Induit enim [b 1Kb] cognationem generis humani per huius corporis susceptionem, et inenarrabilem caritatem, infundens se omnibus spiritu et plenitudine diuinitatis sue, de cuius plenitudine omnes accepimns; ut sciamus supereminentem scientie caritatem Christi, et impleamur in omnem plenitudinem Dei. Caput est enim omnium Christus, ex quo totum corpus producitur, et mutua sibi connexione coniungitur, incrementum sui in edificationem caritatis accipiens. Hoc est igitur uerbum 425 quod supereminet, quod Moysi in illius arce testimonii  edificatione dicit: Immittes in arcam testimonia quecumque dabo tibi, et facies impositionem propitiatorii . Et infra: Impones propitiatorium super arcam desuper, et immittes testimonia que dabo; et innotescam tibi inde, et loquar tibi desuper , hoc est, inde ubi super celos est, ubi apud Patrem est, inde tibi loquar.



CAPUT Iu.

Quid sit fugere seculum, cum exhortatione ad illud eiusque contagionem fugiendam. Fugam illam gloriosam esse cum plurimorum Patrum exemplis ostenditur, tum precipue sancti Iacob. Quam feliciter illi cesserit ita fugisse; et cur apud eum Laban nichil suum reperire potuerit?

 17. Accedamus itaque, fidei suffragio subnixi, et eius remigiis subleuati, ad illam sedem gratie, fugientes hoc seculum et eius contagionem. Hoc est autem fugere, abstinere a peccatis, ad similitudinem et imaginem Dei formam uirtutum assumere, extendere uires nostras ad imitationem Dei secundum mensuram nostre possibilitatis. uir enim perfectus imago et gloria est Dei. Unde et Dominus ait: Perfecti estote, sicut et Pater uester qui in celis est, perfectus est . Hoc est igitur similem esse Dei, habere iustitiam, habere sapientiam, et in uirtute esse perfectum . Deus enim est sine peccato. Et ideo qui peccatum fugit, ad imaginem est Dei. Non est igitur dubium quod is qui a peccato abstinet, fugit. Unde et Apostolus  clamat: Fugite fornicationem . Persequuntur enim nos peccatorum illecebre, persequitur libido: sed tu fuge tamquam furiosam dominam, que si comprehenderit, nec die nec nocte requiescere sinit, exagitat, urit, incendit. Fuge auaritiam, ne te interius comprehendat. [c 1Kb] Fuge inuidiam, que non solum alienos, uerum multo magis eum quem possederit, lacerare consueuit. Fuge  perfidiam, ne te suis inuoluat retibus. Unde et Dominus ait: Cum autem persequentur uos in ciuitate ista, fugite in aliam. Quod si in alia persequentur uos, in aliam fugite. Amen dico uobis, non consummabitis ciuitates Isrel, donec ueniat Filius hominis . Etenim quamuis propter infirmitatem carnis fugam nobis suadere uideatur: tamen melius fugit, qui fugit illecebram secularem; ut non teneatur diuitiarum suarum sollicitudine, non thesauri contemplatione, non uite istius cupiditate; sed directa animi intentione festinet ad gloriam regni celestis, properet ad coronam, nec terrenorum contuitu a sui corporis passione reuocetur.

18. Fuga ergo [a 1Kb] mors est uel celebrata, uel adumbrata. 426 Et forte illas exprimit refugii legitimi  ciuitates; ut confugiamus ad uirtutum culmina, quas pro premiis bono feneratori alibi dispensat dicens: Quia in modico fidelis fuisti, eris potestatem habens super decem ciuitates . [b 1Kb] Lex uetus nouit ciuitates: sed quia legem impleuit, qui potuit dicere: Non ueni soluere legem, sed implere , perfectiorem numerum remunerationis indulget.

19. Non ergo erubescamus fugere. Gloriosa enim hec fuga est fugere a facie peccati. Sic fugit Iacob, matre suadente. Dixit enim Rebecca: Exsurgens fuge in Mesopotamiam . Sic fugit et Moyses a facie regis Pharao, ne illum aula regia coin quinaret, ne irretiret potentia. Denique pretiosius Aegypti diuitiis estimauit opprobrium Christi.  Sic fugit etiam Dauid a facie regis Saul, a facie Abessalon. Denique fugiens addebat incrementa pietatis, qui et insidiatori pepercit, et parricide salutem rogauit. Sic fugit et populus Hebreorum, ut fides eius et uita inter fluctus sibi aperiret uiam. Fuga illa erat trames innocentie, uirtutis uia, pietatis assumptio. Audeo dicere, sic fugit et Ionas in Tharsis non corporis fuga, sed mentis ascensione, qui usque ad Christi ascendit similitudinem, ut fieret typus Christi. Sicut enim fuit Ionas in uentre ceti tribus diebus, et tribus noctibus: sic erit, inquit, et Filius hominis in corde terre tribus diebus, et tribus noctibus . Nam si sic non fugisset, numquam de uentre ceti esset auditus.

 20. Sed si dubitas, doceat te Rebecca quam beata sit fuga, quam suscepit Iacob. Suasit Rebecca. Et fuge, inquit, in Mesopotamiam ; Isaac dicit: Surgens uade in Mesopotamiam, in domum Bathuel. [c 68Kb] In hymnis uel oraculis a plerisque  Bathuel sapientia dicitur, interpretatione autem Latina, filia Dei significatur. In domum ergo sapientie mittitur Iacob, et accipere admonetur uxorem a filiabus Laban, qui habitabat in Charris, quod significat cauernas, in quibus species est sensuum, qui sunt tamquam in cauernis corporis, ut uisus in oculis, auditus in auribus, odoratus in naribus, in ore sapor. Qui enim delectatur hoc mundo, et tripudiat in uoluptatibus corporis, obnoxius est sensuum passionibus, atque in his habitat  et diuersatur. Unde ei dicit Rebecca habitandum paucos dies cum illo, non multo tempore; ne corporeis coloretur uoluptatibus, et seculi capiatur illecebris.

21. Persuadet autem habitare, ut discat [d 1Kb] studiosius discipline uirtutis sensum, et uelut situs quosdam carnis atque regiones, ut se cognoscat, et nouerit uehementiam carnis, quid et qua causa 427 creatus sit, et quemadmodum unusquisque sensus operetur. Qui uiderit, inquit, mulierem ad concupiscendum eam . Male sic uidet oculus. uideat ergo oculus, et fungatur suo munere, non lubrice mentis imperio dirigatur ad lapsum, ut uitium referat pro officio. Breue ergo tempus ad cognoscendos sensus, uel potius experiendos datur, et fortasse tenerioris  adolescentie prima exordia; statimque reuocatur, ne diutius titubet in lubrico, et diuidua quadam inundatione corporis huius et seculi mergantur animi interiora uestigia. Cum autem uel expertus fuerit, uel steterit in instabili et incerto atque humido solo, reuocatur a matre patientia uel perseuerantia, que dicit: Mittam ad te, et accersiam te inde ; ut et illic in lubrico tutum portum inuenias sapientie, que te non sinat tamquam in naufragio fluctuare, et reuersus perseuerare circa Dei noueris cultum, et sis in conuentum gentium, significans eius fide Ecclesiam gentium congregandam.

22. His igitur patientie et perseuerantie instructus disciplinis , profectus Iacob  copulam sibi acquisiuit [a 1Kb] de sapientia consorte propositi, opimam dote prudentie, cum qua uite tempora sine ulla offensione transcurreret. Addito igitur thesauro sapientie, uariarum sibi ouium instituit gregem: sed illum rationabilem, uirtutum plurimarum diuersitate fulgentem. Unde et iactantiam carnis eius recidit , quod significat femoris stupor, salua sacri interpretatione mysterii. His ergo uirtutibus ueluti gradibus quibusdam mens eius ascendit in celum, et Dei secreta cognouit, et confirmatus est et repletus; ut Laban scrutans domum eius nichil apud eum inane, nichil uacuum reperiret, nulla simulacra, nullam effigiem uanitatis. Non enim apud eum erat imago, sed ueritas: non effigies ignauie, sed solida forma iustitie,  et uere uirtutis expressio intelligibilis. Itaque Laban perscrutatus est domum eius spiritalem, et non inuenit effigies. Plena enim erat non figurarum, sed negotiorum.

23. Potuisset autem inuenire fundamenta uirtutum et culmina, nisi cecitatem cordis, et perfide mentis caliginem detulisset. Denique ea improbitatis cecitate suffusi mentem Sodomite, ostium nequaquam sancti Lot inuenire potuerunt. Unde enim mens impia uidere potuit uiri sancti uel exitum, uel ingressum? Ipse quoque Dominus in Euangelio ait: uenit enim princeps mundi huius, et in me inuenit nichil . Quomodo nichil inuenire potuit in eo, in quo plenitudo diuinitatis habitabat, et inhabitabat corporaliter, de quo uirtus exibat, et  sanabat omnes? Quomodo nichil inuenire potuit in soliditate uirtutis, ubertate sapientie, [b 1Kb] intelligentie, iustitie? Ipse dixisti: Domine: Plenus sum ; ipse dixisti: Mitte manum tuam in latus meum, et noli esse incredulus, sed fidelis . Misit manum qui non credebat, et Dominum te et Deum reperit. Non ergo tu uacuus, sed ille cecus et inanis princeps istius mundi, qui nescit nisi sua cernere, nescit nisi sua inuenire; ea que Christi sunt, nescit agnoscere.

428 24. Aut si sic quemadmodum plerique habent: Non inueniet in me nichil, hoc est, non inueniet in me malitiam, quia malitia nichil est: non inueniet mortuum, quia mortuus non est. Sed quomodo [c 1Kb] in eo mortuum reperiat, qui uiuificat mortuos, et uocat  ea que non sunt, tamquam ea que sunt? Non inueniet, inquit, peccatum in me, qui mundi peccatum abstuli. Quomodo enim nichil habet, qui omnia habet? Et, quod plus est, omnia habet, que Pater habet, sicut ipse ait: Omnia que Pater habet, mea sunt .



CAPUT u.

Cur hinc fugere debeamus, et quomodo transire cum Moyse, ut uideamus Deum, calceamenta pedum soluentes: quomodo etiam relinquere umbram huius uite, et cum sancto Dauid, si non ut aquila, saltem ut passer; si non ad celum, saltem ad montes euolare.

 25. Fugiamus ergo hinc, ubi nichil est, ubi inane est omne quod magnificum putatur esse, ubi et qui se putat quid esse, nichil est, et omnino non est. uidi, inquit, impium superexaltatum et eleuatum ultra cedros Libani, et transiui, et ecce non erat . Et tu transi sicut Dauid, transi sicut bonus seruus, ut dicatur tibi: Transi, recumbe . Transi sicut Moyses, ut uideas Deum Abraham, Isaac, et Iacob, et [d 1Kb] uideas uisum magnum. Hoc est uisum magnum, sed si uidere uis, solue calceamentum  pedum tuorum, solue omne uinculum iniquitatis, solue cingula seculi, relinque calceamentum quod terrenum est. Ideo iehsu sine calceamento, auro et argento apostolos destinauit, ne secum terrena portarent. Qui enim bonum querit, non in calceamento, sed in pedum uelocitate et decore laudatur, dicente Scriptura: Quam speciosi pedes euangelizantium pacem, euangelizantium bona ! Solue ergo calceamentum pedum tuorum, ut speciosi sint ad euangelizandum. Solue dixit , non liga. Solue, ut transeas, et illum quem mirabaris in terra impium, nichil illic esse, nichil posse reperias. Transi igitur, hoc est, fuge de terris, ubi malitia est, ubi auaritia. Ideo dicit tibi Dauid: Declina a malo; et fe bonum . Declinare fugere est utique. Malum autem in terris, bonum in celo est. Unde et addidit: Inquire pacem, et sequere eam. Pax in celo est. Denique de celo ueniens dicit: Pacem meam do uobis, pacem relinquo uobis . Ergo quia fugienda et declinanda sunt mala; mala autem in terris, in terris iniquitates: fugiamus terrena, ne nos comprehendant iniquitates, que etiam sanctum comprehenderunt Dauid, sicut ipse testatur dicens: Comprehenderunt me iniquitates mee, et non potui ut uiderem ; eo quod fumo iniquitatis oculus anime cecatur, ne uideat que sunt lucida. Sic ergo et Laban bona Iacob uidere non potuit, et princeps huius mundi gloriam Christi.

26. Sed forte dicas: Cur igitur Iacob ad Laban  missus est, si Laban reprehensibilis? Si nomen consideremus, [e 59Kb] candidus dicitur Latine. Ergo ad splendidiora iubetur egredi Iacob. Sed quia 429 carnalis erat, melius intelligimus splendidiora uite huius. Quasi nondum perfectus primo ad eum uadit, apud quem ad horam exsultaret in luce eius. Filios autem deteriores habebat, id est, tolerabilius nomen, quam opera. Et ideo et matris consilio, et  diuino oraculo, et ipsius Iacob amatoris discipline uoluntate cito deseritur ac relinquitur.

27. Abscondit autem simulacra sancta Rachel, id est, Ecclesia, uel prudentia, quia Ecclesia inanes ideas, et uanas nescit simulacrorum figuras: sed ueram nouit Trinitatis substantiam. Denique umbram aboleuit, splendorem glorie manifestauit. Relinquamus ergo umbram, qui solem querimus: deseramus fumum, qui lumen sequimur. Fumus iniquitas est; quia sicut fumus oculis, sic iniquitates [a 1Kb] utentibus ea uita. Umbra uita est: umbra enim est nostra hec uita in terra, sicut Iob dixit . Quid insuper hic nisi tentationes? Omne tempus in sollicitudine, omnis uita in molestiis. In medio, inquit, laqueorum ambulamus . Et alius in uia  qua ambulabat, extentos sibi sed absconditos laqueos querebatur , ne deprehensus caderet. uolebat fugere sicut passer: sed adhuc laqueus contritus non erat. Periit, inquit, fuga a me . Grauatas habebat pennas per illam tenebrosam aquam in nubibus eris, et fortasse euolare non poterat. Denique illas pennas querebat accipere, ut euolaret et requiesceret, sicut scriptum est: Quis dabit mihi pennas sicut columbe, et uolabo, et requiescam ? Ubi enim uolatus, ibi requies. Denique alibi dicit: Si dormiatis inter medios cleros, penne columbe deargentate .

28. Sed fortasse dicas: Quomodo ergo hic dicit fugam a se periisse, qui supra dixerat: Si sumpsero pennas meas ante lucem ? Numquid  contrarium est? Absit. Multa enim iustorum certamina. Numquid semel athleta luctatur? Quoties post coronas multas uincitur in alio certamine! Quoties qui sepe uicerat, interdum fluctuat, et in incerto heret! Et sepe fit ut fortibus fortis congrediatur, maioraque oriantur certamina, ubi maiora uirium documenta. Ergo Dauid ubi fugam querebat, ut euaderet aduersarium, et non inueniebat pennas suas, ancipiti fluctuabat certamine. Siquidem ubi in potestate habet pennas suas, titulus psalmi in finem est , id est, ad perfectionem et consummationem uictorie. Denique quasi uictor dicit: Domine, probasti me et cognouisti me: tu cognouisti sessionem meam, et resurrectionem meam . Merito habebat facultatem uolandi, qui pennas resurrectionis  acceperat. Hic autem adhuc in spelunca est, id est, in carne, in antro quodam istius corporis, cum rege Saul filio duritie, et intelligibilis illius principis potestate decernens, qui non uidetur, sed intelligitur. Unde et psalmi titulus, intellectus est , quem tamen Dauid positus in carne conclusit: sed ut concluderet rogando meruit. Denique a uoce precationis cepit.

 29. Adde illud, quod ille ex persona Saluatoris psalmus dicitur; iste ex persona Dauid, qui in 430 potestate non habebat uictoriam, sed sperabat a Christo; et ipse tamen posteaquam expandit ad Deum manus suas, tamquam pennas anime sue, et confugit ad Dominum, et Spiritus sancti deductionem po: poscit, quo cognosceret uiam per quam posset ascendere, inclinari uidit celos, ut Christus descenderet, et rogauit ut eum leuaret manu sua. Aut forte ideo pennas suas iam non querebat, quia perfectior factus manum Christi desiderabat.

30. Qui uult igitur manu Christi leuari, ante ipse euolet, habeat pennas suas. Qui fugit seculum, pennas habeat; et si suas non habet  si suas,  inquam, non habet, ab eo qui habet, accipiat. Qui fugit ergo seculum, uolat: Ecce, inquit, elongaui fugiens, et mansi in solitudine . Euolauit ergo Dauid sicut nycticorax in domicilio, sicut passer singularis in domo. Si autem ad Christum referas, euolauit in corporis passione, ut sub umbra alarum suarum protegeret populos nationum. Euolauit diuinitate, mansit corpore, atque habitauit in deserto; ut plures fierent deserte filii, quam eius que habebat uirum. Illud ergo corpus sequamur, ut et nos resurgamus. Ubi enim corpus, ibi et aquile.

31. Qui non potest ut aquila uolare, uolitet ut passer. Qui non potest ad celum uolare, uolet ad montes, fugiat ante uallestria, que cito corrumpuntur humore, et ad montes transeat. Transiuit ad  montem Segor nepos Abrahe, et saluus factus est: que autem non potuit ascendere affectu femineo reclinata, salutem amisit. [c 21Kb] Appropinquate montibus eternis, Dominus dicit per Micheam prophetam: Surgite hinc, quia non est uobis hic refrigeratio. Propter spurcitiam corrupti estis corruptione, persecutionem passi estis . Et Dominus dicit: Tunc qui in Iudea sunt fugiant ad montes , ubi mons Sion, et ciuitas pacis Hierusalem non terrenis sed uiuis constructa lapidibus, et decem millia Angelorum, primitiuorum Ecclesia, perfectorum spiritus, iustorum Deus, qui in sanguine suo melius locutus est, quam Abel. Ille enim uindictam clamauit, hic indulgentiam: ille peccatum fratris accusauit, hic peccatum mundi remisit: ille prodidit  crimen, hic texit secundum quod scriptum est: Beati quorum tecta sunt peccata .



CAPUT uI.

Qua ratione qui uelit fugere, eum uelociter fugere oporteat: quo etiam fugiendum sit; et ad quod bonum animas nostras erigere debeamus?

32. Sed qui fugit uelociter fugiat, ne comprehendatur:  [a 1Kb] uelociter depredetur hunc mundum, ut Hebreus Aegyptum. Qui parturit, pariat; ne onusto et degrauato iniquitatibus mentis utero, fugere non possit: et fugiat non quasi lactantem ferens, sed quasi expeditum: non paruulum gestans, sed perfectum in Christo exhibens; fugiat non quasi feriatus in sabbato, sed 431 tamquam operarius in negotio: nec tamquam sterilis in frigore, sed tamquam opimus in messe. Ideo enim dictum est: Orate ne fiat fuga uestra hyeme, uel sabbato . Fuga ergo hec fecunda uirtutum est, non effecta meritorum. Fuga hec nescit frigus timoris, tremorem mortis, contractionem sollicitudinis, dissolutionis otium, lasciuie ferias, torporem lentitudinis: sed uite celestis requirit impigrum uiatorem, regni superioris  competitorem strenuum, diuitem agricolam, qui fructus suos cogat, et cogendo diripiat.

33. Quid enim aliud a te, o homo, queritur, nisi ut timeas Dominum, requiras eum, post ipsum ambules, comprehendas uias eius ? In quo, inquit, comprehendam Dominum? Si comprehendam eum in holocaustis? Non in decem millibus hedorum, non in millibus arietum, non in fructibus impietatis reconciliatur Dominus, et peccata redimuntur: sed in bona uita Domini gratia comprehenditur. Renuntiatum est, inquit, tibi, homo, quid sit bonum, aut quid Dominus requirat a te. Quid aliud, nisi ut facias iustitiam, et diligas misericordiam, et paratus sis ire cum Domino Deo tuo? Dicit tibi ergo Euangelium: Surgite, eamus hinc . Dicit tibi lex:  Post Dominum Deum tuum ambulabis . Didicisti quomodo hinc fugias, quid moraris? Dicit tibi Euangelium iterum: Progenies uiperarum, quis uobis demonstrauit fugere ab ira uentura ? Et dicit hoc illis qui ueniebant ad baptismum penitentie.

34. Ergo penitentia fuga est bona: gratia Dei fuga est bona, in quam est assumptio fugientis: desertum fuga est bona, ad quod fugit Elias, Eliseus, Ioannes Baptista. Fugit Elias mulierem Iezabel, id est, effusionem uanitatis, et fugit ad montem Oreb, quod significat exsiccationem; ut siccaretur in eo carnalis profluuium uanitatis, et cognosceret plenius Deum. Erat enim ad torrentem Chorrad, quod est cognitio, ubi abundantiam profluentem diuine cognitionis  hauriret, ita fugiens seculum, ut nec cibum corporis huius exquireret, nisi quem aues detulissent ministre; quamquam esca eius plerumque terrena non fuerit. Denique quadraginta diebus in uirtute esce quam acceperat, ambulauit. Utique non mulierem fugiebat propheta tantus, sed seculum. An mortem timebat, qui se obtulerat requirenti, et qui dicebat ad Dominum: Recipe animam meam , tedium uite istius sustinens, non cupiditatem? Sed fugiebat secularem illecebram, et conuersationis maculose contagionem, et impie ac preuaricatricis nationis sacrilegia.

 35. Salomon quoque in mulier's illius specie corruptelam seculi huius exponit, et meretricias artes declinandas edocet . Hec est mulier aliena et fornicaria, a qua te ut custodias, adhortatur. Ne declines ad uias seculi cor tuum, sed colloces illud in manu Domini, in qua est cor regis. Qui enim se ipsum regit, quod pluris est quam aliis imperare, cor eius in manu Dei est, et quo Deus uult, conuertit illud. Non mirum si conuertit in bonum, qui perfecte bonitatis est. In manu ergo Dei simus, ut bonum queramus, 432 illud bonum incorruptibile atque incommutabile, de quo dicit Amos propheta: Exquirite bonum et non malignum, ut uiuatis: et sic erit uobiscum Dominus Deus omnipotens . Quomodo dixistis: Odio habuimus mala, et dileximus  bona? Ubi ergo bonus Deus, ibi bona sunt, que desiderauit uidere Dauid, et uisurum se credidit, sicut ipse ait: Credo uidere bona Domini in terra uiuentium . Illa enim bona sunt que manent semper, que non queunt temporis uel etatis mutatione corrumpi.

36. In illis bonis est qui Deum quesiuerit et inuenerit. Ubi enim cor hominis, ibi et thesaurus eius est. Non enim solet bonum datum deprecantibus Dominus denegare. Ergo quia bonus Dominus est, et maxime sustinentibus se bonus est, ipsi adhereamus, cum ipso simus tota anima nostra, toto corde, tota uirtute; ut simus in lumine eius, et uideamus eius gloriam, et delectationis superne fruamur gratia. Ad illud igitur bonum erigamus animos, et in  illo simus, atque in illo uiuamus, ipsi adhereamus, quod est supra omnem mentem, et omnem considerationem, et pace utitur perpetua ac tranquillitate. Pax autem supra omnem mentem est, et supra omnem sensum. Hoc est bonum quod penetrat omnia, et omnes in ipso uiuimus, atque ex ipso pendemus: ipsum autem supra se nichil habet sed est diuinum; nemo enim bonus, nisi unus Deus. Quod ergo bonum, diuinum; et quod diuinum, bonum. Et ideo dicitur: Aperiente te manum, implebuntur omnia bonitate . Per bonitatem enim Dei nobis uniuersa tribuuntur merito bona, quibus nichil admixtum est mali. Hec bona promittit Scriptura fidelibus dicens: Que bona sunt terre manducabitis . Boni ergo illius similes simus, ut que bona  sunt adipiscamur. Bonum quod est sine iniquitate, et sine dolo, et sine asperitate, cum gratia, cum pietate, cum sinceritate, et beneuolentia, caritate, et iustitia. Itaque omnes uirtutes bonitas tamquam mater fecunda amplectitur.



CAPUT uII.

Maximam esse causam quare hinc fugiamus, cum hec propria sit malitie sedes; ac item quid sit fugere? Malitiam hic non interire, et qua de causa? De serpentis damnatione, quidue a sententia in hominem lata differat? Quiuas accedit eiusdem sententia expositio.

 37. Est igitur non mediocris causa cur hinc fugere debeamus, ut perueniamus a malis ad bona, ab incertis ad fidelia et plena ueritatis, a morte ad uitam. Ipse quoque Dominus dicendo: Posui ante te bonum et malum, uitam et mortem , demonstrauit quia bonum uita est, sed eterna. Si hec enim obnoxia seculo atque eius malignitati, utique illa est bona, que non corrumpitur et mutatur, que nullo uitio degenerat, que uirtute acquiritur. Fugiamus ergo malitiam seculi huius, in quo ipsi dies, inquit , mali sunt; et fugiamus impigre. Ideoque Esaias clamat: Conualescite manus remisse, et genua dissoluta , id  est, non corporis, sed anime genua, conualescite; ut directum ad celi altissima mentis uestigium possit attolli, ut sit [a 1Kb] ductus solidior, uita maturior, 433 gratia plenior, prudentia circumspectior.

38. Hoc est enim fugere, scire quo tendas, ableuare se a seculo, ableuare se a corpore; ne iterum frustra se aliquis extollat, et inflatus mente carnis sue non teneat caput, et dicatur de his: Fugerunt, et non uiderunt . Sed hoc est fugere hinc, mori elementis istius mundi, abscondere uitam in Deo, declinare corruptiones, non adtaminare cupiditates, nescire que sunt mundi istius, qui nobis uarios gignit dolores exinanit cum repleuerit, cum exinaniuerit, replet. Et hec omnia inania et uacua, in quibus nullus solidus est fructus. Mortuus est diues,  et nichil habet; quia non est in Deum diues: et ideo insipiens, quia sapientia cultura est Dei, abstinere autem a malis disciplina est.

39. Quis ergo non fugiat malitie locum, officinam improbitatis, que interire nesciat? Denique non otiose signum positum est supra Cain, ne quis eum occideret; ut significaretur quod non exstinguatur et auferatur a terris malitia. Timebat Cain ne occideretur, quia fugere nesciebat. Augetur enim et cumulatur ipso usu malitia, et est sine moderatione, sine fine, dolo et fraude decernens, que factis suis proditur et sanguine peremptorum, sicut et Cain proditus est. uersatur itaque in terris malitia, [b 1Kb] atque istic errat; et ideo rogamus uoluntatem Dei fieri in terris sicut et in celis , ut et hic sit  innocentia. Itaque malitia quoniam illic iam locum non habet, hic circuit, hic seuit, seseque effundit, non mundano illo mersa diluuio, non Sodomitano exusta incendio. Denique grauius postea in seminariis pullulauit, usque in ipsum parricidales ac sacrilegas iniiciens manus uniuersorum auctorem salutis. Lex tactum damnat, non aufert malitiam. Ipse Dominus iehsu peccatum damnauit, auctorem eius distulit; ut esset per quem iusti probarentur. Etenim  quia malum Deus non fecit, sed nequitia diaboli inseruit, uindictam Deus distulit; ut ab ipsis quos deceperat, diabolus uinceretur .

40. Exercentur ergo decepti, ut et pretium luant facilitatis, et sumant studia uirtutis, industriam cautionis. Unde ait: Estote astuti sicut serpentes . Quare sicut serpentes? Ut et ille spolietur suo, et qui alios exuere uoluit, amittat que sunt ipsius, non uenena, sed merita nature. Denique deiicitur ille cum tu ascenderis. Scriptum est enim: uidebam satanam sicut fulgur cadentem de celo . Non fulgur, inquit, sed sicut fulgur; quia suum lumen amisit, quod habebat antequam tibi tuum lumen uellet auferre. uerum forte dicas quia  et de Saluatore legimus, quia sicut fulgur coruscans de sub celo . . . ita erit et aduentus Filii hominis . Bene et hic sicut fulgur, quia supra fulgur. Denique fulgur de sub celo: lumen autem uerum supra celum. Ergo Satanas sicut fulgur, quia amisit hoc quod habuit: tu autem recepisti quod amiseras.

41. Non enim ita circa illum sicut circa te soluta est sententia. Nam Christi gratia que te resoluit, illum astrinxit. Manet enim maledictio directa in serpentem propter tuam deceptionem. Sic enim dictum est ad eum: Maledictus tu ab omnibus 434 pecoribus terre . Omnium enim communis inimicus est, qui fuit hostis bonorum, et pro iis damnatur quos adhuc non leserat; quoniam qui hominem lesit, cui illa omnia subiecta sunt, lesit omnia. Communem  etenim legem soluit, qua et ipse homini cum ceteris subditus est. Ideo communi odio omnium atque exsecratione maledictio eius oneratur. Genus autem damnationis non mors, sed pena diuturna est: Super pectus, inquit, tuum et uentrem ambulabis . Premenda enim fuit noxia conscientia, et proterenda malitia, fraudulentumque secretum tamquam a Dei facie relegandum: simul ostenditur quod terrena malitia sit, que in terram recuruet. Denique addidit: Et terram edes omnes dies uite tue. .

42. Describi quidem his natura serpentis uidetur, sed magis omne uas malitie describitur, omnis serpens improbitatis, qui in uentrem se deiicit, atque intra se uenenum suum claudit, et intus in pectore suo uoluit, cogitationibus suis lubricus, et super  fraudes suas ambulans, suis dolis se ipse implicans, mouens semper atque exagitans sua uenena cum cogitat, uentrem quoque, hoc est, seminarium cordis sui proterens. Unde pulchre Dauid ait: Alienati sunt peccatores ab utero, errauerunt a uentre, locuti sunt falsa. Furor illis secundum similitudinem serpentis, sicut aspidis surde et obstruentis aures suas, que non exaudiet uocem incantantium; et uenefici, cum incantatur a sapiente . Propter hoc  etiam illud pulchre dictum uidetur, quod in libro prophetico legimus: uentrem meum doleo, uentrem meum doleo ; quia ibi est malitia, ubi debet esse innocentia: et illud plus laborat, quod in nobis debet esse tranquillius: atque id nequitie uestigiis proculcatur, stimulatur unguibus, processu quodam improbitatis, incrementoque concutitur, ubi est genitale seminarium posteritatis eterne. uidetur quidem hoc ad id esse referendum, quod dolebat perisse quos creauit filios et suscepit, sed multo magis, quod in uentre suo uerbi seminarium non habebat. Ideo uentrem suum dicit, quasi pretiosissimum. Pretiosus enim mentis uterus est, in quo fecunda seges consiliorum uerbi semine pullulare consueuit, et uite totius solent atque uirtutum ac disciplinarum quedam  membra formari.

43. Sed ut reuertamur ad propositum, quod malitiam Deus reprimendam [a 1Kb] interim, quam abolendam putauerit, ait ad serpentem: Et inimicitias ponam inter te et inter mulierem, et semen tuum et semen mulieris. Ipsa tibi obseruabit caput, et tu illius calcaneum . Ubi inimicitie sunt, ibi discordia est, nocendique studium: ubi nocendi studium, ibi malitia ponitur. Ergo discordia inter serpentem et mulierem discordie malitia subest. Non est ergo sublata malitia. Denique seruatum est serpenti, ut calcaneum mulieris et seminis eius obseruet, quo noceat, et uenenum suum infundat. Non ergo ambulemus in terrenis, et serpens nobis nocere non poterit. Sumamus Euangelicum calceamentum quo uenenum serpentis excluditur, morsus eius hebetatur, ut simus  calceati pedes in Euangelium. Et fortasse ideo Moyses 435 iubetur soluere calceamentum pedum suorum, ut sumeret calceamentum Euangelii; uel quia non Moysi, id est, non prophetis, sed apostolis predicatio Euangelii debebatur. Ea est quam supra diximus, dicta in serpentem sententia. In hominem quoque cuiusmodi directa sit, consideremus.

44. Maledictus ille qui auctor est culpe: sed non maledictus est iste qui aliena fraude deceptus est; tamen quia non seruauit mandatum Dei, operum suorum labore damnatur. Maledicitur sane terra, sed in operibus peccatoris ; et maledicitur, donec resoluatur in terram. Ideo ergo suscepit iehsu carnem, ut maledictum carnis peccatricis aboleret; et factus est pro nobis maledictum, ut benedictio absorberet  maledictionem, integritas peccatum, indulgentia sententiam, uita mortem. Suscepit enim et mortem, ut impleretur sententia, [b 1Kb] satisfieret iudicato: Maledictum carnis peccatricis usque ad mortem. Nihil ergo  factum est contra sententiam Dei, cum sit diuine conditio impleta sententie. Maledictum enim usque ad mortem, post mortem autem gratia. Mortui ergo seculo sumus, [c 1Kb] quid adhuc seculo decernimus? mortui sumus cum Christo, quid adhuc uite huius actus requirimus? Mortem Christi in corpore nostro circumferimus; ut et uita Christi in nobis manifestetur. Non ergo iam nostram illam uitam, sed Christi uitam uiuimus, uitam innocentie, uitam castimonie, uitam simplicitatis, omniumque uirtutum. Cum Christo resurreximus, in ipso uiuamus, in ipso ascendamus; ut serpens calcaneum nostrum quod uulneret, in terris reperire non possit.



CAPUT uIII.

Quomodo licet hic retineamur corpore, tamen animo fugere possimus, atque adeo debeamus; ne cum pretereunte figura huius mundi opera nostra nosque ipsi pretereamus: quod ne contingat, mandata Dei non pretereamus, sicut nec ullius discipline profectum; quemadmodum plures e sanctis ueteribus fecisse compertum est.


45. Fugiamus hinc. Potes animo fugere, et si retineris corpore. Potes et hic esse, et adesse ad Dominum, si illi adhereat anima tua, si post ipsum cogitationibus tuis ambules, si fide, non specie uias eius sequaris, si ad ipsum confugias. Est enim refugium et uirtus, cui dicit Dauid: Ad te confugi, et non sum deceptus . Ergo quia Deus refugium, Deus autem in celo, et supra celos: utique 436 hinc illo confugiendum est, ubi pax, ubi requies  ab operibus, [d 1Kb] ubi epulemur sabbatum magnum, sicut dixit Moyses: Et erunt sabbata terre uobis esce . Epulatorium enim et plenum iucunditatis et tranquillitatis est, requiescere in Christo, et eius delectationem uidere. Qui ergo confugimus ad Deum, ad mundum reuertemur? Qui peccato mortui sumus, peccata repetemus? Qui renuntiauimus seculo et usui eius, iterum in luto eius herebimus?

46. Fugiamus hinc, quia tempus breue est. Audi quomodo fugias: Et qui habent uxores, ita sint ac si non habeant; et qui flent, tamquam non flentes; et qui gaudent, tamquam non gaudentes; et qui emunt, tamquam non possidentes; et qui hoc mundo utuntur, tamquam non utantur. Preterit enim figura huius mundi . Non ergo cum pretereunte  figura mundi opera nostra pretereant, ne etiam ipsi pretereamus; sed maneamus in ueritate. Si maneamus in Christo, manemus in ueritate, et cum eo manebimus, et non preteribimus, sed dicemus: Benedictio  Domini super uos, benediximus uobis in nomine Domini . Qui enim pretereunt, non possunt dicere, quia non dixerunt pretereuntes uiam: Benedictio Domini super uos, quemadmodum dixit Propheta. Itaque si uolumus non preterire opera nostra, non pretereamus mandata Dei, non pretereamus requirendi Iesu Domini diligentiam, emerendi eius gratiam. Non preteriuit eum illa mulier que usque in pharisei domum ingressa, in qua Christus recumbebat, in pedes eius superfudit unguentum.

47. Non pretereamus discipline alicuius profectum, sicut etiam Ioseph adolescentulus non preteriuit; quia fratres suos requirebat, et ad eum festinabat locum, in quo pascebant oues; et cum cognouisset quia in Dothaim sunt, perrexit eo. Significatur  autem illo uerbo Dothaim defectus idoneus, id est, uanarum opinionum defectus non mediocris, sed perfectus et plenus, in quo profectus est anime. [a 53Kb] Sapiens enim quando minuit, addit. Deficiunt enim seculares opiniones, que mulieribus infirmis comparantur. Unde pulchre quo ostenderetur [b 1Kb] Sara ad profectum uenisse, ut generaret risum et letitiam: Defecerunt, inquit, Sare fieri muliebria . Bona ergo defectio cupiditatum, defectio uanitatis; quia ueritatis adiectio est. Unde et sanctus Dauid ait: Defecit in salutare tuum anima mea . Paritura etenim erat [c 1Kb] que concesserat, eoque et promiserat Deus: paritura letitiam, et sobriam illam iucunditatis ebrietatem: paritura [d 12Kb] ante exspectatum, ingenii celeritate 437 partus, facta  sapientie. Denique et de aliis Hebreis mulieribus habes, quia Hebree prius pariunt, quam ueniant obstetrices ; eo quod anime iustorum non exspectent artes et disciplinas propter inuentionum genera, nec requirant adiumenta generandi: sed sponte partus suos fundant, exspectationemque preueniant.

48. Nec minus impiger ad inueniendum, quam ad exsequendum Iacob, cui cum mater dixisset, ut inferret patri escas , [e 6Kb] definitionum genera suppetisse cernimus. Nam et cito inuenit,  et inuentorum suorum auctorem testificatus est Deum, in quo et diligentie palma, et ingenii significatur ubertas. Prima ergo definitio in inuentione: quod inuenitur, queritur: et quod queritur, temporis est: quod temporis est, utique diligentie est. Quod autem preuenit usum temporis, Deus infundit, Deus dat: quod Deus dat, nature, non diligentie est. Ingenium igitur diuini est muneris . quod autem diuini muneris, hoc nature. Ingenium ergo nature est, inuentio diligentie: illud sine tempore, hoc indiget tempore. Ideoque illud in tempore presto est, hoc in spatio temporis inuestigatur: illud supra nos, hoc uero ad nos refertur.

49. Querenti igitur patri cibum uerbi (non enim in solo pane uiuit homo, sed in omni uerbo Dei: talem  cibum querebat Isaac, talem cibum esuriebat Petrus  Esau presto non habuit cibum spiritalis et uelocioris ingenii. Dum iste uenatur et querit, et predurum atque agrestem sermonem suggerere parat, preuenit Iacob celeri inuentione, et miti, et prope domestica responsione suaue uerbum ministrans, quo eum mulceret ac delectaret. Unde miratus pater ait: Quid est hoc, quod tam cito inuenisti, fili mi? Respondit Iacob: Quod tradidit Dominus Deus tuus in manus meas . Prima definitio in interrogatione est, secunda in responso. Plena igitur omnia reperiens pater que erant uel ingenii, uel diligentie, definitionis consummatione conclusit dicens: Ecce odor filii mei tamquam odor agri pleni,  quem benedixit Dominus . Ager enim et naturale habet fertilitatis ingenium, et culture diligentiam temporalem, meritoque in eo est plenitudo, cui utrumque non deest. Simul cum addiderit: Quem benedixit Dominus, uidetur nature gratiam pretulisse cultionis labori. Et confirmauit Esau dicens: Iuste uocatum est nomen illius Iacob. Supplantauit enim iam me bis, et primogenita mea accepit .

50. Sed forte dicas: In quo moram fecit, qui ad uenationem a patre missus est? Sed considera quia et pater pronuntiauit, quia paratum habere non posset,  quod spiritaliter petebatur; et ideo quia deficiebat ingenio, uel diligentie subsidium ut adiungeret, exigebat. Celeritatis quoque admonet, qui ait: Cape arcum et sagittam . Accepit tamen et diligentie fructum, qui agnouit superius 438 esse ingenii munus.

51. Nec immerito domesticos cibos detulit, qui de domesticis seminis sui sapientie sibi acquisiuit copulam. Bona autem diligentia cum sapientia, et inuentio cum ingenio naturali. Denique habens in promptu sapientie copulam sanctus Isaac, deambulabat in campo, immo abalienabatur. Et nos primo sapientie copulemur, et sic exeamus in campum querere et inuenire cupientes. Multi enim sine sapientia male querunt. Et ideo Cain quia non acceperat a Deo  prudentiam, male quesiuit, male exiuit in campum; Abel bene, qui perfectum sacrificii munus impleuit. Bonum enim sapientie sacrificium, bona est hostia fides, et omnis uirtus. Denique sapientia interfecit suas hostias, et miscuit in craterem uinum suum. Et ideo ut insipientibus gentilibus potum fidei daret, ad craterem suum conuocauit eos dicens: Qui est insipiens, diuertat ad me . Et egentibus sensu dixit: uenite et edite de meis panibus, et bibite uinum quod miscui uobis . De hoc cratere Plato in suos libros transferendum putauit, ad cuius potum euocauit animas: sed eas explere nesciuit, qui potum non fidei, sed perfidie ministrabat.



CAPUT IX.

Urget ut hinc fugiamus, sicut fugit Iacob de patria, et sicut cerui ad fontes; quos qui desiderat, super se animam suam exemplo Susanne effundat oportet. Quomodo Paulus et Lot fugerint; ac nobis similiter fugiendum sit in supernam ciuitatem, quoad summus sacerdos moriatur: cum quo et uetus homo noster debet mori.


52. Fugiamus ergo hinc sicut fugit de patria sanctus Iacob. Sciebat enim ueram patriam esse superiorem. Fugiamus sicut cerui ad fontes aquarum: quos sitiebat Dauid, sitiat et anima nostra. Quis est ille fons? Audi dicentem: Quoniam apud te est fons uite . Huic fonti dicat anima: Quando ueniam et parebo ante faciem tuam ? Fons enim Deus est: sed qui hunc fontem desiderat, effundat  super se animam suam; ut nichil [a 1Kb] passioni carnis relinquat, sed ubique anima superfluat.

53. Pulchre eam effudit Susanna, ut euaporare in eam non possent incendia corporis, mortis formidines, uite cupiditates. Effusa super ipsam anima omne restinxit carnale desiderium, seculare studium.  Que etiam prodigiosorum senum, et impudentium presbyterorum [b 1Kb] potuit flammas restinguere, nisi in his libidinis profluuium redundasset. A quibus cum intenderetur calumnia, si assensus negaretur adulterio, ingemuit Susanna, et dixit: Angustie mihi adsunt undique. Si enim hoc fecero, morte eterna peribo: sin autem, non effugiam manus uestras . Melius tamen iudicauit crimen fugere potius, quam periculum. 439 Plorauit itaque cum crimen ei obiiceretur: plorauit cum sibi de pudica et casta adulteri iudicium uindicarent; non mortem deplorans, sed castitatis calumniam. Religionis iniuriam plorauit, et effudit super se non corpus, sed animam. Effudisset enim corpus, si carnalibus acquieuisset. Denique cum morte damnaretur, exclamauit,  quasi iudex reorum, arbitra columniantium; et innocentis conscientie auctoritate diuinam sibi in iudicium accersiuit cognitionem, non timore mortis percita, sed arguentis [c 1Kb] censure potestate precelsa. Susanna ergo fugit seculum, et se Deo credidit, ad illam arcem ciuitatis eterne fugiens, que totum mundum complectitur, [d 1Kb] quoniam intra Deum sunt omnia.

54. Fugit et Paulus ut euaderet per fenestram in sporta demissus, spartum enim triplex rumpi non posse nouerat: sed fugit, ut Euangelium Domini toto orbe predicaret; et ideo in paradisum raptus est. Et nos fugiamus per fenestram audientes precepta Domini, et uisu sobrio, atque oculorum castitate seruantes.

 56. Fugiamus sicut Lot, Sodomitana crimina amplius, quam supplicia formidans. Magis enim pius certe scelerum fugit contagia, qui Sodomitis domum clausit: nec cohabitans nouerat eos, quorum flagitia nesciebat, et opprobria auersabatur: nec fugiens respexit eos quorum conuersationes non desiderabat. Fugit ergo sicut Lot, qui renuntiat uitiis, abdicat se incolarum moribus, qui post se non respicit, qui superiorem illam ciuitatem ingreditur introitu cogitationum suarum, nec recedit ex ea donec moriatur Princeps sacerdotum, qui tulit peccatum mundi. Mortuus quidem semel est: sed moritur unicuique qui baptizatur in morte Christi; ut consepeliamur cum eo, et resurgamus cum eo, et in nouitate uite illius ambulemus.

 56. Bene fugis, si cor tuum non imitetur peccatorum consilia, et cogitationes eorum. Bene fugis, si oculus tuus fugit calices et phialas; ne 440 fiat libidinosus, dum moratur in uino. Bene tugis, [e 23Kb] si oculus tuus alienam declinet, ut lingua tua ueritatem custodiat. Bene fugis, si non respondeas imprudenti  ad imprudentiam illius. Bene fugis, si auferas gressum pedum tuorum ex ore insipientium. Cito enim malis ducibus erratur: sed si uis bene fugere, longe fac uias tuas ab eorum sermonibus.

57. Mortuus est tibi Princeps sacerdotum, tibi crucifixus est, ut clauis eius adhereas. Te enim in illa carne, et tua peccata suscepit: affixa sunt illi patibulo tuorum delictorum chirographa; ut iam mundo nichil debeas, cui semel renuntiasti. Et recte nichil debes, cui suppetit dicere: Mihi enim mundus crucifixus est, et ego mundo ; ut iam mortem non timeas, si geras Christum, in quo potes dicere: Ubi est, mors, uictoria tua? Ubi est, mors, aculeus tuus ? Etenim cum uetus ille homo noster affixus est cruci, destructum est peccatum,  obtusus aculeus, uacuata culpa; ut ulterius seruire flagitiis desinamus. Abiit enim uetus homo. Nunc autem iam non uetus homo in nobis: sed noua est  creatura, habens in se similitudinem Christi, cuius mortis similitudini consepulti imaginem uite eius assumpsimus, alas gratie spiritalis accepimus.

58. Sic igitur uolate, ut dicatur de uobis: Qui sunt isti qui ut nubes uolant, et sicut columbe cum pullis suis ? Ut nebule uestre rorent iustitiam, et columbe pariant simplicitatem. Sic nauigate quasi transfretantes mundum, non pererrantes, quasi naues Tharsis; ut ad intelligibiles portus cursum dirigatis, et conuehatis diuitias maris. Sic festinate, ut dicatur de uobis: Leues facti sunt super aquilas . Ab ira enim uentura fugiendum uidetis, quam declinare poterunt, qui per penitentiam sibi spem locauerint euadendi, et reconciliationis future fidem hauserint, per Dominum nostrum Iesum Christum,  cui regnum est a seculis, et nunc, et semper, et in omnia secula seculorum. Amen.



[DE IACOB.]





IN LIBROS DE IACOB ET uITA BEATA ADMONITIO.


Ex ipsa quidem horum librorum inscriptione cognoscere est Ambrosium de historia patriarche Iacob, deque rebus ad beatam uitam pertinentibus agere: uerum ea non sola sunt de quibus agit, et hec ipsa singulari quadam ratione tractat, quam non abs re fuerit hic  explicare. Enimuero antequam ad illud accederet argumentum, existimauit neophytis tradenda uirtutum precepta, et qua uia quibusue adiumentis perfectionem conditioni uite a se in baptismo palam nuncupate conuenientem acquirerent, aperiendum.

Quapropter primis ipsis prioris libri uerbis docet ad fructum aliquem ex institutis quibus imbuebantur, percipiendum, adhiberi oportere animum docilem, qui motuum prauorum tumultus recte rationis tractatione corrigeret: tametsi enim omnes illos motus ea, quantacumque uirtus eius sit, radicitus euellere neutiquam ualeat, posse tamen cupiditates resecari temperantia, quam Deus primo parenti, necnon postea in Lege seruandam precepit: hinc nostros omnes lapsus uoluntati illi que Legis ac Euangelii iussis parere poterat, non carni cuius membris ipsa pro libito siue ad iustitiam siue ad iniquitatem utebatur, imputandos esse: si diabolus uoluntarium sibi seruum auctionatur , a Christo non nisi uoluntarium militem eligi: quemque autem propria sponte illius seruum fieri quem sibi Dominum adoptasset. Ex his preclare ob oculos ponit quantum glorie ac utilitatis redeat ex seruitio Christi, cuius quidem numquam non liberti sumus, quippe quos immenso mortis sue pretio redemerit, ac redimendo, muneribus queis maiora alia nec optare possit quisquam, donauerit.

Affirmat porro diuina inter beneficia numerandam esse Legem ueterem, quandoquidem addita ipsi gratia quod eidem legi possibile non erat, effecit; ut semper ad opem confugeremus prepotentis illius Seruatoris, sine quo ad perfectionem sanctitatis peruenire non licet. Ad extremum hortatur ne umquam patiamur e memoria nobis excidere summum illud beneficium, per quod nobis in baptismate Christo commortuis et conuiuificatis peccata dimissa essent; ut eidem uita gratie iungeremur ac uiueremus. Unde concludit ab eo nos neque aduersis neque incommodis ullis separari debere, cum in hisce rebus uite istius felicitas omnis posita sit.

Itaque postquam sanctus Doctor in eiusmodi preceptionibus primi huius libri sex capita insumpsit, in septimo, sicut et in octauo generalibus argumentis demonstrat nulla calamitate, nulla miseria uite felicitatem interpellari; in his enim, inquit, probamur, in his beata uita est, etiamsi multis periculis inundetur . Hec tamen in alio reperiri negat nisi in sapiente, iusto, et perfecto homine, qui nec dispendiis minuitur, nec aduersis frangitur ; cum beatitudinem suam in una summi boni, hoc est, ipsiusmet Dei possessione constituat. Ceterum a perfecto illo nequaquam exigit in damnis, puta in morbis, in morte consanguineorum, in captiuitate, stoicam apathiam, sed mentis equabilitatem, quam ab illo ipso alios doceri testificatur.

His uniuersim in primo libro constitutis, in secundo eadem nobilissimis clarorum uirorum qui sub antiquo federe floruerunt, exemplis probat. Sed imprimis patriarche Iacob uitam proponit, cuius precipuis actionibus planum facit, quanta uel in maximis calamitatibus felicitate sit potitus. Cum autem subinde sermonem suum expositionibus ad mores informandos maxime accommodatis aspergat, quandoque etiam digreditur argumento, ut in mystico sensu spatietur. Denique non dubitat de parentum Iacob in eum caritate sat multis disserere, ut  inde parentes omnes intelligant, quomodo erga liberos equalem exhibere amorem atque iustitiam teneantur. Alia nonnulla eiusdem patriarche facta, cuiusmodi sunt que contigere in Patriarchis benedicendis, attingit quidem, sed paucis omnino; haud dubie eo consilio, ut illa ipsa proprio tractatu fusius uberiusque prosequeretur. Post hec subiectis obiter Ioseph atque aliorum quorumdam exemplis, ad sacerdotem Eleazarum, ac septem fratres Machabeos, eorumque matrem stylum conuertit. Hic sane in tribus ultimis huiusce libri capitibus toto eloquentie sue cursu fertur, ut felicitatem qua nobilissimi illi martyres in lege nutriti, per gratiam coronati , in ipsis suppliciis licet immanissimis beabantur, summam exstitisse demonstret.

Cum autem diutius in Iacobi exemplo immoretur, de quo nouem ferme secundi libri capitibus disputat, ut in maximis quoque miseriis astruat beatam esse uitam: hinc dubio procul operi titulus inscriptus est De Iacob et uita beata; nec aliam ob causam alibi scribit propositam abs se in Iacob singularem animi laborumque patientiam . At quando illustrium etiam Machabeorum celebratissimum agonem ultimis tribus capitibus predicauit, hinc esse arbitramur quod Magnus Cassiodorus dixerit: Nam et sanctus Ambrosius, ubi de persona Ioseph ipse loquitur, secundum librum Machabeorum exempli causa memorat, cuius maximam partem ad demonstrandam tolerantiam eloquentie sue dulcissimo liquore patefecit . Cur hic auctor istas commentationes nomine librorum de Patriarchis designauerit, iam declaratum est: at uero in dubium reuocare quis possit, an non in laudato testimonio pro Ioseph melius Iacob substitueretur? Certe quidem id non perperam uidetur colligi posse tum quod Iacob dicendi argumentum Ambrosio suppeditet, tum quod obscurum non sit corruptionem in hunc locum aliquam irrepsisse. Ubi enim nunc Ioseph, ibi olim Esdras legebatur. Nihilominus tamen cum S. Presul de Machabeis illis disserat post factam Iosephi quem in ipso carcere felicitatem suam inuenisse docet, mentionem; hic Senatoris textus defendi potest. Ambrosiana autem illa eloquentia qua locum hunc suauissime perfundi ille animaduertit, etiam alibi passim in hoc opere elucet non mediocriter.

Extra controuersiam est eosdem hos libros e concionibus quas ad populum suum habuerat, concinnatos esse; siquidem preter oratorios dicendi modos quos istic licet obseruare, expressis uerbis ipse significat uerba se facere post recitatum illud Euangelium, in quo dicitur: Ubi thesaurus tuus, ibi et cor tuum: sicut legi , inquit, audisti hodie . Difficile uero sit quot sermonibus tractatus illi componantur, definire: illud saltem affirmare licet eosdem ad neophytorum gregem habitos fuisse festis paschalibus anni circiter 387, quo superiores libros pronuntiauit, sicuti euidentius ex libro de Ioseph patriarcha confirmari potest.

Exstat Philonis scriptum sub hoc titulo: Quod omnis probus sit liber; cuius sane materia cum istis Ambrosii lucubrationibus haud parum habet affinitatis. Nihil tamen decerpsit inde S. Doctor, nisi cum de Esau loquitur. Istic enim quidquid in illo libro optimum ac prestantissimum est, uidetur dedita opera intra medie pagelle angustias contraxisse.





SANCTI AMBROSII MEDIOLANENSIS EPISCOPI DE IACOB ET uITA BEATA LIBRI DUO [a 1Kb] . 



LIBER PRIMUS.



443. CAPUT PRIMUM.


Ad uirtutum disciplinam, passionesque cercendas necessarium esse sermonem prudentem, ac mentem rationi intentam; itemque rationem licet omnino concupiscentiam exscindere nequeat, posse tamen uel grauissimis motibus moderari.

1. Necessarius ad [b 1Kb] disciplinam bonus omnibus sermo, plenus prudentie; et mens rationi intenta  precurrit uirtutibus, passiones cercet. Docibilis enim uirtus. Denique studio et discendo acquiritur, dissimulando amittitur. Alioquin nisi sermo bonus necessarius esset ad correctionem, numquam Lex diceret: Non adulterabis . Sed quia nudus sermo ad monendum utilis, ad persuadendum infirmus est, ideo adhibenda est rationis recte consideratio; ut quod sermo bonus prescripserit, ratio plenius tractata persuadeat. Non enim seruili  ad obediendum constringimur necessitate, sed uoluntate arbitra, siue ad uirtutem propendemus, siue ad culpam inclinamur. Et ideo nos aut liber affectus ad errorem trahit, aut uoluntas reuocat, [a 1Kb] rationem secuta. Passio autem grauissima culpe concupiscentia est, quam ratio emollit et comprimit. Emollire enim potest, eradicare non potest; quoniam animus qui 444 est rationis capax, non est suarum passionum dominus, sed repressor. Neque enim fieri potest ut facilis ad iracundiam non irascatur: sed ut ratione se temperet, indignationem cohibeat, [b 1Kb] a puniendo se reuocet; sicut et Propheta nos docet dicens: Irascimini, et nolite peccare . Concessit quod nature est: negauit quod culpe est.

 2. [c 1Kb] Omnis itaque temperantia ex aliis, non ex se originem sumit, ideoque secunda est. Nam aut de naturalibus suscipitur, aut de utilibus. Itaque aut naturalia temperat, aut utilitatis assertor est. Denique non ibi excidit concupiscentiam: sed facit ne concupiscentie seruiamus. Quis enim tantus, ut corporalem motum possit auferre, nisi solus ille qui potuit de infructuosa ficulnea dicere, [d 1Kb] hoc est malitia Iudeorum: Ecce anni tres sunt ex quo ueni querens fructum in ficulnea hac, et non inuenio: succide ergo illam. Cui respondit seruus: Remitte illam et hoc anno, usque dum fodiam circa illam, et mittam cophinum stercoris; et siquidem fructum fecerit: sin autem, in futurum succides illam . Merito ad Dominum retulit, quia exscindende [e 1Kb] temporalis  prolapsionis potestatem sibi ipse uindicare non poterat: sed Domino reseruabat.

3. Denique quem de hominibus meliorem et fortiorem assumemus, quam sanctum Dauid, qui sibi cupiditatem qua concupierat aquam de lacu Bethlehem, hostili interclusam exercitu, auferre non potuit, potuit mitigare? Nam cum aliis utique 445 defuisse non inueniamus. id est, tanto exercitus numero, cum utique multo minus regi deesse potuerit ex ceteris fontibus aqua; irrationabilem quamdam concupiscentiam passus, desiderauit eam que hostium erat circumfusione uallata, unde sine maximo periculo non facile potuisset deferri. Itaque ait: Quis mihi dabit potum de lacu qui est in Bethlehem ad portam ? Et cum essent reperti tres  uiri qui hostium castra preciderent, et deferrent aquam quam summo desiderio desiderasset, cognoscens quod periculo alieno aqua sibi eadem constitisset, profudit illam Domino , ne sanguinem illorum qui eam detulerant, bibere uideretur. Que res indicio est quod concupiscentia quidem rationem preueniat sed ratio cupiditati resistat. Humanum itaque passus est Dauid, ut irrationabiliter concupisceret: sed illud laudabile, quod irrationabilem concupiscentiam rationabiliter parato fraudauit remedio. Dum laudo uiros qui erubuerunt desiderium sui regis, et maluerunt finem eius uerecundie uel periculo proprie salutis afferre: plus laudo eum qui erubuit in suo desiderio alienum periculum, et aquam dubie sortis pretio quesitam, sanguini comparauit: simul quasi repressa uictor cupiditate profudit aquam  Domino; ut ostenderet quod concupiscentiam suam uerbi consolatione restingueret.

4. Potest igitur mens sobria impressiones refrenare ac reprimere quamuis grauium passionum, et feruorem omnem cupiditatis flagrantissime refrigerare, deriuare alio motus, et recte rationis tractatione despuere passiones. Etenim cum Deus hominem constitueret, et in eo mores sensusque plantaret, tunc motibus eius imposuit regale mentis imperium; ut omnes sensus motusque hominis, eius uigore ac potestate regerentur. Adiunxit ad gratiam creature, ut mentem ipsam diuinis informaret preceptis, et sapientie instrueret disciplinis, quibus et [f 1Kb] cauenda prenosceret, et eligenda cognosceret.  Mens igitur recta ratione tenens disciplinam sapientie, ut diuina ac humana cognoscat, eruditur in Lege per quam discit quas sibi subiicere debeat passiones.



CAPUT II.

Passionibus tum animi, tum corporis moderari temperantiam: cuius effectus patriarcharum demonstrantur exemplis, ac deinde rationis dignitate commendata, eamdem temperantiam diuino precepto muniri Sanctus ostendit:

5. Passionum autem uelut duces sunt naturales delectatio et dolor, quas sequuntur cetere. Ille enim complectuntur uniuersas, quarum utraque non solum corporis, sed etiam secundum animam passiones  sunt. Et quia diximus subesse his alias passiones, ante delectationem concupiscentia, post delectationem gratulatio est: ante dolorem autem est timor, post dolorem tristitia. Commotio autem animi communis passio, et delectationis et doloris est. Transcurram alias, id est, superbiam, auaritiam, ambitionem, contentionem, 446 inuidiam, que sunt secundum animam passiones: transcurram etiam inexplebilem uorandi libidinem, effusionemque luxurie atque lasciuie, que uitia nexa sunt corpori, et secundum illud operantur. Meritoque temperantia quam maxime istarum passionum restinguit ardorem, que primum sobrietate atque moderamine animum temperat, mentem informat; deinde etiam deliciarum abstinentia restringit habenas corporalis ferocitatis.  Ideo Lex recidit ciborum licentiam , epularum copias, non solum ut resecaret luxuriam: uerum etiam ut inhibentis contemplatione precepti uiam tractationi rationis aperiret, que irritamenta gule ceterasque recideret [a 1Kb] cupiditates, corporeas passiones motusque cohiberet. Temperantia est igitur correctionis preuia, discipline magistra.

6. Ab hac profectus Iacob sanctus, primatus a fratre quos non habebat , accepit; eiusque prelatus assensu docuit in reliquum intemperantes proprio sibi uiles esse iudicio. Ab hac profectus Ioseph, et calorem iuuentutis edomuit, et tentatum adulterinis animum illecebris, recte rationis inductione firmauit. Denique quamuis fortis esset et  ualidus, tamen tractatu rationis fulcire se maluit dicens uxori domini sui: Si Dominus meus non scit preter me aliquid in domo sua, et omnia quecumque habet, dedit in manus meas, neque subtractum est a me quidquam preter te que uxor illius es: et quomodo faciam uerbum hoc malum, et peccabo coram Deo ? Hec est igitur recte rationis tractatio quam Greci nuncupant, qua mens sapientie intenta solidatur. Pulchra enim ratio, quod nec beneficiis domini esse deberet ingratus, nec occultum posset esse peccatum. quod, Deo teste, committeret, quem latere non posset.

7. Bona igitur ratio, que et hostilem plerumque affectum exuit, et dolorem iniurie sequestrat. Denique et in acie plerumque uictorem mitigat, et ferituri  mucronem retardat, et rogantem morti eripit; eo quod subiectis parcere iusta ratio persuadeat. Nam de excludendo uel mitigando iniurie dolore quis melior magister, quam patriarcha Iacob, qui proprios coarguens filios Simeon et Leui ait: Odiosum me fecistis, ita ut seuus uidear . Et utique ulti fuerant sororis iniuriam, que contra instituta patria uiolato fuerat pudore temerata; nec potuit Iacob, preceptor discipline, custos  pudoris, stuprum probare commissum: sed maluit insolentes ratione cohiberi, sciens quod indignationem ratio temperare posset.

8. Temperantia est igitur que resecat cupiditates. Hanc primis hominibus tenendam mandauit Deus dicens: De fructu autem ligni quod est in medio paradisi non edetis, neque tangetis illud, ne moriamini  Et quia non est retenta, ideo transgressores uirtutis egregie paradisi exsules facti sunt, et immortalitatis exsortes. Hanc Lex docet, et uniuersorum infundit affectibus .



447 CAPUT III.

Temperantiam, sapientiam, et disciplinam a Domino doceri; quod sequitur ad studium cohortatio: item culpam nostram ascribendam esse soli nostre uoluntati, qua uel peccato uel iustitie seruimus; ac demum utra seruitus utri preferenda uideatur?

9. [b 1Kb] Docere autem Dominum eam, et sapientiam, et disciplinam Scriptura testatur. De temperantia in Lege : de ceteris in libro Iob, in quo scriptum est: Nonne Dominus est qui docet intellectum et disciplinam ? Et in Euangelio Dominus ipse ait: Discite a me quia mitis sum, et humilis corde  Et alibi ad discipulos ait: Ite, docete omnes gentes, baptizantes eas in nomine Patris et Filii et Spiritus sancti . Unde autem discipuli dicti? Aut quid aliud a Christo nisi uirtutum operari precepta discebant? Denique Dauid ait: uenite, filii, audite  me, timorem Domini docebo uos . Utique timor Dei de numero uirtutum est; quia initium sapientie timor Domini, per quem adsciscitur pie forma doctrine, de qua Paulus ait: Gratias autem Deo quod fuistis serui peccati, sed obedistis ex corde in eam formam doctrine, in qua traditi estis: liberati autem a peccato, serui facti estis iustitie . Doctrina igitur facit ut possimus peruenire ad iustitiam. Potest igitur acquiri iustitia discendo. Intendamus igitur studio in formam Euangelice doctrine. Minimum studii plerumque pro maximo habetur In studio enim sunt omnia, per quod adhibetur obedientia, que in utramlibet partem propenderit, aut culpam adiungit, aut gratiam. Hec nos in primo Adam traxit ad mortem, hec nos in Adam secundo  ad uitam uocauit.

10. Non est quod cuiquam nostram ascribamus erumnam, nisi nostre uoluntati. Nemo tenetur ad culpam, nisi uoluntate propria deflexerit. Non habent crimen [c 1Kb] que inseruntur reluctantibus: uoluntaria tantum commissa sequitur delictorum inuidia, quod in alios deriuemus. uoluntarium sibi militem elegit Christus, uoluntarium seruum sibi diabolus auctionatur. Neminem iugo seruitutis astrictum possidet,  [a 1Kb] nisi se prius peccatorum ere ei uendiderit. Quid carnem quasi infirmam accusamus? Membra nostra arma sunt iniquitatis, et arma iustitie. uidisti pauperem iniuriam accipientem, protexisti eum; membra tua arma pietatis sunt, quibus pauperem ab iniuria uindicasti. uidisti egenum, donasti eum muneribus, dextera tua mortem a tuo pectore repulisti. uidisti eum qui ducitur ad mortem, eripuisti eum, quia scriptum est: Eripe eum qui ducitur ad mortem : membra tua arma sunt iustitie, si iniuste hominem perire non passus es. uidisti mulierem, castigasti corpus tuum, mortificasti libidines, procaces meretricis oculos auersatus deseruisti, membra tua arma sunt castimonie. Contra autem, si oculus tuus uidit mulierem ad concupiscendum eam, aperuisti  uulnus, impressisti telum 448 corpori tuo, membra tua arma peccati sunt. uidisti possessionem pupillorum, et paternis eos expulisti sedibus, transtulisti terminos quos posuerunt patres tui, membra tua arma iniquitatis sunt. Affectus igitur, non caro auctor est culpe, caro autem uoluntatis ministra. Non ergo uendat nos uoluntas nostra.

11. Clamat Apostolus: Nescitis quoniam cui exhibuistis uos seruos ad obediendum, serui estis eius cui obedistis, siue peccati in mortem, siue obeditionis in iustitiam ? Ergo si aut peccato seruimus, aut iustitie, consideremus in qua parte seruitus tolerabilior, fructus uberior. Sed qui potest esse fructus in morte? Peccati enim stipendium mors; et ideo nullus in eo fructus est, sed pudoris dispendium;  cum ea que gessimus, erubescimus. Seruire autem iustitie libertas est. Qui enim uocatus est in Domino seruus, libertus est Domini. Similiter qui liber uocatus est, seruus est Christi . Utraque conditio optima, esse sub Christo, sub quo et pretiosa seruitus et gloriosa libertas. Pretiosa seruitus quasi tanti sanguinis pretio comparata: gloriosa autem libertas quam nulla seruitus culpe, nulla peccatorum uincula constringunt, nulla flagitiorum onera, nulla criminum commercia degeneris nexui seruitutis addicunt.

12. Disce humilitatem, o homo, apostolici uim cognosce magisterii. Si seruum te dicas, libertus es: si liberum te iactes, seruus es. Nam et ille qui quasi seruus redemptus est, libertatem habet, et iste qui  quasi liber uocatus est, bonum est illi ut seruum Christi se esse cognoscat, sub quo seruitus tuta est, et libertas secura. Quis quasi idiotam Paulum uel in ipso iure asserit? Sciuit enim discernere inter libertum, et liberum; et ideo non perfunctorie, sed proprie  dixit: Qui enim uocatus est in Domino seruus, libertus est Domini: similiter qui liber uocatus est, seruus est Christi. Reuera enim omnes Christi liberti sumus, nemo liber. Omnes enim in seruitute generati. Quid seruili conditioni arrogantiam libertatis assumis? Quid titulos nobilitatis usurpas, seruilis hereditas? Nescis quod te Ade atque Eue culpa mancipauerit seruituti. Nescis quod redemerit te Christus, non emerit. Non auro, non argento redempti estis de uana uestra conuersatione paterne traditionis, sed pretioso sanguine Agni . clamat apostolus Petrus. Ergo redemptus a Domino es. Seruus es qui creatus es, seruus es qui redemptus es, et quasi Domino seruitutem debes, et quasi Redemptori. Nec inferiorem putes libertinitatem sub  Christo, quam libertatem esse. Ad dignitatem equalis, ad tuitionem prestantior est, ad gratiam par, aduersus lapsum cautior, aduersus superbiam tectior. Ita libertatem accepisti, ut meminisse manumissoris tui debeas, [b 1Kb] ut patrono tuo noueris legitimum obsequium deferendum; ne ab ingrato reuocetur libertas. Quid te beatius, qui sub Domino regnas, et sub patrono militas?



449 CAPUT Iu.

Quantum Deus homini concesserit, cum ei Legem dedit, et gratiam adiunxit. Ubi soluuntur due questiones: Quomodo bona sit Lex, que mortem operetur; et quomodo que mortem operetur, mors nobis non sit?

13. Quid autem est quod tibi non contulit Dominus?  Legem dedit, [c 1Kb] peccatum prodidit, adiunxit gratiam. Lex enim peccatum denuntiauit: sed in conditione lubrica penitus cohibere non potuit. Cognoui enim peccatum quod nesciebam. Cognoui concupiscentiam esse peccatum; et hac occasione cognitionis, peccati era cumulata sunt; quia peccatum quod ante per ignorantiam meam mortuum uidebatur, in me reuixit: ego autem mortuus sum peccati uulnere; quia cognitio culpe que mihi profutura uidebatur, hec nocuit, ut scirem quod uitare non poteram. Peccatum enim prodidit, et per bonum denuntiationis sue peccati ipsius acerbauit inuidiam. Itaque supra modum factum est peccatum mihi; quia cumulatum est denuntiatione mandati. Crescit enim culpa, cum proditur, nec cauetur. Quomodo ergo  bonum mandatum, quod mihi mors est? Aut quomodo non est mihi mors, quod per bonum significationis sue demonstrando peccatum, operatum est in me mortem? Nam certum est quod mors mihi accessit, dum quod facio agnosco peccatum, sicut ipse  Dominus ait: Si non uenissem, [a 1Kb] et locutus fuissem his, peccatum non haberent .

14. Quid miraris igitur si Lex quibusdam morti sit, cum morti sit et Domini salutaris aduentus, per quem redempti sumus? Infidelis enim mortem sibi querit ex gratia: manet autem mandati gratia. Etenim sicut cognitio uenenatorum poculorum consummatur ad disciplinam medicine: sic diuinum mandatum ad uitam eternam. Sicut autem ei qui male utitur noxiis potionibus, cognitio earum in malum uertitur et periculum; et quo magis uenena cognouerit, hoc se intelligit amplius periclitari: sic forma mandati iis qui Legem male interpretantur, uel demonstrata atque interdicta peccata uitare non possunt, mortis auctor est. Sicut ergo bonum est antidotum,  etiamsi imprudenti aut intemperanti non bonum: sic bonum mandatum, etiamsi intemperanti non bonum est. Ergo bonum mandatum, quod alicui mors est. Responsum igitur habe prime propositioni: quia potest esse bonum mandatum, quod mihi mors est; bonum per naturam salutaris precepti; mors per intemperantiam carnis.

15. Et quia diximus esse bonum mandatum quod mihi mors est, nunc discutiamus quomodo non sit mihi mors, [b 1Kb] quod per bonum licet, tamen mihi operatum est mortem. Sic enim proposuit Apostolus: Quod ergo bonum est, mihi mors est. Absit. Sed peccatum, ut appareat peccatum, per bonum mihi operatum est mortem . Itaque spectemus singula. Mandatum utique Legis est: Lex autem  spiritalis est, cuius gratiam uideo, pulchritudinem laudo, formam predico, preceptum admiror: sed quia carnalis sum ego uenumdatus sub peccato, trahor 450 inuitus ad culpam. Etenim quasi seruo culpa dominatur. Itaque odi crimen, et facio. Mens odit, caro concupiscit; ego tamen in utraque, qui Legi mente consentio, et carne quod nolo, hoc ago. Bonum ergo mandatum cui consentio; et mens bona que quod bonum est, elegit. Bona ad iudicandum, sed infirma plerumque ad resistendum; quia repugnat ei corporis appetentia, et captiuam eam trahit ad erroris illecebras.

16. In quo periculo unum est remedium, ut quem Lex liberare non potuit, liberet Dei gratia. Sic enim scriptum est: Infelix ego homo, quis me liberabit de  corpore mortis huius? Gratia Dei per Iesum Christum Dominum nostrum . Itaque fit ut licet peccatum quod latebat, id est, concupiscentia mea quam non putabam esse peccatum, mortem mihi operata sit, dum proditur, et supra modum facta sit ipsum peccatum , mihi tamen mors non sit, cui promptum est ad Christum confugere, per quem soluimur omni mortis periculo. Absoluta igitur etiam secunda est propositio, quia mandatum mihi Legis  mors non est, etsi mortem operetur. Quod enim conturbamur, fragilitatis est: quod euadimus, Christi.



CAPUT u.

Qua ratione Lex non suffecerit: sed necessaria fuerit gratia per mortem Christi donata; cum quo nos etiam mori, resurgere, et uersari debeamus?

17. Ergo ut ad exordia sermonis huius reuertamur, mens bona est que habet tractationem rationis, et intendit sapientie disciplinis: sed grauis lucta est ei cum mortis corpore, et plerumque rationem mentis uincit carnis illecebra. Et ideo Dominus primo Legem dedit, cui mens hominis sese ad obtemperandum dedit, et ei seruire cepit, ut esset subdita: sed caro subiecta non erat; quia sapientia  carnis non est Legi subdita, et preceptis eius repugnabat. Non enim poterat uirtuti obedire, cupiditatibus dedita, et lenociniis carnalibus implicata. Ideo laborandum est, ut teneamus Dei gratiam. Mens itaque bona, si rationi intendat; sed parum perfecta, nisi habeat gubernacula Christi. uenit enim Dominus iehsu, qui nostras passiones cruci sue affigeret, peccata donaret: in cuius morte iustificati sumus; ut totus mundus eius mundaretur sanguine. Denique in morte ipsius baptizati sumus.

18. Si igitur in illius morte dimittuntur nobis peccata, etiam, peccatorum nobis passiones in illius morte moriantur, illius crucis clauis affixe teneantur. Si in illius morte mortui sumus, quid iterum tamquam uiuentes ad ea que sunt mundana reuocamur?  Quid nobis cum elementis huius mundi? Quid cum cupiditatibus? Quid cum luxuria atque lasciuia quibus cum Christo mortui sumus? Quod si simus in Christo mortui, in Christo resurreximus: cum Christo igitur uersemur: cum Christo superiora que sunt, non que 451 corruptibilia et terrena queramus. Christus resurgens a mortuis ueterem hominem affixum cruci reliquit, nouum resuscitauit. Christus ideo mortuus est, ut et nos peccato moreremur, Deo resurgeremus. Mortua est caro nostra, quid iterum peccato reuiuiscit? Quid iterum peccato obedit? Quid iterum peccatum regnat in mortuis, cum mors finis peccati sit? Mortui sumus carne, renouati sumus spiritu. Spiritu ambulemus, qui spiritum Christi accepimus. Si autem spiritus Christi in nobis, ergo sit  nobis caro mortua propter peccatum: spiritus uero uiuat propter iustificationem.

19. Sic quod erat impossibile Legi, solutum est, si in spiritu ambulemus, si passiones sepeliuimus, si crucem huius corporis non resoluamus, si chirographum peccati quod deletum est in cruce Christi, non rescribamus, si ueteris hominis amictum quem exuimus, non induamus. Scriptum est enim in Canticis: Exui tunicam meam, quomodo induam eam? Laui pedes meos, quomodo inquinabo eos ? Mortificata igitur nobis sunt corporis membra, cur eius pullulant uitia? Ideo Lex non preualuit, quia  non carnem mortificauit: ideo quasi umbra preteriit, quia non colorauit: ideo etiam obumbrauit nos a sole iustitie, [a 1Kb] quia coaceruauit crimina. Ergo et obfuit.



CAPUT uI.

Promulgate Legis fructus esse peccati confessionem, ac humilitatem, immo et gratiam ipsam, et caritatis pignus: quibus subiungitur ad gratitudinis officia exhortatio cum beneficiorum homini concessorum enumeratione.

20. [b 1Kb] Quid igitur opus fuit ut Lex promulgaretur, si profutura non erat? Habebamus iam legem nature; erat enim unusquisque sibi lex, qui opus legis scriptum habebat in corde suo. Illam non tenuimus: cur addebatur et altera, in cuius operibus caro non  posset iustificari? Accessit uinculum, non solutio: addita est peccatorum agnitio, non remissio. Peccauimus omnes qui poteramus excusationem pretendere per ignorantiam: os obstructum est omnibus.

21. Profuit tamen mihi, cepi confiteri quod negabam: cepi delictum meum cognoscere, et iniustitiam meam non operire: cepi pronuntiare aduersus me iniustitiam meam Domino, et tu remisisti impietates cordis mei. Sed et illud mihi prodest, quod non iustificamur ex operibus Legis. Non habeo igitur unde gloriari in operibus meis possim, non habeo unde me iactem; et ideo gloriabor in Christo. Non gloriabor quia iustus sum: sed gloriabor quia redemptus sum. Gloriabor, non quia uacuus peccatis sum, sed quia mihi remissa sunt peccata. Non gloriabor  quia profui, neque quia profuit mihi quisquam: sed quia pro me aduocatus apud Patrem Christus est: sed quia pro me Christi sanguis effusus est. Facta est mihi culpa mea merces redemptionis, per quam mihi Christus aduenit. Propter me Christus mortem 452 gustauit. Fructuosior culpa, quam innocentia. Innocentia arrogantem me fecerat, culpa subiectum reddidit.

22. Habes igitur quibus latio profuit tibi Legis. Sed dicis quia per Legem superabundauit peccatum. Sed ubi superabundauit peccatum, superabundauit et gratia. Mortuus es peccato, homo: ergo Lex iam non obest. Resurgis per gratiam; ergo Lex profuit; quia acquisiuit gratiam. Accepisti etiam pignus Christi caritatis; quoniam qui pro te mortuus  est, aduocatus est tibi, et sanguinis sui [c 1Kb] mercedem reseruat, et qui peccatorem reconciliauit Patri, multo magis commendat innocentem, et tuetur subditum, qui adsciuit noxium.

23. Tanti igitur beneficii debitor non rependes obsequium? Heredem te fecit, coheredem te fecit;  heredem Dei, coheredem Christi: spiritum tibi adoptionis infudit. Numera hec, et adiunge non tam ad debiti nexum, quam ad muneris accepti conseruationem. Coheres Christi es, si compatiare, si commoriare, si consepeliare cum Christo. Suscipe passiones eius, ut supra passiones cum eodem esse merearis. uide quomodo tibi peccata superiora donauit; ut nichil faceret obesse, quod peccasti. uide quomodo te hortatur, ne amittas quod accepisti. Breuis huius laboris est meta, et corona fructus perpetui: tolerabilis passio, merces inestimabilis. Quid enim te angit? An ignobilitatis abiectio? Sed erit tibi in futurum gloriosa nobilitas deuotionis ac fidei. Num census tenuior, uictus augustior? Sed erunt tibi diuitie remunerationis eterne, in  quibus rei ullius egere non possis. Num amissio filiorum? Recipies perpetuos, quos susceperas temporales, et dicetur de te; Beatus qui habet semen in Sion, et domesticos in Hierusalem . Indigne, inquit, passiones sunt huius temporis ad futuram gloriam , Scriptura tibi dicit.

24. Adde quia uita beata his aduersis secularium molestiarum, aut passionum corporalium non minuitur, sed magis probatur. Adde quod uel patrimonii damna non sentit, uel necessitudinum forti mente abscondit dispendia, absorbet dolorem. Adde quia nescit naufragia, qui semper in portu tranquillitatis est. Quid illud, quod labor tibi communis est cum omni creatura; quia propter te mundus ipse seruitutem tolerat corruptionis; quia cum sanctis tibi  laboris huius et exspectationis commune consortium est? Sol occasum suum recognoscit, luna defectum, errorem stellarum lumina, dum totius corporis nostri exspectatur redemptio.

25. Sed uereris dubios uite anfractus, et aduersarii insidias, cum habeas auxilium Dei, habeas tantam eius dignationem, ut Filio proprio pro te non pepercerit . Pulchro uerbo usa est Scriptura, ut Dei Patris erga te pium propositum declararet, [d 1Kb] qui Filium morti obtulit. Et Filius mortis acerbitatem sentire non potuit. Quod in Patre fuit, nichil sibi ipse reliquit: totum 453 pro te obtulit: quod in plenitudine diuinitatis, nichil ipse amisit, et te redemit. Considera affectum patrium. Quod pietatis est, quasi morituri Filii suscepit periculum,  quasi orbitatis hausit dolorem; ne tibi periret fructus redemptionis. Tantum fuit Domino studium tue salutis, ut propemodum de suo periclitaretur, dum te lucraretur. Ille propter te dispendia nostra suscepit; ut te diuinis insereret, celestibus consecraret. Mire etiam addidit: Pro nobis omnibus tradidit  illum ; ut ostenderet quod ita omnes diligat, ut dilectissimum sibi Filium pro singulis traderet. Pro quibus igitur quod super omnia est dedit, potest fieri ut non in illo uniuersa donauerit? Nihil enim excepit, qui omnium concessit auctorem.

26. Nihil est igitur quod negari posse nobis uereamur: nichil est in quo de munificentie diuine diffidere perseuerantia debeamus, cuius fuit tam diuturna et iugis ubertas; ut primo predestinaret, deinde uocaret; et quos uocaret, hos et iustificaret; et quos iustificaret, hos et clarificaret. Poterit deserere quos tantis beneficiis suis usque ad premia prosecutus est? Inter tot beneficia Dei num metuende sunt alique accusatoris insidie? Sed quis audeat accusare quos electos diuino ceruit iudicio? Num Deus Pater  ipse qui contulit, potest dona sua rescindere; et quos adoptione suscepit, eos a paterni affectus gratia relegare? Sed metus est ne iudex seuerior sit. Considera quem iudicem habeas. Nempe Christo dedit Pater omne iudicium. Poterit te ergo ille damnare, quem redemit a morte, pro quo se obtulit, cuius uitam sue mortis mercedem esse cognoscit? Nonne dicet: Que utilitas in sanguine meo , si damno quem ipse saluaui? Deinde consideras iudicem, non consideras aduocatum. Potest iste seuiorem ferre sententiam, qui interpellare non desinit, ut paterne reconciliationis in nos conferatur gratia?



CAPUT uII.

Eam in nobis debere esse caritatem, ut nullis aduersis a Christo separemur, cum illis non minuatur beata uita: beatam enim uitam reperiri in hominibus, in quibus fuerit uita perfecta; et in quo hec consistat. Denique uirum perfectum supra casus omnes ac erumnas esse positum.


27. Sed etsi qua imminerent grauia, nequaquam nos a Christo separare deberent. Cur nos pro illo non etiam dura et acerba toleremus, qui pro nobis tam indigna suscepit? Ideoque debet in nobis esse caritas, ut nullis periculis reuocemur a Christo. Scriptum est enim: Aqua multa excludere non poterit caritatem, et flumina non concludent eam ; quia torrentem transit anima diligentis. Nulla tempestas, nullum profundum periculum, nullus terror mortis aut pene uim caritatis imminuit.  In his enim probamur, in 454 his beata uita est, etiamsi multis periculis inundetur.

28. Non enim frangitur [a 31Kb] sapiens doloribus corporis, nec uexatur incommodis: sed etiam in erumnis beatus manet. Neque enim aduersa corporis  uite beate munus imminuunt, neque de eius suauitate aliquid delibant; quia non in delectatione corporis uite beatitudo est: sed in conscientia pura ab omni labe peccati, et in eius mente, qui cognoscit quia quod bonum est, hoc delectat, etiamsi asperum sit; quod autem indecorum, etiamsi suaue, non mulcet. Ergo causa bene uiuendi, non delectatio corporalis, sed mentis prudentia est: non caro que subiecta est passioni, sed mens que iudicat quia nichil melius delectat, quam consiliorum honestas, et operum pulchritudo. Ea igitur beate interpres est uite. Melior est enim prudentia uel ratio arbitra passionis, quam passio: prestantiusque quod iudicat, quam quod iudicio subiectum est. Neque enim fieri potest, ut ratione sit melius, quod est irrationabile.  Habet ergo in se remunerationem suam qui sequitur Iesum, et in suo affectu premium et gratiam: etiamsi dura sustineat, beatus tamen est suis moribus, beatus ipsis periculis, sicut Dominus definiuit dicens: Beati qui persecutionem patiuntur propter iustitiam .

29. Est ergo beata uita in hominibus, sed in his scilicet in quibus fuerit perfecta uita. Perfecta autem uita non sensibilis ista, sed illa rationabilis secundum tractationem rationis, et mentis uiuacitatem: in quo non est portio hominis, sed perfectio que non tam est in conditione hominis, quam in operatione. Ea enim beatum facit. Huic igitur uiro quid est bonum, nisi ipse sibi quod habet, et adest ei hoc bonum, et causa ei erit futurorum bonorum?  De hoc bono dixit Salomon: Bibe aquam de tuis uasis, et de puteorum tuorum fontibus. Superfluant tibi aque de tuo fonte: in tuas autem plateas discurrant. Sint tibi soli constitute, et nemo alienus particeps sit tibi. Fons aque tue sit tibi proprius . Utere igitur interno bono tuo.

30. Testimonium autem boni huius maximum, quoniam qui habet, alia non requirit. Quid enim requirat, qui inferiora despicit? Prestantissimo autem inhereat, sicut scriptum est: Ceruus amicitie, et pullus gratiarum confabuletur tibi . Amicitia autem precedat te, et una sit tecum in omni tempore. Bona enim uirtutum amicitia, et summi boni caritas. Nihil itaque aliud querit perfectus ille, nisi solum et preclarum bonum. Unde et dicit:  Unam petii a Domino, hanc requiram; ut inhabitem in domo Domini omnes dies uite mee, et uideam delectationem Domini . Neque uero eum tamquam angustum inopemque fastidias, quia unius boni uelut solitaria societate contentus sit. Huius  enim amicitia circumdatus, plurimus erit. Abundat enim huiusmodi uiro ad beatitudinem et ad possessionem boni; et ideo nichil aliud desiderat. 455 Nihil enim quasi nouum exspectat, qui omnia habet. Nihil est enim boni quod non habeat: nec superfluis delectatur, sed necessariis, et eo ipso necessario quod non sibi, sed carni adherenti sibi necessarium sit: idque indulget quod ab interioris hominis proposito non discrepet, quod faciat utrumque unum, et reconciliet interiorem iuxta hominem atque exteriorem Deo, ut fiat in utroque unus spiritus.

31. Huius igitur propositi uir nec dispendiis minuitur, nec aduersis frangitur, nec repagulis inhibetur, nec suorum amissionibus mestificatur. Ad cuius informationem dicit Apostolus: Nolumus autem  ignorare uos, fratres, de dormientibus; ut non tristes sitis, sicut et ceteri qui spem non habent . Solatus enim se resurrectionis fide, et future remunerationis gratia, nec recipit ea mente mestitiam, qua adheret Deo, [a 1Kb] et diuine prestantie uoluptate letatur. Qui autem contristatur his, non secundum Deum contristatur. Quod autem non secundum Deum, hoc plenum stultitie. A perfecto igitur abest huius mundi tristitia que non secundum Deum, et omnis sollicitudo corporalis erumne. Huiusmodi enim inductioni mentis atque substantie non annumeratur habitudo corporis, et quidam exterioris usus nature, cum simul aduersus delicias corporis, fragilitatemque ipsam nature, orbitates, dispendia, contumelias, inuictus animus uniformem  debeat seruare constantiam; ut corpus ipsum scindat, sensusque exuat carnis, qui beatitudinis palmam tenere desiderat, cuius fructus non in unius portione sit, sed in plurimarum, et si fieri potest, in omnium sit uirtutum consortio.

32. Nescit igitur perfectus incommoda huius corporis, aut aduersa mundi, neque sentit, qui alienum ab huiusmodi metu ne occidant, animum gerit. Non enim uita perfectior, si his careat, definitur: sed si ista contemnat. Nam si ita definiretur, ut ea esset beata uita, que ab huiusmodi casibus expers uacuaque reperiri posset, utique his accedentibus non posset beatus aliquis definiri. Ea igitur sequestrata sunt, et hoc solum in estimatione beate uite est requisitum, ut non in aliis, sed [b 1Kb] in possessione ueri  et boni, eius definitio teneretur; quoniam qui id habet, despuit cetera, nec requirit.



CAPUT uIII.

Sapientem ita delectari sanitate corporis aut liberis, ut si illa amittat, non ideo minus beatum se putet; cum preter summum bonum nichil cupiat. Eumdem ergo suam ac suorum captiuitatem, infirmitates corporeas, ac cetera aduersa non formidare, quod nec illis beatitudini quidquam adimatur, nec adiiciatur prosperis.

33. Quero nunc utrum sapiens delectetur sanitate  corporis? Negare non possumus quod delectetur secundum naturam, et libentius accipiat non dolere aliquid, quam dolere; nisi forte pro Christo pro quo, si causa poscat, et debilitatem corporis prompte accipiat, et 456 totum corpus suum morti offerat. Idem tamen etiam preter causam fidei atque iustitie, si desit sanitas, non afficiatur animo, neque frangatur dolore corporis, qui se potest uirtutum perfectione solari.

34. Quero etiam utrum delectetur liberis? Quis istud abnuat? Neque enim durus et ferreus, sed perfectus queritur. Tamen et si amittat liberos, non ideo minus beatus, qui non ideo minus perfectus. Quod enim perfectum, beatum. Quin etiam si aduersa toleret, quam si secundis affluat, magis solet huiusmodi  uideri perfectus: quamuis neque si desint, neque si adsint externa commoda, aut leta corporis, decedere quidquam uirtuti soleat, uel accedere. Sed plerisque tam laudi fuit tolerasse aduersa fortiter, quam non incidisse. uerum hec specie estimantur, non pondere.

35. Illud profundum, uirum iustum nichil uelle, nisi illud solum et preclarum bonum, huic soli intendere, hoc unum in bonis ducere: non aliud cum illo, sed solum ipsum semper desiderare, hoc delectari; cui si aliud adiungatur quod delectet eum, ut est filiorum suauitas, non illud amittitur, sed istud adiungitur. Non enim minuunt accedentia beatitudinem, que augere non possunt; quia plenum illud et inuiolabile manet, in quod anima sese induit, et  cui se inseruit et infudit. Manet semper inter aduersa et delectabilia perfecta uirtus; neque aduersa de perfectione eius quidquam minuunt, neque delectabilia adiungunt perfectioni. Quid enim est quod is qui ad summum ascendit, aut damni de caducis sentiat, aut commoditatis?

36. Neque uero, quod grauissimum apud plerosque habetur, se miserum putabit, si in captiuitatem uel ipse ueniat, uel eius filii. Non enim intolerabiliter feret quod habet natura, uel quod uidetur Domino. Denique iustus dixit: Bonum uerbum quod locutus est Dominus . Et dixit: Fiat pax et fides in diebus meis . Non utique iustus iste Ezechias in filios deflexisse erumnam captiuitatis gratulabatur: sed uoluntati Domini obuiare non poterat;  et ideo mandata eius equanimiter suscipiebat ut seruulus. Accedit illud, quod estimare poterat posse et in captiuitate meritum eminere uirtutis. Neque enim minus beatus Hieremias in captiuitate, minus etiam Daniel, minus Esdras, minus beati Ananias, Azarias, et Misel, quam si in captiuitatem non incidissent; cum ideo in captiuitatem ducti sint, ut populo et presentia in captiuitate solatia, et spem euadende captiuitatis afferrent. Perfecti enim est uiri [c 1Kb] communitatem nature sustentare animi uirtute, et ad meliora adducere; nec succumbere iis  que plerisque terribilia et formidolosa uidentur: sed quasi fortem militem grauissimorum casuum sustinere incursus, conflictus subire; et quasi prouidum gubernatorem nauem in tempestate regere, atque occurrendo insurgentibus fluctibus, magis uitare naufragium sulcando undas, quam declinando. Non iste in persecutione pauidus, non in tormentis mollior, [a 1Kb] ne torquentem 457 exasperet: sed quasi athleta fortis, qui repercutiat uerberantem si non cedis, certe sermonis flagello; qui metuenda multis tormenta despiciat dicens: Sagitte infantium facte sunt plage eorum ; qui cum grauissimo licet dolore luctetur, nec se miserabilem prebeat; sed ostendat tamquam in laterna lumen, etiam inter asperas procellas et grauissimos flatus suam lucere,  nec exstingui posse animi uirtutem. Non iste in suorum iniuriis mollis, nec de sepulcro sollicitus sui corporis, cui sciat celum deberi: non in captiuitate ciuice plebis abiectior; sed sicut iudex seuerus, infidelium perfidiam erroresque condemnans ut Daniel qui sacerdotum furta prodebat, et superstitiones eorum redarguebat, ostendens nulla ueritate subnixas, sed fraudibus adumbratas. Talis uir postremo est perfectus, qui omnes uelit bene agere, nichilque cuiquam accidere mali; et si preter uoluntatem eius acciderit, ipse tamen de propria beatitudine nichil amittat.

37. Sed forte aliquis putet egritudinem atque imbecillitatem corporis impedimento esse ad perfectionis munus implendum; eo quod non possint ad opera  manuum ulla factaque procedere. uerum ea sibi iustus impedimento esse non sentiet: immo etiam eum qui ea miserabiliter defleat, corripiet, et quasi ignauum arguet, quod plus in corporis usu, quam in animi uirtute constituat: quod ea quibus seruiat, desideret, cum habeat quod aliis magis possit iubere: quod in paupertate ingemiscat, qui possit supra mundi opes esse; fideli enim totus mundus diuitiarum est: quod ignobilitatem defleat, qui debeat despicere regias potestates, diuitibus et potentibus imperare. Hec enim uita iusti, qui etiam quas habeat facultates, communes estimare debeat; immo etiam inopibus diuidere, dispensare pauperibus, [b 1Kb] recidere uoluptates proprias, tenuare sumptum, adhibere parcimoniam temperantie, sobrietatem tenere in prosperis,  patientiam in aduersis, in dolore tolerantiam, magnanimitatem in periculis, sanitatis perpetue uota nescire, mortis imminentis terrore non concuti, neque eum prestantiorem putare, cui secundum naturam liberi, propinqui, salubritas, letitia, affluentia redundauerint, quam cui illa defuerint,  neque externis seculi, sed [c 1Kb] uirtutis domesticis merita pensare.

38. Illam quoque formam iusti esse quis abnuat; ut nichil metuat, nichil reformidet, nisi uirtutis dispendia, aliorumque uanas formidines comprimat, quas habeant de periculorum sollicitudine, mortis timore, corporis infirmitate; 458 ut doceat dissolui corpore, et esse cum Christo multo melius; ut ostendat quia operationes non impediuntur debilitatibus corporis, sed augentur; neque splendore generis, aut propinquorum subsidiis, aut opibus, sed bono commendantur affectu. Neque enim minus beatus Helias quam Moyses; cum alter cibi indigus, melotide uili, sine filiis, sine sumptu, sine comite: alter populi ductor, letus sobole, succinctus potentia, diuerso  genere meritum equale fundauerint, sicut in Euangelio declaratum est , quando cum Domino Iesu in resurrectionis gloria refulserunt. uidetur enim parem his quasi paribus glorie sue testibus dedisse mercedem. Nec minus beatus Eliseus quam Dauid, cum alter regibus subditus, alter regali potestate preditus, prophetice sanctificationis haud disparem sint adepti gratiam.

39. Quid enim deest ei qui illud bonum possidet, et habet sibi semper comitem sociamque uirtutem? In quo statu non potentissimus? In qua paupertate non diues? In qua generis ignobilitate non clarus? In quo otio non laboriosus? In qua debilitate non uegetus? In qua infirmitate non fortis? In qua somni quiete feriatus, quem etiam quiescentem uirtus propria  non relinquit? In qua solitudine non stipatus, quem uita beata circumdat, quem uestit gratia, quem glorie amictus illustrat? Non minus etiam otiosus, quam cum operatur, beatus; nec minus dormiens, quam uigilans, gloriosus; quia non minus dormiens, quam cum uigilat, incolumis et sanus est. Quando autem feriatus uideri potest, cuius mens semper operatur? Quando autem solus, [d 1Kb] qui cum illo semper bono est, de quo ait Propheta: Replebimur in bonis domus tue ? Quando abiectus, cuius conuersatio est in celo? Quando non decorus, qui ad illius decoris, et solius boni se conformat similitudinem; qui etiamsi membris solutus sit, tamen mente se erigat? Et tamquam ille qui cithara canere solitus, si eam dissipatam, resolutis neruis, et confractam  uiderit, et usum eius interruptum, abiiciat eam, atque eius numeros non requirat, sed uoce ipse se mulceat: ita et iste citharam corporis sui otiosam iacere patietur, corde se oblectabit, bone conscientie recordatione mulcebit, diuinis oraculis et scriptis propheticis alleuiabit, suaue illud et iucundum animo  tenens, mente complectens; cui nichil triste possit accidere, cum semper ei diuine presentie aspiret  gratia, et ipse sibi adsit summa animi tranquillitate perfusus.



LIBER SECUNDUS.



459 CAPUT PRIMUM.

Facta transitione a superiori ad hunc librum, ostendit sanctum Iacob etiam in exsilio fuisse beatum: ac beatitudinis definitionem eidem apprime conuenire demonstrat.


1. Superiore libro de uirtutum preceptis disputauimus: sequenti clarorum uirorum utamur exemplis, qui in summis periculis positi beatitudinem uite non  amiserunt, sed potius acquisierunt. An non beatus Iacob etiam cum patriam relinqueret? Immo plane beatus, qui dura exsilii suscepit, ut fratris mitigaret iracundiam. Nam si beatus est qui peccatum declinat, utique negari beatus esse non potest, qui alterius culpam leuat, crimen auertit. Paratum itaque parricidium declinauit exsilio uoluntario, eoque facto sibi salutem quesiuit, fratri innocentiam donauit. Merito itaque eum diuina ubique comitata est gratia, ut et cum dormiret, beate uite munus acquireret. uidebat enim futurorum mysteria, et diuina audiebat oracula . Bonus in somno operarius, et in paupertate diues, qui mercenarie uite munere et patrimonium et coniugium eodem parauit officio .  Idem fraterni affectus reconciliator egregius certauit muneribus et obsequiis ; ut indignationem omnem excluderet, dolorem offensionis auerteret, ostendens se minorem exsilio non fuisse, qui posset largiri que non acceperat.

2. Sed nimis ad inferiora propero, et utiliora transcurro, cum prius definiendum sit quid sit beatus. Scriptum est enim: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit . Hoc Scriptura significante, eum beatum esse, qui se a perfidorum consortio temperauerit , ipsum quoque  in lege Domini die ac nocte meditantem fore tamquam lignum quod dabit fructum in tempore suo . Superiora merita sunt premiorum, hoc meritorum premium.

3. Quid horum que ad meritum beatitudinis spectant, defuit sancto Iacob, qui tantum abfuit ab impiorum consortiis, ut ex eo fidelis populus nomen acciperet, Isrel dictus : eo quod Deum mentis interne oculis intueretur, peccati abstinens,  a luxurie omnis ebrietate sobrius, ut dura laborum absorbuerit, otii secura neglexerit? Nonne pulchre et uere de hoc dictum est, quod et hic fructum dabit in tempore suo, de quo scriptum est: Ecce odor filii mei tamquam odor agri pleni . Erat enim perfectus in omni flore uirtutum, et sacre benedictionis atque celestis beatitudinis redolebat gratiam. Ipse est enim ager quem benedixit Dominus: non iste terrenus, aut 460  horridus siluis, aut fragosus torrentibus, aut palustris pigrioribus aquis, aut ieiunus frumentis, aut inutilis uitibus, [b 1Kb] aut infecunda glarea saxosus, aut hiulcus et aridus siccitate, aut sanguine madidus, aut sentibus incultus et spinis: sed ille ager, de quo dicit Ecclesia in Canticis: Adiuraui uos, filie Hierusalem, in uirtutibus et fortitudinibus agri . Hic namque est ager, de quo et Dominus ait: Et species agri mecum est . In hoc agro uua illa reperitur, que expressa sanguinem fudit, et mundum diluit. In hoc agro est ficus illa sub qua sancti requiescent, spiritalis gratie suauitate recreati. In hoc agro est oliua illa fructifera, Dominice fluens pacis unguentum. In hoc agro florent malogranata, que plurimos fructus uno fidei munimine tegunt, et quodam  fouent caritatis amplexu.

4. Hos igitur fructus redolebat Iacob, qui Deum per pericula sequebatur, et tutum se eius ubique deductione credebat. Nam licet dulcis et suauis odor sit agri, quia est odor nature: tamen in sancto Patriarcha uirtutum spirabat gratia. Quam continens erat parcimonia, qui cibum sibi paratum non expetiuit, sed petenti fratri sine dilatione concessit, a quo primatus benedictionis accepit ! Quam pius erga parentes, ut preferri germano seniori materno affectu mereretur, et paterne benedictionis munere sacraretur ! Quam religiosus, ut fratrem recusaret ledere! Quam uerecundus, ut patrem timeret tallere! Quam honorificus, ut matri non posset quod iubebatur, negare!



CAPUT II.

Excusat parentes beati Iacob, et eorum exemplo quemadmodum alii parentes sese erga liberos gerere debeant, docet. Tum cur idem Iacob uicerit, queue mysteria illius benedictio contineat, aperit.

5. Sed nec parentes nobis inexcusati relinquendi sunt, quod iuniorem filium seniori pretulerint. Simul cauendum, ne quis dum eorum intendit exemplo,  iniquum inter filios habeat iudicium; ut alterum diligendum putet, alterum posthabendum. Hinc enim excitantur odia fraterna, et de uilis incremento pecunie facinus parricidale componitur. Eadem foueat prolem mensura pietatis. Esto tamen, ut aliquid sibi amplius circa blandiorem aut similiorem rapiat affectus, par debet circa omnes esse forma iustitie. Plus confertur dilecto, cui fratrum amor queritur: plus autem adimitur ei, qui prelationis iniuste oneratur inuidia. Minitabatur Esau quod fratrem suum occideret , nec fraterna eum germanitas, nec parentum reuerentia a parricidali futore reuocabat; et dolebat sibi benedictionem esse prereptam, cuius utique dignum se mansuetudine debebat probare, non scelere.

 6. Sed et Rebecca non quasi filium filio, sed 461 quasi iustum preferebat iniusto. Etenim apud matrem piam mysterium pignori preponderabat: illum non tam fratri preferebat, quam offerebat Domino, quem sciebat collatum sibi munus posse seruare; in quo et alteri consulebat, quem diuine subducebat offense; ne grauiore implicaretur reatu, si accepte gratiam benedictionis amitteret.

7. Accipe tamen bonum certamen inter parentes. Mater deferat affectum, pater iudicium. Mater circa iuniorem tenera pietate propendeat: pater circa seniorem nature honorificentiam seruet. Hic magis honoret, illa plus diligat: dum singuli singulos foueant, non in unum uterque conspirent, defraudent alterum. [a 1Kb] Fiat equalitas inter diuersa certamina, et  disparibus studiis par utrique ac equalis parentum amor et gratia conferatur: compenset alter, quod alter imminuit. Sic pio affectu Isaac patriarcha et sancta Rebecca certabant, ut neutrum inferiorem facerent, sed utrumque equalem .

8. uicit tamen ille qui preferebatur oraculo: uicit impigritia tarditatem, mansuetudo duritiam . Dum alter uenatu aspero predam querit agrestem, hic mitium cibos morum, hic domesticam gratiam, hic tenere mansuetudinis, atque pietatis pio patri dulces epulas ministrauit. Plus placet in animis quidquid occurrerit, quam quidquid affectatum putaueris deferendum. Accessit ad oues Iacob, et attulit innocentie partus, uel sacre prophetie munera ; quia Patriarche cibum  nullum credidit dulciorem esse, quam Christum, qui sicut ouis ad occisionem ductus est, et sicut agnus ad uictimam. Hunc uel publico parenti, uel populo, cuius typum gerebat, cibum utilem iudicabat,  quod futura erat remissio peccatorum.

9. Ideo stolam accepit fratris sui, quia senili prestabat sapientia: ideo iunior frater seniorem fratrem exuit, quia fidei emicuit dignitate. Hanc stolam Ecclesie typo Rebecca protulit, et dedit filio iuniori stolam ueteris Testamenti, stolam propheticam et sacerdotalem, stolam illam regalem Dauidicam, stolam Salomonis, Ezechie, et Iosie regum, et dedit populo Christiano, qui uti amictu sciret accepto; quoniam populus Iudeorum eam sine usu habebat, et proprios nesciebat ornatus. Iacebat hec stola in umbra abiecta atque neglecta. Obscurabatur enim tenebrosa impietatis caligine, nec in angusto corde populi Iudaici latius poterat explicari. Induit eam Christianus populus, et refulsit: illuminauit  eam sue fidei claritate, et piorum luce factorum. Agnouit Isaac notum odorem generis sui, recognouit stolam Scripture ueteris, sed uocem plebis ueteris non recognouit; et ideo cognouit esse mutatam. Manet enim hodieque eadem stola, sed populi deuotioris canora cepit 462 esse confessio; meritoque dixit: uox quidem uox Iacob: manus autem manus Esau. Et odoratus est odorem uestimentorum eius . Et fortasse illud est, quia non operibus iustificamur, sed fide; quoniam carnalis infirmitas operibus impedimento est, sed fidei claritas factorum obumbrat errorem, que meretur ueniam delictorum.



CAPUT III.

Post benedictionem fratris iunioris quare senior aduenerit; et cum urgendo obtinuisset ut et ipse benediceretur, ad seruiendum fratri fuerit damnatus? Ubi de seruitute, ac uera libertate disputatur.


10. Celebrata benedictione, postea senior frater aduenit . Quo declaratur prius Ecclesie regnum, quam Synagoge in predestinatione delatum: sed subintrasse Synagogam, ut superabundaret peccatum; et cum superabundasset peccatum, superabundaret et gratia, simul clareret impigrum militem regni celestis candidatum esse debere; ut preripiat benedictionem, et prerogatiuam sue commendationis usurpet. Unde non est [b 1Kb] notatus a patre iunior filius, sed laudatus, quod ait Isaac: Frater tuus ueniens cum dolo, accepit benedictionem tuam  . [c 1Kb] Bonus enim dolus, ubi irreprehensibilis est rapina: irreprehensibilis autem rapina pietatis; quia a diebus Ioannis regnum celorum cogitur, et cogentes diripiunt illud. Festinantes autem  patres pascha celebrabant, qui festinantes manducabant agnum, non demorantes; et fratrem Beniamin sanctus Ioseph pie commento fraudis accersiuit et tenuit .

11. Et ipse tamen ut benediceretur cogendo elicuit et impetrauit ; sed eam benedictionem, que cum superiore congrueret et conueniret, ut seruiret fratri suo. Etenim qui imperare non poterat, et alterum regere, seruire debebat, ut a prudentiore regeretur. Neque enim fuit Patriarche sancti, ut filium suum degeneri conditioni seruitutis addiceret: sed ut bonus pater, cum duos haberet filios, unum intemperantem, prudentem et sobrium alterum, quo utrique consuleret, intemperanti prefecit sobrium, et insipientem prudenti statuit obedire;  quia insipiens non potest uoluntarius uirtutis esse discipulus, nec perseuerare in studio, quia stultus sicut luna mutatur: meritoque ei libertatem proprii negauit arbitrii, ne uelut nauis in fluctibus sine gubernatore fluitaret: sed subdidit eum fratri, secundum quod scriptum est: Seruit enim imprudens prudenti . Recte ergo eum subdidit, ut regentis imperio suum melioraret affectum. Ideo ait: Super gladium tuum uiues, et seruies fratri tuo . Domina enim est pietas crudelitatis, et mansuetudo [a 1Kb] duris motibus prestat.

12. Seruit omnis qui auctoritatem pure non 463 habet conscientie: seruit quicumque uel metu frangitur, uel delectatione irretitur, uel cupiditatibus ducitur, uel indignatione exasperatur, uel merore  deiicitur. Seruilis enim est omnis passio; quoniam qui facit peccatum, seruus est peccati, et quod peius est, multorum seruus est: qui subiectus est uitiis, multis se dominis addixit, ut seruitio ei exire uix liceat. At uero ille qui uoluntatis sue arbiter est, iudex consilii, interpres arbitrii, qui cercet corporee appetentiam passionis, qui ea que agit, bene agit, bene autem agens recte agit, et qui recte agit, inculpate et irreprehensibiliter agit, habens suorum actuum potestatem; is profecto liber est. Nam qui omnia prudenter agit, et ita uiuit ut uult, is solus est liber. Non conditio fortuita seruum facit, sed probrosa insipientia . Denique famulus prudens regit dominos stultos, et periti serui dominis fenerabunt. Quid fenerabunt? Non utique pecuniam, sed sapientiam,  sicut et Lex dicit: Fenerabis gentibus multis: tu autem mutuum non accipies . Fenerauit enim Iudeus proselyto diuine legis oracula. Sed quia ipse Legis mysteria uidere non potuit, et que habebat nesciuit oracula, qui litteram fenerabat gentibus, nunc ab his spiritalibus doctrine gratiam mutuatur: meritoque subiectus est seruituti; quoniam qui mutuatur, seruus est, quasi addictus fenori creditoris:  qui autem pie doctrine fenus impartit, is est princeps, sicut Lex dicit: Princeps eris gentium multarum: tibi autem principes ex ipsis non erunt . Princeps enim est qui regit, qui et habet sapientie principatum, quem habuit populus Iudeorum. Sed quoniam quod docebat, seruare non potuit, debet discere, quod docere nesciuit.

13. Hoc est igitur quod ait patriarcha Isaac: Seruies fratri tuo. Erit autem cum deposueris et solueris iugum illius a collo tuo , significans duos futuros populos, unum ancille filium, alterum libere  eumque populum qui littere intendit, tamdiu seruum fore, quamdiu spiritalis doctrine sequatur interpretem. Tunc quoque illud futurum est, quod Apostolus ait: Ut reliquie salue fiant secundum electionem gratie  . Seruies ergo fratri tuo: sed tunc senties seruitutis profectum, cum uoluntarius potius, quam coactus obedire ceperis [b 1Kb] fratri.



CAPUT Iu.

Fratri necem minitatur Esau, qua occasione placande inuidie precepta proponuntur. Ad Labanum profectus Iacob in uia Angelorum recreatur apparitione, ac postea bonis amplificatur.

14. Hinc orta est inuidia, et minabatur Esau quod post obitum patris fratrem occideret. [c 1Kb] Sed si id acciderit, discamus a Rebecca 464 quemadmodum prouidendum sit, ne inuidia iracundiam excitet, iracundia in parricidium proruat. ueniat Rebecca, hoc  est, inducatur patientia, bona custos innocentie, suadeat ut ire locum demus. Concedamus aliquo longius, donec tempore indignatio molliatur, offensionis obrepat obliuio. Itaque patientia nec exsilium reformidat, sed impigre suscipit: non tam ut periculum salutis, quam ut incentiuum sceleris declinetur. Mater quoque pia abesse sibi dilectissimum filium tolerat, plus ei collatura quem lesit: utrique tamen consulens, ut alterum immunem a periculo, alterum integrum prestaret a crimine.

15. Audiuimus quid corporeis ebria cupiditatibus intemperantia locuta sit, consideremus quid uera uirtus agat. Nihil requirit nisi Dei gratiam: solum illud et summum bonum sequitur, solo eo contenta est, a quo accepimus omnia; ipsi autem nichil conferimus,  quia nullo indiget, sicut ait Dauid: Dixi Domino: Deus meus es tu; quoniam bonorum meorum non eges . Quo enim indiget, qui abundat omnibus, et nobis largitur uniuersa, omnia sine defectu ministrat?

16. [d 1Kb] Et profectus est Iacob, et dormiuit, quod est quieti animi indicium: et uidit Angelos Dei ascendentes et descendentes , hoc est,  Christum preuidit in terris, ad quem Angelorum caterua descendit atque ascendit, obsequium proprio domino pio prebitura seruitio .

17. Et uenit ad puteum, ut biberet de suis uasis, et de puteorum suorum fontibus, et supereffluerent ei aque de suo fonte . Fons enim uite est in manibus iusti.

18. Et uenit ad Laban, et oues eius pauit. Iniquitas incomitata residet: sapientia regendi officium non omittit : nescit uel in alienis uacare, nescit exsul esse in peregrinis. Quomodo enim exsul, que ubique [a 1Kb] ius suum seruat, et in se habet quod possidet?

19. Quasi mercenarius ingreditur iustus; et rector est, qui sibi gregem multarum prestantiumque  uirtutum splendore fulgentem Euangelice predicationis [b 1Kb] ministerio colligebat; ut potaturis ouibus uirgam storacinam, et nucinam, et de platano proponeret [c 13Kb] inuentis, quo concupiscentes beatissime Trinitatis prefigurata mysteria, haudquaquam decolores fetus pie mentis conceptione formarent. Bone oues, que bonorum partus operum fidei sacre non degeneres ediderunt. Per storacem significatur incensum et sacrificium uespertinum, quod Deo Patri defertur in psalmo. Per nucinam uirgam sacerdotale Christo munus defertur . Hec enim uirga Aaron que reposita floruit, qua sacerdotalis gratia sanctificationis emicuit . Per platanum spiritalis fructus significatur ubertas; quia arbori huic uitis annectitur, ut eius leta consortio,  in partus sese uberes fundat. Siquidem dominice 465 munera passionis, remissionemque omnium peccatorum adiuncta Spiritus gratia [d 1Kb] dare consueuit.



CAPUT u.

Iacob diuino iussu in patriam reuertitur ob Labani eiusque filiorum inuidiam. Hec si exorta sit, quomodo declinanda: qua etiam ratione sapiens inanis numquam esse possit. Post que mysterium in Labano generi bona perscrutante, in Iacob, atque eius uxoribus designatum exponitur.

20. [e 1Kb] His itaque, ut Scriptura dicit, diues factus est, ualde bonum gregem nutriens Christo, quem fidei titulo, et uarietate uirtutum gloriosi nominis  nobilitauit insignibus. Itaque nec sibi uidebatur angustus, censu fidei opimus, et Labe filiis ut opulentissimus in inuidiam uocabatur, qui suum gregem alieni gregis accessione cumulasset. Et dixit ei Deus: Reuertere in terram patris tui, et in gentem tuam; et ego ero tecum , ostendens nichil ei deesse, cui adesset [f 1Kb] omnium plenitudo: hoc solum abundare perfecte, in hoc constare omnia, et omnia ad ipsum referri. [g 1Kb] Nihil ei superfluum necessarium, cui pax fida suppeteret, per quam reconciliaret que primum fuerant discrepantia. Nec mirum si pacem haberet, qui columnam statuerat, et unxerat Deo, que est Ecclesia . Columna enim et firmamentum dicta est ueritatis . Eam ungit qui in Christum fidei, in pauperes  misericordie fundit unguentum.

21. Nunc consideremus qualis uir iustus esse debeat, si inuidia fuerit exorta. Primum ut declinet eam; melius est enim sine lite abire, quam residere cum iurgio. Deinde ut talia possideat, que secum auferre possit; ut in nullo teneri ab aduersario possit obnoxius, sed dicat: Cognosce si quid tuum est apud me . Et quesiuit Laban, et nichil suum inuenit apud Iacob. Magnus uir, et uere beatus, qui nichil potuit suum amittere, nichil alienum habere, hoc est, nichil minus habere, nichil superfluum. Itaque ille perfectus est, cui nichil deest: iustus, cui nichil superest. Hoc enim est iustitie tenere mensuram. Quanta uirtus cuius societas lucrum dabat, non irrogabat dispendium? Hoc est perfectum  esse, adherentibus sibi commodi plurimum dare, nichil afferre incommodi.

22. Denique is qui nocere cupiebat, inanem eum non potuit dimittere. Sapiens enim numquam inanis est , semper in se habens amictum prudentie, qui potest dicere: Iustitiam induebam, et uestiebam iudicium , sicut dixit Iob. Namque hec mentis sunt interna uelamina, que nemo alius possit auferre, nisi cum aliquem sua culpa despoliat. Denique sic despoliatus Adam, nudus inuentus est: at uero Ioseph etiam uestimento 466 exteriore reiecto, nudus non erat, qui salua habebat indumenta uirtutis. Numquam ergo inanis sapiens. Nam quomodo inanis, qui de plenitudine Christi accipit, et seruat acceptum? Quomodo  inanis, cuius repleta est anima, que accepte gratie uestimenta custodit? Illud metuendum est, ne quis innocentie uelamen amittat, ne impii sacrilege persecutionis impressione terminos iustitie supergressi, uestimentum anime ac mentis eripiant. Quod non facile accidit, nisi prius aliquem uox sue iniquitatis exuerit. Unde et Dauid dicit: Si est iniquitas in manibus meis . . . . decidam merito ab inimicis meis inanis: persequatur inimicus animam meam, et comprehendat .

23. Nemo ergo ex inimicis potest tuam animam comprehendere, nisi prius inanis fuerit effecta. Noli igitur metuere eos qui possunt auri argentique compilare thesaurus. Isti tibi nichil auferunt. Hoc enim auferunt quod non habebas: hoc auferunt quod possidere  non poteras: hoc auferunt quod non ornabat animam tuam, sed onerabat: hoc auferunt quod non locupletabat cor tuum, sed potius deprimebat. Ubi enim fuerit thesaurus tuus, ibi erit et cor tuum , sicut legi audisti hodie. Multi seris portarum suarum includunt aurum suum, sed ii nec uectibus et claustris suis credunt: multi uigiles adhibent, sed ipsi quoque plus ipsos solent timere custodes: multi defosso auro incubant; aurum eorum sub terra, et cor eorum sub terra. Caue ergo ne et tu cor tuum terre uiuus infodias. Non ergo auri istius metuendi fures. Ille tibi cauendus est fenerator, qui substantiam anime tue scrutatur, si qua peccati grauioris era contraxeris, qui cor tuum includit solo, qui animam tuam eo cespite obruit,  quo aurum texeris, qui mentem tuam [a 1Kb] centesimarum incuruat usuris, et graui condit sepulcro, de quo nullus resurgit. Sequere sanctum Iacob, qui neque de alienis uitiis quidquam habebat, neque suarum uirtutum erat inanis et uacuus, qui erat iustitie fructu repletus. Sed hec moralia.

24. Illud mysticum, quod uenit ad eum [b 1Kb] Laban, hoc est, dealbatus, quia et satanas transfigurat se in angelum lucis, et cepit ab eo sua requirere. Respondit ei Iacob: Cognosce si quid est tuum apud me , hoc est, nichil tuorum habeo. Quere si quid agnoscis uitiorum tuorum et criminum. Nihil mecum abstuli [c 1Kb] fraudum tuarum, dolique consortia ulla non habeo, omnia tua tamquam contagium refugi. Et quesiuit Laban, et nichil suum reperit.  Quam beatus uir, in quo inimicus nichil inuenit, quod suum posset dicere: in quo diabolus nichil offendit, quod suum agnosceret! Impossibile uidebatur istud in homine, sed typum 467 gerebat eius, qui dicit  in Euangelio: uenit huius mundi princeps, et in me inueniet nichil . Nihil est enim quidquid est diaboli, quod nullam potest habere perpetuitatem atque substantiam.

25. Ipse autem est qui prefigurabatur in Iacob Dominus iehsu, duorum uir coniugiorum, hoc est, consors quidam Legis et gratie, qui uirginem Rachel ante dilexit, et predestinatam sibi in coniugium pio amabat affectu. Sed quoniam Lia tamquam Lex subintrauit, et oculis infirmior obrepsit tamquam Synagoga, que mentis cecitate Christum uidere non potuit, superabundauit gratia sancte Rachel , que supra primum illud est expetita coniugium, que Ecclesie principatum futurum iam tunc nominis sui interpretatione signabat. Beata Rachel,  que abstulit opprobrium suo partu: beata Rachel, que abscondit cultus, erroresque gentilium, que simulacra eorum plena esse immunditie declarauit. Nemo credat paterne pietatis lesam esse reuerentiam, quod stante patre sedit; quoniam scriptum est: Qui plus fecerit patrem aut matrem, quam me, non est me dignus . Ubi causa agebatur religionis, fides debuit sedem habere iudicii, et quasi rea stare perfidia.



CAPUT uI.

Angelos in itinere uidet S. Iacob. Idem fratri occurrens septies adorat. Denique concordiam ab eo petiturus in castris dormit. Que omnia quid significent, aperitur.

 26. [d 1Kb] Hec eo usque probata sunt, ut proficiscenti sancto Iacob angeli Dei occurrerent. Denique uidit castra Dei applicantia, et ait: Castra Dei hec sunt . Perfectis enim et fidelibus diuina solent adesse presidia. Perfectus autem cogitabat de reconciliatione fraterna; ita ut humilitate [e 1Kb] eum inuitaret, officiis acquireret, muneribus quoque emendum putaret. Occurrit itaque fratri cum muneribus, uxoribus, et pignoribus suis; ut etiamsi ipse indignaretur, necessitudinis obsequiis inflecteretur.

27. Et adorauit septies in terra . Quid sibi istud uult esse? Lex dicit: Dominum Deum tuum adorabis, et ipsi soli seruies ; et  hic adorat intemperantem, iracundum, minantem parricidale flagitium. An terram adorauit, illam humano cruore concretam, serpentium infusam uenenis, aut ieiuna infelicem glarea, aut duris atque  asperis inhorrentem cautibus? Quid sibi etiam uult quod septies adorauerit? Hereret solutio, nisi illud occurreret quod Petro interroganti in Euangelio: Si frater meus in me peccauerit, quoties dimittam ei, usque septies? Respondit ei Dominus iehsu: Non solum septies, sed usque septuagies septies . [a 1Kb] Hoc igitur prophetico spiritu sanctus Patriarcha significat, in aduenientem respiciens, qui non solum usque septies, sed etiam usque septuagies septies ueniam fratri laxari iuberet; ut eius contemplatione conuentus Esau iniuriam quam se accepisse putabat, remitteret fratri, et quamuis lesus in 468 gratiam rediret; quia propterea carnem suscepturus erat Dominus iehsu, et uenturus in terras, ut multiplicatam nobis donaret ueniam delictorum.

 28. Denique petiturus a fratre concordiam dormiuit in castris. Perfecta uirtus habet quietis tranquillitatem et stabilitatem; ideo Dominus donum eius perfectioribus reseruauit dicens: Pacem meam relinquo uobis; pacem meam do uobis . Perfectorum est enim non facile mundanis moueri, non turbari metu, non exagitari suspicione, non terrore concuti, non dolore uexari: sed quasi in littore tutissimo aduersum insurgentes fluctus secularium procellarum mentem immobilem fida statione placidare. Hoc firmamentum christianis mentibus Christus inuexit, pacem internam inuehens animis probatorum; ut non turbetur cor nostrum, neque exagitetur animus. Hanc pacem super omnem mentem esse Apostolus doctor asseruit dicens: Et pax Dei que  exsuperat omnem mentem, custodiat corda uestra, et sensus in Christo Iesu . Fructus itaque pacis est non perturbari in pectore. Denique uita iusti quieta est, iniustus autem inquietudinis et perturbationis plenus est. Itaque amplius suis suspicionibus affligitur impius, quam alienis plerique uerberibus: maioresque uibices uulnerum in eius animo sunt, quam in eorum corpore qui ab aliis uerberantur.

29. Grande est intra se aliquem tranquillum esse, et sibi conuenire. Foris pax aut imperatoris sollicita prouidentia, aut manu militum queritur, aut bellorum prospero cedit euentu, aut internecione aliqua barbarorum, si in se hostili motu sua arma conuertant. In ea pace nulla nostra uirtus, sed euentus est.  Certe gloria pacis illius ad imperatorem refertur: istius pacis fructus in nobis est, que est in mentibus singulorum, que tenetur affectibus. Istius pacis maior est fructus, quo spiritalis nequitie tentamenta, quam quo arma hostilia repelluntur. Ista pax sublimior, que corporalium passionum excludit illecebras,  perturbationesque mitigat, quam ea que barbaricos sedat incursus. Plus est enim clauso intra te hosti resistere, quam remoto.



CAPUT uII.

Iacob cum Deo luctatur, et tacto femoris neruo claudicat. uim Dine illatam fratres ulciscuntur, quos Iacob pater improbat. Is iubetur in Bethel habitare, quo sancta Ecclesia prefiguratur.

30. Itaque Iacob qui cor suum ab omni simultate mundauerat, et pacificum affectum gerebat, postquam reiecit omnia sua, solus remansit, et luctatus est cum Deo . Quicumque enim secularia negligit, ad imaginem similitudinemque Dei propius accedit. Quid est enim luctari cum Deo,  nisi uirtutis suscipere certamen, et cum superiore congredi, potioremque ceteris imitatorem fieri Dei. Et quia insuperabilis erat fides eius atque deuotio, secreta ei mysteria Dominus reuelabat, tangens latitudinem femoris eius ; eo quod ex 469 eius erat generatione Dominus iehsu oriundus ex uirgine, qui Deo nec impar, nec inequalis esset; cuius crucem obstupescentis femoris latitudo signabat; eo quod diffusa per uniuersum mundum remissione peccati, salutaris foret omnibus, qui stupore sui corporis ac sopore resurrectionem tribueret defunctorum. Unde non immerito exortus est sol sancto Iacob, cuius generi crux Domini salutaris illuxit: simul quia sol ei oritur iustitie, qui Deum cernit; quia ipse est lumen eternum.

 31. Claudicauit autem Iacob a femore suo: Propter hoc non manducant hodieque filii Isrel neruum . Utinam manducassent et credidissent! Sed quia non erant facturi uoluntatem Dei, ideo non manducauerunt. Sunt et qui ita accipiant, quod ideo claudicauerit ab uno femore Iacob, quia duobus populis ex eius generatione manantibus, unius stupor iam tunc circa fidei gratiam declarabatur futurus. Ipse est ergo populus qui stupore perfidie claudicauit.

32. [b 1Kb] Denique non multo post reuelationem istiusmodi cum esset ab alienigene filio Dina filia Iacob deflorato uirginitatis pudore temerata, fratres eius qui non intellexerunt mysterium, alienigenas qui societatem fidei per coniunctionem generis offerebant,  uindicte studio peremerunt. Iacob autem qui morali mansuetudine clementiam diligebat, uel mystico spiritu sacramentum congregande ex gentibus preuidebat Ecclesie, inuitus et dolenter [c 1Kb] scenam illam exacte ultionis accepit. Unde prophetanti aduentum Domini Iesu responsum diuinum est datum:  Exsurgens ascende in locum [a 1Kb] Bethel , hoc est, in domum panis, ubi natus est Christus, sicut Micheas propheta testatus est dicens: Et tu, Bethleem, domus Ephrata, non es minima, ut sis inter principes Iuda. Ex te enim exiet princeps Isrel, et egressus eius ab initio, a diebus seculi . uere domus panis, que domus Christi est, qui nobis panis salutaris aduenit e celo; ut iam nullus esuriat cibum sibi immortalitatis acquirens. Ibi iubetur habitare Patriarcha, ibi altare facere Deo qui apparuit ei. Ibi deos accepit alienos, et abscondit eos [b 1Kb] sub lentisco: ibi quoque sepulta est Rachel in uia Ephrata, hec est, Bethleem. Ibi etiam columnam statuit Iacob supra monumentum eius .

 33. Quanta mysteria, quia tibi est Ecclesia Dei, in qua apparet Deus, et loquitur cum seruis suis. Ibi eripiuntur, et absconduntur simulacra gentium. Fides enim Ecclesie omnem obseruantiam gentilitatis aboleuit. Sed cur sub lentisco absconderit, 470 quero? Certe genus istud infructuosum est. Ibi ergo sunt dii gentium, ubi nullus est fructus. Ibi inaures gentilium infodiuntur quas dederunt Iacob, ut iam nouam linguam audire assuescant; ueterem perfidie sonum nesciant, obsurdescant aures eorum sacrilegio, et mundentur ad gratiam. Non immerito ibi sanctus Daniel falsum aduersus Susannam testimonium deprehendit. Ibi enim uolebat adhuc radices suas locare perfidia: sed latere non potuit, quia prophetico spiritu deprehensa est. Congruus autem  error [c 1Kb] presbyteri uere confessioni, ut ibi contaminatam diceret castitatem, ubi gentium defossa simulacra sunt. Sed ueritas Ecclesie [d 1Kb] non texit perfidiam, sed abscondit, et aures gentilitatis obstruxit.

34. Conuenienter quoque ibi sepulta est sancta Rachel; quia omnes qui baptizantur in Christo, consepeliuntur cum Christo. Sic enim docemur dicente Apostolo: Consepulti enim sumus cum illo per baptismum in mortem; ut quemadmodum ille surrexit a mortuis per propriam uirtutem suscitatus, ita et nos eius gratia resurgamus . Tunc igitur uere absconditur omnis error gentilium, cum quis fuerit ablutus a uitiis; quia confixus cruci uetus homo  noster nescit iam ueteri seruire peccato. Competenter etiam columna statuitur supra monumentum Rachel; quia Ecclesia est columna et firmamentum ueritatis.



CAPUT uIII.

De laudabili sancti Iacob senectute, in qua futuras dubiasque res, ac uite sue finem preuidet; nec non agenda disponit.

35. Senuit autem Iacob; et iam ante senuerat moribus: sed certabant in eo impigra uiuacitas iuuentutis, et tranquillitas senectutis. Est enim et senectus uirens gratia, et iuuentus cana consiliis, de qua dicit Scriptura: Senectus enim uenerabilis. Et, Aetas senectutis uita immaculata . [e 1Kb] Ex  hac uita fuit Iacob, qui bonis operibus preuenit tempus longeue senectutis; ut et fructum eius ante tempus carperet, et postrema eius in tempore non timeret. Beatus quidem et iuuenis qui bene uiuit: sed beatus et senex qui bene uixit. Quod enim iuuenis sperat, adeptus est senior: quod senex fuit, optat hoc esse qui iuuenis est. Certe hic inquieti maris longiore sibi adhuc cursu manente, iactatur fluctibus: senex uero sicut in portu, ita in statione est senectutis. Erat itaque huiusmodi Iacob, qui uix speranda iuuenibus bona incolumi et tuta gratie claue 471 iam clausa et obsignata tenebat. Quod autem possideas, eo quod adhuc speres, prestabilius est. Erat ergo senex Iacob, ad quem iuuenes aduersa temporis alicuius tempestate perculsi tamquam  in portum sese recipiebant: ipse autem [f 1Kb] tamquam in specula uite huius positus sollicito pretendebat affectu, et longe ante rebus dubiis preuidebat remedia.

36. Denique fames erat in tota terra , et senex depositus que alacres iuuenes ignorabant, [g 1Kb] interim primus utrum audierit uideto. Primus admonuit filios suos in Aegypto exuberare frumenta, et eo proficiscendum, ut emerent que sibi ad usum necessaria forent . Libenter etiam ipse iuuenum consiliis acquiescebat, ut etiam filium iuniorem simul mitteret. Et renuntiantibus illis quod Ioseph filius eius uiueret, infracto  fracto licet corpore, sed uiuida animi uirtute, non exspectauit ut filius ad se ueniret, sed ipse magis perrexit ad filium . Pietati enim mensura ordinis non preponderat. Nulla itaque sensit impedimenta fesse senectutis, cum pergeret. Pietas enim leuabat laborem. uerum ubi recepti filii fructu potitus, aliquanto exacto tempore, decem et septem uidelicet annorum, quod secundum illam Patriarche longeuitatem exigue portionis tempus est, finem uite sibi approprinquare cognouit. uocauit Ioseph filium, et per generationis sue futurum heredem constrinxit eum, ne in Aegypto sepeliretur . Acceptaque fide, cum paulo post infirmaretur, et uenisset ad eum filius suus Ioseph, uelut resumptis uiribus sedit supra lectum suum, et  benedixit Patriarchas duodecim, et prophetauit .



CAPUT IX.

Iacob morti proximus atque oculis captus, tamen beatus ostenditur: cuius preterea multiplex commendatio; sed maxime ob Patriarcharum benedictiones proponitur; ac demum concluditur nec ipsum nec sanctorum alium propter erumnas minus beatum haberi oportere.

37. Dicant nunc aliqui non beatum Iacob, cum in ipsis mortis esset diebus, qui pene plura cum Deo, quam cum hominibus alloquia miscebat: non beatum cum oculi eius grauarentur in senectute, et non posset uidere. uidetur enim quibusdam cecitas esse grauis erumna calamitatis. Sed tunc quoque beatus  Iacob, quia discernebat spiritu, quod oculis discernere aspectuque non poterat. uidebat futura, qui estimabatur non uidere presentia. Denique errauit et ipse Ioseph, ut cum ad dexteram eius applicasset filium suum seniorem, et ad sinistram ipsius, hoc est Iacob, applicasset filium iuniorem, ut etatis ordo benedictionis ordinem reseruaret; extenderet dexteram suam super nepotem iuniorem, et sinistram super seniorem nepotem, et uolenti filio patriam dexteram super Manassen seniorem conuertere responderit: Scio, fili, scio, et hic erit in populum, et hic exaltabitur: 472 sed frater eius iunior maior illo erit. Et causam prelationis adiunxit dicens: Semen eius erit multitudo gentium . Adeo licet impedito corporis aspectu, melius uidebat, ut uidentem doceret  errasse. Quis enim melius uidet, quam qui uidet Christum? Aut quis potest dicere oculis impeditum eum, qui uidebat in Christo refulgentem Ecclesiam? Nonne igitur clarum est, quod debilitas beatitudinem impedire non possit? Ille oculorum impeditus munere, ille defatigatis corporis uiribus in lecto tamquam in sepulcro corpus relinquens assurrexit in se, et longe ab aliis, atque intra semetipsum sese colligens presentibus se rebus subduxerat, et nouissimorum  dierum future miscebatur etati. Sic enim scriptum est: Annuntiabo, inquit, uobis que occursura sunt uobis in nouissimis diebus .

38. Quid igitur ei deerat, cui Deus aderat, qui ei profecturo dixerat: Descendam tecum in Aegyptum: et ego deducam te in perpetuum ? Nec defuit, quando in eo Spiritus sanctus loquebatur. Quis tam potens in suo domicilio, quam iste in alieno? Quis tam abundans in ubertate, quam iste in fame? Quis tam fortis in iuuentute, quam iste in senectute? Quis tam actuosus in negotio, quam iste in otio? Quis tam uelox in curriculo, quam iste in lectulo? Quis tam letus in flore adolescentie, quam iste in mortis confinio? Quis tam diues in regno, quam iste in peregrino loco? Denique reges benedicebat . Nec immerito pauper non erat, qui nullo indigebat. Pauper non erat, qui se pauperem non putabat. Et quis pauperem dicat, cuius conuersatione dignus orbis terrarum non fuit? Et ideo conuersatio eius erat in celo. Hic uero prediues in diuitiis simplicitatis et sinceritatis, decorus maiore anime quam corporis pulchritudine que marcescere non nouit, etate impiger, cui liceret, cum uellet, corporeo isto exire gurgustio, et superna paradisi mentis uigore penetrare, exsultans spiritu, cum sepulcri extrema mandaret. Non enim terreno se tumulo claudendum, sed superno recipiendum domicilio presumebat; et ideo tamquam alteri mandabat sepulcrum: sui autem securus mortem illam immortalitatem putabat. uidebatur corporis implicatus impedimento,  et uigilanti in futura tempora precurrebat affectu, dicens de persecutoribus Domini, qui de tribu Simeon et Leui [a 1Kb] auctores erant nequitie processuri: [b 1Kb] In consilium eorum non ueniat anima mea, et in occursum eorum non contendant uiscera mea . Quis autem tam ualidus in uirtute, quam fortis iste in infirmitate, qui dicebat: Maledictus furor eorum, quia superbus et temerarius; et ira illorum, quia indurata est. Diuidam eos in Iacob, et dispergam illos in Isrel .

39. Quis uero tam canorus cantibus, quam iste uocibus, qui toto auditus est mundo, qui per omnes populos, per omnes auditur etates? [c 1Kb] Quis tam suauis numerus septem uocum differentias oblocutus, quam iste septemplici Spiritus sancti 473 gratia  resultauit? Qui licet membris resolutus, tamen attollens se animo, et erigens spiritu, corporis sui tamquam cithare harmoniam dissoluta membrorum compage destructam alta mente despiciens non requirebat, sed otiosam iacere humi patiebatur. Ipse autem cantu se mulcebat interno, et prophetico se modulamine delectabat dicens: Iuda, te laudabunt fratres tui: manus tue super dorsum inimicorum tuorum: adorabunt te filii patris tui. Catulus leonis Iuda:  ex germine mihi ascendisti: recumbens dormisti ut leo, et tamquam catulus leonis. Quis suscitabit illum ? Et infra: Lauabit in uino stolam suam, et in sanguine uue anaboladium suum. Hilares oculi eius a uino, et dentes candidiores lacte . Quis cantus dulcior, quis sonus suauior, quam remissio peccatorum, et resurrectio mortuorum? Hunc cantum sanctus Dauid, ille diuine organum uocis, et dominici sermonis interpres cithara cecinit spiritali. His modulis gratie sublimem illum animum mentemque mulcebat. Hoc cantu mundi istius aspera mitigauit, hoc sonitu seculi dura molliuit, hoc psalterio terrorem mortis infregit, hac suauitate chordarum inferna calcauit.

40. Sed audiamus etiam alia que sanctus Iacob  patriarcha admirabili illo sue organo mentis increpuit: Nephthalim uitis remissa, porrigens in germine suo decorem. Filius meus ampliatus Ioseph, filius meus adampliatus, zelo appetitus filius meus, filius meus adolescentior, ad me reuertere . Et infra: Preualuit super benedictiones montium manentium, et desideria collium eternorum . Quid dulcius benedictione? Quid gratius eternitate? Et ipsa uerba sunt cantus, et in uerbis magna uotorum sunt premia, meritorum fastigia.

41. Quid suauius sancto Ioseph, qui nos liberauit ab opprobrio, crucis Dominice sacramento? Sicut enim maledictum factus est Christus, ut maledictum solueret Legis; et peccatum factus est, ut mundi peccatum tolleret: ita opprobrium factus est, ut gentilitatis  opprobrium auferret: sed illud opprobrium Christi thesauris Aegypti pretiosius estimatum est. Et ideo Moyses Pharao regis aulam reliquit, et fidei elegit opprobrium, cui se opprobrio maria diuidebant. Ipse ergo Nephthalim uitis totum remissa per mundum, ut omnibus populis ubertatem poculi spiritalis infunderet. Ipse est ampliatus, habens nomen super omne nomen, qui quoniam se pro omnibus obtulit morti, ideo audiuit a Patre: Ad me reuertere. Loquebatur Iacob, et Deus audiebatur. Ille benedicebat, et Deus personabat dicens Filio: Ad me reuertere, hoc est, post passionem reuertere. Reuertere ad sedem tuam, reuertere cum tropeo, reuertere ad me; ut te resurgentem defuncti sequantur, et tua potestate pariter, atque exemplo resurgant, ut fias  primogenitus ex mortuis, ut ad dexteram sedeas Patris. Unde et Filius dixit: Amodo uidebitis Filium hominis sedentem ad dexteram uirtutis Dei .

42. Neget quis beatum Iacob in ipso mortis supremo, qui diuina fundebat oracula? Neget 474 beatum Ioseph in carcere, ubi sapientie spiritu interpretabatur somniorum que audierat, ueritatem, et futurorum  seriem reuelabat? Neget beatum Esaiam, cum medius secaretur; Hieremiam, cum mergeretur; Daniel sanctum, cum inter leones staret intrepidus, et prandium ei raptus ab Angelo propheta deferret? Non utique ideo beatus, quia alienum prandebat prandium: sed quia meritis suis impasta leonum ora claudebat. Quis autem non beatam dixerit matrem Machabeorum, que septem filiorum funeribus octauam se addidit ad laudem celestis triumphi?



CAPUT X.

Quante laudi fuerint sacerdoti Eleazaro supplicia constanter tolerata, propter que uere beatus sit iudicandus.

43. Nec te, Eleazare, pretermittam, [a 1Kb] utpote sacerdotem sacerdos, sed tuis iuuandus oratis: qui  genere sacerdos, peritus in Lege, maturus eui, cum oblatus esses Antiocho persecutori, nec tentamentis potuisti capi, nec premiis inflecti, nec suppliciorum acerbitatibus frangi . Denique a blandimentis cepit, quia iudicabat tormenta sua posse superari. Erubesco, inquit, canitiem tuam, reuereor senectutem, miror prudentiam: cur abstinendum bonis epulis putes quas natura largitur? Relaxa istiusmodi peruicaciam, expergiscere aliquando, dum adhuc malo tibi persuadere, quam extorquere; ne uictus suppliciis facias, quod refutas ratione inuitatus. Ad hec respondit senex: Nos, Antioche, non [b 1Kb] intentione ducimur, sed reuerentia Legis tenemur, que a suilla carne abstinendum precipit. Pulcherrimam iudicas creaturam; negare  tamen non potes quod potior sit temperantia, quam uoluptas, potior legis obedientia, quam preuaricatio. Quod si hoc leue putas, ut carne uescamur suilla: qui in minimis legem contempserit, quomodo in magnis tenebit? Aut si pretiosa est creatura huiusmodi; uindicaris, cum eo quod sit pulcherrimum, defraudamur. Abstinentia autem nostra disciplina est castimonie. Discimus enim resecare luxuriam, cupiditates uincere, excludere concupiscentias, delectationibus corporis obuiare. Fortitudinis quoque exercitium est, penis pro Lege non cedere. Iustitie quoque insigne atque prudentie, ut quod sequendum elegimus timore Dei, morte proposita reseruemus. Quis escam imperet liberis? Quis autem se ridendum [c 1Kb] prebeat ut in hoc seruiat, et non ridebitur? Non  sum ita senex, ut mihi non iuuenescat animi fortitudo.

44. Suspensus itaque cum hinc atque inde grauiter uerberaretur, nec iam ferrent senilia membra uerberum penas, lassatis carnificibus atque extensoribus, in terram deflexus inflexibilem mentem gerebat. Et quidam seu longeuam miseratus etatem, seu tentamentis circumuenire desiderans: Responde, inquit,  tantummodo 475 te manducaturum: nos te esce eius immunem prestabimus. At ille clamans: Nequaquam, inquit, contingat mihi, ut fiam senex incentiuum iuuenilis erroris, qui huc usque eram forma salutaris instituti. His ego ludibriis, ut paululum uiuam lucrabor, et totius uite labores addicam breuis uiatico senectutis? Senectus portus debet esse, non uite superioris naufragium. Non te negabo, Lex patria; non abiurabo uos, sancta instituta maiorum, non decolorabo uos, infule sacerdotales; non te perfidie puluere turpabo palam, canities! Quid multa? Immoriendo tormentis factus est ceteris magisterium perseuerantie, qui electus erat ad infirmitatis exemplum. Beatus igitur, in quo non potuerunt tormenta rationem uincere. Annon beatus, qui potuit uirtute  animi uictor esse penarum, pietatisque remigio seruare integram in tantis fluctibus passionem?



CAPUT XI.

De admirabili patientia ac fortitudine septem fratrum Machabeorum, quibus mater octaua addita fuit, qui suis suppliciis meritum beate uite acquisierunt.

45. Post ipsum statuti sunt pueri septem cum matre . Insultare licet tyranno, qui dum callide a sene incipiendum putat, magistrum eligit quo discipulos faceret fortiores, quorum uelut puerilem etatem premiis prouocabat ad culpam, urgebat terroribus ad formidinem. At illi non degeneres tanto duce respondent: Quid nos contemnis  uel circumscribis, [a 1Kb] ut pueros? Sed fides cana est, sed ualida disciplina. Experire certe, subiice quibus placet penis puerilia uiscera, non inuenies corda puerilia: nec potentiores erunt tormentorum machine, quam legitime obseruationis excubie. Quem uicit senectus, superabit emula senectutis pueritia. Sequimur patrem filii, discipuli doctorem. Collige suppliciorum instrumenta proposita: meditationem patientie, [b 1Kb] non terrorem infantie afferunt, dum uidentur.

46. Iussit maximum natu eligi. At ille ridens: Recte, inquit, nature ordinem seruas. Sed cur Dei legem temerandam putas? Et pro pietate quidem omnes maximi sumus: sed tamen a me inchoatum gaudeo. Quid queris, tyranne? Confiteor nos summo  Deo seruire, et doces quid agere debeamus. Si tu tanta pertinacia uis extorquere ueritatem, cur non omni uirtute nos eam tenendam putemus? Quid plura? Adhibentur uariarum genera penarum. Sed uicit pietas immanitatis furorem: exclusa est anima, non religio.

47. Secundus accessit, nec degener fratris munia pie confessionis impleuit . Et cum detraheretur membrana capitis, respondit: Aufertis quidem membranam, sed habeo galeam spiritalem, quam non potestis auferre. Et uere hanc 476 galeam  nemo potest auferre, sicut postea Apostolus docuit in Ecclesia Domini: Quia caput uiri Christus est . Et, eius sumus membra . Recte puer istam diuino spiritu doctrinam apostolicam preuidebat. Exuebant immanes bestie corium capitis, et pardalicis feritatibus seuiebant. At ille deficiens: Quam dulce est, inquit, mori pro religione, quam suauis omnis acerbitas mortis pro pietate; quia manet horum remuneratio laborum! Tua sunt, rex, grauiora tormenta: tu tuis uehementius torqueris suppliciis; quia uides te uinci in potestate.

48. Et hoc defuncto, tertium statui sibi iussit . Et cum eum partim tentaret insidiis, partim cuperet terrore percellere, respondit ad eum: Non faciam uoluntatem tuam, non  succumbam imperio tuo. Per beatam illam fratrum meorum passionem, et nobilitatem, non negabo piam germanitatem. Queuis adhibeto supplicia, quibus magis urgens hoc proficias asperitate penarum, ut maiora testimonia nostre germanitatis accipias. Iussit itaque ei linguam amputari. At ille exclamans: uictus es, inquit, Antioche, qui organum uocis abscindi iubes. Confessus es te respondere non posse rationi, maioraque probas lingue nostre flagella, quam tua uerbera. Nos enim tua uerbera non timemus, tu nostre uocis flagella non potes sustinere; sed hec pietatis flagella sunt, tua flagella perfidie; sed etiam lingua sublata grauius te suo cadens murmure flagellabit. Euadere te putas, Antioche, si uocem eripias? Et tacentes Deus audit, et magis audit.  Ecce aperui os meum, laxaui linguam meam, abscinde linguam; sed non abscindes constantiam, non uirtutem auferes, non rationem obliterabis, non eripies testimonium ueritatis, non eripies cordis clamorem. Si lingua amputetur, sanguis clamabit, et dicetur tibi: uox sanguinis fratris tui clamat ad me . Audit enim sanguinis uocem, qui audit internas cogitationes, tenebre licet operiant, et parietum septa circumdent. Dicat impius, quia nullus sibi testis assistat: explorat uniuersa, uidet omnia Deus; nec est aliquod facinus quod possit latere omnium iudicem, qui cognoscit uniuersa, antequam fiant. Quid uerba damus? Loquaciora sunt uulnera: etsi uulnera tegantur, etsi abscondatur cicatrix, non absconditur fides. Nec tamen plaudas quod auferendo  linguam, confessionem laudis eripias. Satis iam Deum sermone laudauimus, nunc passione laudemus.

49. Et hoc perempto, iussit quartum uinciri ad rotam, ut eius uertigine membris omnibus solueretur . At ille cum torqueretur immaniter: Dissoluis, inquit, corporis membra; sed adiungis gratiam passioni, nec eripis solatium morti. Est enim uox tonitrui in rota, quia in bono et inoffenso uite istius cursu celeste resultat oraculum, [c 1Kb] sicut in Ioanne et Iacobo filiis tonitrui resultabat. Itaque illud  quod legi, nunc manifestius recognosco: Quia rota intra rotam currit, nec impeditur . 477 Teres enim uita sine ulla offensione in quauis passione uersatur, et intra hec quoque rota currit. Currit Lex intra gratiam, et obseruantia Legis intra diuine curriculum misericordie est: nam quo magis uoluitur, plus probatur. Potius est hic ab impiis aduersa tolerare, ut ibi a Domino consolationem inuenire possimus. Et iste consummans cursum suum abrupit spiritum, animamque uictor effudit.

50. Quintus cum sisteretur, ceso prius eidem iussit ignes admoueri, subiici incendia . Manabat e uulneribus cruor, et effossis ulceribus, sanguis effusus ipsos flammarum exstinguebat globos. At ille inter ignium crepitus audiebatur dicens: Gratias  tibi, Domine, quod dedisti nobis dicere: Transiuimus per ignem . Et sicut alibi idem tuus dicit Propheta: Igne nos examinasti, sicut igne examinatur argentum . Astabo tibi sicut aurum purgatus incendio; et si quid fuit culpe, ignis exussit. Itaque et iste transfiguratus a corruptela ad incorruptionem, uitam exhalauit.

51. Sexto quoque admota tormenta sunt . At ille: Noli, inquit, frustra errare, et tue hoc ascribere potestati, quod ista aduersum nos exerceas. Nostrorum hoc delictorum est pretium, ut peccantes puniamur. Et gratias Domino, quod hic a nobis [a 1Kb] duplicia peccata exiguntur, ut ibi nobis consolatio deferatur. Gratias autem et tibi, quod tam durus et immitis es, ut talibus nostris suppliciis  Dominus in quem peccauimus, genti nostre propitius fiat. Nos quoque ableuamus erumnam, dum fidei passionibus delectamur. Et iste duris atque asperis dilaceratus suppliciis, appositus est ad fratres suos.

52. Supererat iunior ex fratribus, et iam pudebat Antiochum immature etati se ita fuisse ludibrio . Itaque dolis eum desiderans circumscribere, pollicebatur honores, diuitias, amicitiam suam, consortium secretorum. At uero pia mater monebat filium suum, dicens et huic sicut ceteris: Nescio quemadmodum in uterum meum introistis, neque ego spiritum donaui uobis, neque membra formaui: sed hec omnipotentis Dei munera sunt . Putauit Antiochus uidens matrem sollicitam, quod  saluti eius timeret, ipsi quoque suadere cepit, ut filium ab intentione sua reuocaret. At illa uoce patria dicebat filio: Tu solus superes, fili, summa uotorum meorum; tu postremus clausisti partus meos, tu postremus conclude gaudia mea. Miserere mei, que te in utero tot mensium curriculo portaui; ne uno momento confundas senectutem meam, ne decolores  tot fratrum tuorum tropea, ne sacrum eorum comitatum relinquas, ne consortium deseras. Te adhuc isti exspectant triumphi. Aspice in celum, unde hausisti spiritum, ad Patrem omnium; aspice in terram, que tibi ante alimoniam ministrauit; aspice ad fratres, qui collegam requirunt; aspice ad matrem, que tibi lac dedit; redde mercedem pii sanguinis; noli a fratribus, noli a matre diuelli. Temporales opes sunt quas promittit Antiochus, temporales honores: perpetua corona 478 que a Deo omnipotente defertur. uos mihi septem dierum lumina dedit Dominus, sextum iam diem clausi, et omnium opera bona ualde. Debes mihi, fili, ut que in illis sex laboraui, in te requiescam septimo, tamquam a seculi operibus iam feriata. Itaque proripiens  se iuuenis ait: Quid sustinetis ? Et multa uociferans, quod nequaquam diuelli posset a fratrum consortiis, quorum multo beatiora essent funera, quam regis imperia, cum urgeret conuiciis regem, et ipse acerbis excruciatus tormentorum generibus uite huius munus absoluit.

53. Nouissima mater oblata est neci . Quis hanc beatam neget, que quasi septem uallata [b 1Kb] muneribus, inter corpora filiorum nullum sentit mortis incursum? Quis, inquam, dubitet de eius beatitudine, que septem turribus circumdata, in paradisi sedem caput extulit; que septem filiis cincta sacratissimum Deo chorum non solum canorum uocibus, sed etiam passionibus ad concinendas Domino laudes celestibus inuexit altaribus? Quam bonus fidei  partus, quam tutus portus iste pietatis, quam splendida lucerna Ecclesie septeno fulgens lumine, [c 1Kb] et octauo utero cunctis luminibus oleum subministrans! De quibus pulchre dicitur: Date partem illis septem, et illis quidem octo , eo quod in utroque numero consortium gratie consequantur, in Lege nutriti, per gratiam coronati, septem tamquam in sabbato, octo tamquam in Euangelio, pia matre supplemento passionis adiuncta, que in talibus filiis integram pietatis formam et parturiuit et peperit.



CAPUT XII.

Elegantissima beate illius femine septem filiorum martyrum parentis, commendatio.

 54. Recurrunt in memoriam sermones sancte femine dicentis ad filios: Ego uos genui, ego uobis succum lactis infudi, nolite nobilitatem uestram perdere. Sic alie matres reuocare a martyrio solent fi lios, non uocare. At ista maternum in hoc ponebat affectum, si filiis uitam magis perpetuam, quam temporalem suaderet. Spectabat itaque pia mater  filiorum certamina; et quamuis maternorum uiscerum compassione quateretur, tamen pietatis studio premebat dolorem. Et offerente Antiocho, cum posset salutem eligere filiorum, malebat periculum: compressisque nature gemitibus, penas filiis optabat augeri, ut mors citius appropinquaret. uidemus conuersa uota matris in filios; ne quem superstitem derelinqueret, sed omnes pie coheredes mortis acquireret.

55. Sed nec filii minores tali parente, qui se inuicem cohortabantur, qui dicebant uno studio, et quadam animorum acie: Mortis aduerse [a 1Kb] impetum proteramus. Tunc enim uiuemus, cum fuerimus mortui. Nemo pietatis ordinem derelinquat, nemo se subtrahat prelio triumphali. Non homini, sed omnipotenti Deo nostras deuouimus animas: non  homini, sed auctori omnium militamus. Talis hec pugna est, ut ille gloriosius 479 uicerit, qui crudelius occisus fuerit. Itaque nemo timuit, nemo trepidauit, nullus ad mortem ex tot fratribus pigrior fuit: sed omnes tamquam ad immortalitatis uiam, ita ad mortem per acerba supplicia cucurrerunt; et mater consona cernens filiorum agmina, tamquam pia anima sui membra corporis in filiis offerebat, et per artus proprios uidebatur sibi uotiua subire tormenta.

56. Cadebant filii tormentis exulcerati, mortui super mortuos aduoluebantur, corpora super corpora uolutabantur, capita super capita exsecabantur. Refertus erat locus cadaueribus filiorum, non fleuit mater, non lamentata est; non oculos cuiusquam pressit, aut ora morientis clausit; non lauit uulnera,  sciens gloriosiores esse, si euiscerati et concreti pariter puluere et sanguine uiderentur, quales solent de bello redire uictores, quales solent tropea ex hostibus reportare. Non superiacienda uelamina, non prosequendas exsequias, nisi sue quoque comitatu mortis arbitrata est. Que cithara dulciores ederet  cantus, quam morientes filii in tam grauibus sup pliciis ediderunt? Erumpebat enim nature gemitus, etiam inuitis. Spectares per ordinem peremptorum cadauera sicut fila chordarum, audires heptachordum psalterium triumphalibus gemitibus resultare. Non sic illecebrosi illi, ut aiunt, cantus Sirenarum attraherent audientem: illi enim ad naufragium trahebant, isti ad sacrificii uictoriam. Nec sic cygnea carmina aures animumque 480 mulcerent: cygni enim nature sorte moriuntur, isti moriebantur amore pietatis. Non sic rauca resonant secreto in nemore columbarum murmura, ut ultima uerba morientium cum summa suauitate resonabant. Nec sic luna inter stellas refulget, ut inter filios mater, et cum eos ad martyrium illuminatura deduceret, refulgebat, et cum amplexata uictores in medio filiorum  iaceret.

57. O uera mater adamante fortior, melle dulcior, flore fragrantior! o indissolubile pietatis uinculum! o uere ualida caritas [b 38Kb] sicut mors dura, sicut inferi zelus deuotionis ac fidei! Nulla tantarum diluuia passionum tuam potuerunt caritatem excludere, nulla inundare eam flumina tantarum acerbitatum. Sicut arca in illo mundi diluuio totius orbis spatiis innocua ferebatur: ita et tu aduersus fluctus tam grauium passionum pietate immobilis restitisti, et cum posses salutem filiorum eligere, noluisti.

58. Quo affectu uos prosequar, sancte matris pia pignora? Quo penicillo sermonis mei describam forme uestre et animarum similitudinem? Stetistis inter exercitus regios, quibus totus fuit orbis terrarum  subactus, quos India quoque in extremi maris secreta refugiens non declinauit; et soli de rege superbo sine bellico conflictu uictoriam reportastis. uicerunt in uobis sola arma pietatis: dedit penas tyrannus, et quia uos non potuit uincere, et quia atroci peremptus est morte.



[DE IOSEPH PATRIARCHA.]





IN LIBRUM DE IOSEPH PATRIARCHA ADMONITIO.


Ambrosius iam inde ab exordio huius operis ipse sacrorum uoluminum ordine adductum se esse profitetur , ut libris de Abraham, Isaac, et Iacob, in lucem editis, nonnichil in Ioseph quoque historiam meditaretur. Quocirca post expositam in Abraham impigram fidei deuotionem , id est, animum diuinis imperatis obsequentissimum; in Isaac sincere mentis puritatem, id est, mentem que omnibus seculi neuis ac sordibus abstersis cum uerbo eterno intimum quoddam spiritalis connubii fedus ineat; denique in Iacob singularem animi, laborumque patientiam, cuius beneficio uel in atrocissimis infortuniis beatitudo retineatur; non contentus has omnes uirtutes stylo celebrasse, aliquid adhuc expressius ac magis determinatum in Iosepho, cuius precipua laus in castitate posita est, proponere apud se statuit. In superioribus nostris Admonitionibus quemadmodum S. Presul memoratas eorumdem primorum patriarcharum uirtutes edisserendo ipsorum historiam demonstrauerit, expositum est: nunc paucis qua ratione id ipsum in historia Iosephi prestiterit, inquirendum.

Principio docet Iosephum nobis proponi tamquam speculum castitatis , cum ea uirtus simul et quidam castimonie comes nitor gratie in eius moribus factisque omnibus perfectissime refulgeat. Quoniam uero nusquam maiori cum splendore sancti adolescentis pudicitia enituit, quam cum ipsam uxor Putipharis apud  quem ille seruiebat, multiplici lenocinio improbissimisque conatibus labefactare conata est; eapropter singulare hoc eiusdem patriarche ornamentum S. Ambrosius tota eloquentie sue ui predicat licet uno tantum capite , difficillimum illud certamen ac periculi plenissimum comprehenderit. Illic aperit omnia illecebrarum atque artium genera quibus corrupte mulieres amatos corrumpere, eorumque continentiam expugnare aggrediuntur. Constantiam ac prudentiam quibus S. Ioseph illius petitiones nunc resistendo, nunc fugiendo cassas reddidit, amplificat. Monita subinde inserit instituendis moribus utilissima. Postremo dum castissimum huncce uictorem commendat, minime dubitanter, pro castitate, inquit , martyrium subibat, nimirum cum celestis illius uirtutis causa in uincula rapi se patiebatur, de refellendis here sue calumniis haudquaquam sollicitus.

Ceterum preter hanc laudem sunt et alia multa in uita Iosephi, que summam considerationem mereantur. Illa beatus Doctor silentio pretermissa noluit, sed ea ratione pertractauit, quam hactenus in exornandis priscorum patriarcharum gestis non adhibuerat. Auspicatur  ab inuidia que fratres in Iosephum stimulauerat; ac eius occasione nonnullis circa amoris quem parentes erga liberos pre se ferre oporteat, equalitatem obseruationibus premissis, Iosephum Christi Domini typum ac figuram somniis suis exstitisse demonstrat . Deinde quidquid in Genesi de sancto Patriarcha legitur, satis accurate percensens, omnes propemodum eius actiones mystice atque in figura Christo conuenire, proindeque hunc ipsum pro uero Scripture Iosepho habendum docet. Id quidem adeo exacte probat, ut bene multis Iosephi ex libro Genesi, et Christi ex Euangelio uerbis sibi inuicem oppositis, ea maximom inter se cognationem habere patefaciat . Denique cum in hac ipsa historia reliquis etiam filiis Iacob sue partes fuerint, indictos eosdem non sinit, sed in Beniamin exhibitam fuisse Pauli quem eximiis laudibus prosequitur, imaginem tradit; in aliis uero fratribus expressam Iudeorum in quos inuehitur, perfidiam atque immanitatem; quamuis ipsos quoque ad fidem tandem aliquando peruenturos significet.

Crebras quidem expositiones ac preceptiones que Christiane plebis moribus conducant, toti operi pius Doctor inspergit, uerumtamen in eruendo mystico sensu laborat impensius. Unde uno uerbo non iniuria statuere quis possit hoc libro nil contineri nisi mysticam expositionem eorum omnium, que in Genesi de sancto Ioseph a somniorum ipsius narratione ad susceptam profectionem quo patri ad se in Aegyptum uenienti obuiam iret, memorantur.

Minime sane obscurum est hanc lucubrationem non secus ac superiores omnes a libris de Abraham, concionibus Mediolani pronuntiatis constare. Sed cum aliarum etatem e tempore quo huius sermones habiti fuerint, precipue cognosci supra affirmauerimus, nunc nobis ut illud planum exploratumque faciamus, opera nauanda est. Nullum porro ualidius esse putamus ad hanc rem argumentum quam ea uerba que occasione unius e duobus Pharaonis eunuchis cui in carcere Ioseph extremum crucis supplicium uaticinatus est, dicuntur a S. Antistite. Etenim alius eunuchus ibi describitur , qui ante biennium imperatoris fauore tumidus, Ecclesie tantam irrogauerat contumeliam, ut eam Sanctus noster dictis quorum meminisse iam non libebat, retundere esset coactus. Hic idem eunuchus tamquam alter Dech fraude regem commouit in sacerdotis, id est, ipsiusmet Ambrosii, periculum ; et tamquam alter Aman crudeliter orthodoxum populum exagitans atque diuexans, nullum lapidem non mouebat, ut illi suas Ecclesias eriperet, easque Arianis quorum impietatem sequebatur, assereret. Ad extremum eo creuit eius amentia ut aliis, nempe sancto Episcopo intentaret mortis periculum: sed non aduertens que ipsi uir sanctus prediceret, minabatur aliis ipse mox supplicio dedendus extremo . Et re uera haud ita multo post fauore imperatoris excidit; et licet impius ille ad Christi. cuius diuinitatem inficiabatur, seruum, hoc est, Ambrosium quem tam insolenter fuerat insectatus, confugisset, mox tamen carnificis gladio truncatus est.

Ex hac tota orationis serie cognoscere est tam sedulo historiam hanc suis omnibus adiunctis ab Ambrosio excultam et quasi uestitam fuisse, ut nil nisi illius quem spectabat ea narratio, nomen desiderari uideretur. Id certe non poterat auditoribus esse incognitum; neque etiam difficile nobis fuerit ipsum deprehendere, si modo hunc locum comparare placuerit cum iis que idem noster Ambrosius de persecutione quam a Iustina imperatrice ceterisque Arianis passus fuerat, ad Marcellinam sororem scripsit. Ille siquidem in calce epistole ita loquitur: Denique etiam speciali expressione Calligonus prepositus cubiculi mandare mihi ausus est: Me uiuo, tu contemnis ualentinianum ? uidelicet quod impiis illius mandatis, et iis maxime quibus unam ex ecclesiis Catholicorum Arianis ut suos ibi conuentus agerent, tradere iubebatur, morem gerere detrectabat. Caput tibi tollo, inquit arrogans iste eunuchus; cui Ambrosius tantummodo retulit pauca illa: Deus permittat tibi, ut impleas quod minaris. Ego enim patiar quod episcopi: tu facies quod spadones, etc. Hec esse uerba quorum uir sanctus iam memoriam abolere se uelle significat, probabile est. Si cui autem cognoscere uisum fuerit qua ratione idem eunuchus supplicium quod sancto Episcopo minitabatur, ipse pertulerit, hoc Augustinus declarat illis uerbis: Calligonum, inquit, ualentiniani iunioris eunuchum gladio nouimus ultore punitum, meretricis confessione conuictum .

Ut igitur quo tempore hic liber scriptus fuerit, intelligatur, quid iam aliud restat, nisi ut annum quo hanc ad Marcellinam epistolam Ambrosius misit, dispiciamus. Credimus autem eum nequaquam temere facturum qui eisdem litteris annum 385 assignauerit, quo scilicet festis paschalibus in Catholicos prima Iustine exarsit persecutio, que sequenti etiam anno iisdem sacris diebus recruduit. Atque adeo dicendum est sermones hosce in Ioseph patriarcham anno 387 habitos fuisse, cum ipsomet Ambrosio reduce ex legatione ad Maximum tyrannum,  Italia usque ad mensem Augustum quo illam inuasit idem tyrannus, pacata fuit. Certe quidem et superiores libri , et hic de quo loquimur, satis aperte indicant beatum Doctorem per tempus quietum uerba fecisse: quin etiam locis nonnullis  innuitur Ecclesiam id temporis eorum qui ex heresi resipiscebant, accessione locupletatam. Quod post sedatam Arianorum persecutionem de qua tanta cum laude nec sine miraculo triumphauit Ambrosius, facile potuerit euenire.

Si nostra hec temporis ratio uera sit, procul dubio affirmare licebit inter alios Ambrosii auditores, sicut et inter neophytos quos ille hoc anno 387 baptizauerat, annumerandum esse etiam magnum Augustinum. Porro cum hic legatur mirum in modum probasse methodum illam qua Sanctus noster spiritaliter ac mystice Scripturam edisserens , non littere que occidit, sed spiritui qui uiuificat, precipiebat adherendum; non est cur quisquam ambigat quin hi tractatus de Patriarchis ei uehementer arriserint, pre ceteris uero libri de Isaac et de Ioseph in quibus tam eleganter mysticus reconditusque sensus euoluitur ac enodatur.

Pretermittendum hoc loco non putamus Ambrosium, ut uidetur, semel atque iterum significare  hanc ipsam historiam a se iam fuisse explicatam, forte superiori anno cum statis temporibus ex more illa pars Geneseos recitaretur. Prime ille in Ioseph conciones intercidere; testaturque hac in commentatione S. Presul sese quo tempore illas habuit, de Calligono silere uoluisse. Fuit hoc insignis modestie atque caritatis, quibus uix post elapsum biennium tam singularis euentus, quem populi sui mentibus profuturum haud ignorabat, mentionem facere permissus est. Sed ea moderatio non minus in eo eluxit, quod ualentinianum cuius ministri sub imperatoria auctoritate tam atrociter in eum debacchati fuerant, excuset .





SANCTI AMBROSII MEDIOLANENSIS EPISCOPI DE IOSEPH PATRIARCHA LIBER UNUS. [a 1Kb] 



483 CAPUT PRIMUM.

Tractatus de Abraham, Isaac, et Iacob, cur sancti Ioseph sequatur historia. Hic ille tamquam speculum castitatis proponitur; ubi etiam de parentum amore, ac fratrum inuidentia aduersus eum, nec non de eiusdem obliuione iniuriarum paucis agitur.


1. Sanctorum uita ceteris norma uiuendi est. Ideoque digestam plenius accipimus seriem Scripturarum; ut dum Abraham, Isaac, et Iacob, ceterosque iustos legendo cognoscimus, uelut quemdam nobis innocentie tramitem uirtute eorum reseratum [b 1Kb] enitentibus uestigiis persequamur. De quibus mihi cum frequens tractatus fuerit, hodie sancti Ioseph historia occurrit. In quo cum plurima fuerint genera uirtutum; tum precipue insigne effulsit castimonie. Iustum est igitur ut cum in Abraham didiceritis impigram fidei deuotionem, in Isaac sincere mentis puritatem, in Iacob singularem animi laborumque patientiam; ex illa generalitate uirtutum in ipsas species disciplinarum intendatis animum. Nam licet illa sint diffusiora; tamen ista expressiora sunt, et  que eo facilius mentem penetrent, quo magis circumscripta ac determinata sunt.

2. Sit igitur nobis propositus sanctus Ioseph, tamquam speculum castitatis. In eius enim moribus, in eius actibus lucet pudicitia, et quidam splendet castimonie comes nitor gratie. Unde etiam a parentibus plus quam ceteri filii diligebatur. Sed ea res inuidie fuit, quod silentio pretereundum non fuit.

484 3. Hinc ergo argumentum totius historie processit; simul ut cognoscamus perfectum uirum [c 1Kb] non moueri uliscendi doloris iniuria, nec malorum rependere uicem. Unde et Dauid ait: Si reddidi retribuentibus mihi mala . Quid autem esset quo preferri Ioseph mereretur ceteris, si aut ledentes lesisset, aut diligentes dilexisset? Hoc enim plerique faciunt. Sed illud mirabile, si diligas inimicum tuum, quod Saluator docet . Iure ergo mirandus, qui hoc fecit ante Euangelium; ut lesus parceret, appetitus ignosceret, uenditus non referret iniuriam, sed gratiam pro contumelia solueret; quod post Euangelium omnes didicimus, et seruare non possumus.

 4. Discamus ergo et sanctorum inuidiam; ut imitemur patientiam: et cognoscamus illos non nature prestantioris fuisse, [a 1Kb] sed obseruationis; nec uitia nescisse, sed emendasse. Quod si inuidia etiam sanctos adussit, quanto magis cauendum est ne inflammet peccatores?



CAPUT II.

Aequalem esse debere parentum affectum, et filiorum gratiam. Excusatur tamen B. Iacob, ut qui Ioseph pluribus uirtutibus ornatum aliis pretulerit; immo etiam prophetie gratia iam tunc preditum, uti somnia eius, que hic relata exponuntur, declarant.

5. Instruimur igitur qualis esse debeat affectus parentum, filiorumque gratia. Amare liberos dulce;  et impensius amare predulce: sed frequenter amor ipse patrius, nisi moderationem teneat, nocet liberis; si aut nimia indulgentia [b 1Kb] dilectum resoluat, aut prelatione unius ceteros ab affectu germanitatis auertat. Plus acquiritur filio, cui fratrum amor acquiritur. Hec 485 preclarior munificentia patrum, hec ditior hereditas filiorum. Iungat liberos equalis gratia, quos iunxit equalis natura. Lucrum pietas nescit pecunie, in quo pietatis dispendium est. Quid miraris si propter fundum aut domum oriuntur inter fratres iurgia, quando propter tunicam inter Iacob sancti filios exarsit inuidia?

6. Quid ergo? Reprehendendus Iacob quia preferebat unum ceteris? Sed nec libertatem possumus auferre parentibus; ne eos plus diligant quos plus  credant mereri: nec filiis resecare debemus studium plus placendi. Denique et Iacob illum plus amabat, in quo maiora uirtutum insignia preuidebat; ut non tam filium pater pretulisse uideatur, quam propheta mysterium: meritoque uariam tunicam fecit ei, quo significaret eum diuersarum uirtutum amictu fratribus preferendum.

7. Denique in puero adhuc refulsit diuina gratia. Siquidem somniauit quod cum alligasset, ut sibi uidebatur per uisum, manipulos cum fratribus suis, surrexerit manipulus eius, et steterit erectus: conuersi autem fratrum manipuli, adorauerint manipulum suum . In quo utique futura resurrectio Domini Iesu reuelata est, quem et Hierosolymis cum uidissent, undecim adorauere discipuli,  et omnes sancti cum resurrexerint, adorabunt, fructus bonorum operum preferentes, sicut scriptum est: uenientes autem uenient cum exsultatione, tollentes manipulos suos . Unde fratres, licet somnii fidem per inuidiam derogarent, interpretationem tamen eius propriis sermonibus exprimentes, responderunt ei: Numquid regnando regnaturus es nobis, aut dominando dominaturus es nobis ? Regem enim uenturum uisio  illa significabat, quem omnis caro generis humani inflexo adoraret genu.

8. uidit autem aliud somnium, et narrauit illud patri suo et fratribus suis, eo quod sol et luna et undecim stelle adorarent eum. Unde obiurgauit illum pater eius dicens: Quid ergo erit hoc uisum quod somniasti? Numquid uenientes ego et mater tua et fratres tui adorabimus te super terram ? Quis est ille quem parentes et fratres adorauerunt super terram, nisi Christus iehsu, quando eum Ioseph et mater cum discipulis adorabant, Deum uerum in illo corpore confitentes, de quo solo dictum est: Laudate eum, sol et luna; laudate eum, omnes stelle et lumen ? Obiurgatio autem patris quid significat, nisi duritiam populi Isrel, ex quibus  Christus secundum carnem, quem hodieque Deum esse non credunt, nec uolunt adorare quasi Dominum, quia ex se natum cognoscunt? Audiunt itaque responsa eius, sed non intelligunt: legunt ipsi quod eum sol et luna laudant, et nolunt credere de Christo Iesu dictum esse. Itaque Iacob typo fallitur alieno: sed suo amore non fallitur. Pietas in eo paterna non errat: sed errature plebis affectus exprimitur.



486 CAPUT III.

Quod supra Iacob dictus sit Iosephum obiurgasse, id non fecisse ob incredulitatem: quando future Incarnationis prescius eumdem ad fratres misit. Ioseph postquam errauit in agro, uenit in Dothaim. Eum fratres e longe uidentes interimere cogitant: sed mutato consilio uendunt Ismelitis. Et hec, itemque tunice cruentatio, et lacus ariditas, mysterio passionis adaptantur.


9. Non ergo tanto somnio Patriarcha non credidit, qui utrumque pariter gemino prophetabat oraculo; ut et personam iusti representaret et populi, quod Dei Filius uenturus esset in terras, qui et diligeretur a iustis, et negaretur a perfidis. uidebat igitur future Incarnationis mysteria, qui filium mittebat ad fratres ; ut uideret [c 1Kb] si recte sunt oues. Quas oues Deus iam tunc in illo Patriarche studio requirebat, nisi eas de quibus ipse Dominus iehsu in Euangelio dixit: Non ueni nisi ad oues perditas domus Isrel ? [d 1Kb] Et misit, inquit, in Sichem , quod  interpretatione dicitur humerus, siue dorsum, hoc est, ad eos qui non conuerterentur ad Dominum, sed fugientes se a facie eius auerterent; quod est proprie peccatoris. Exiit Cain a facie Dei. Et Propheta dicit: Pones eos dorsum . Iustus autem non se auertit a Domino, sed occurrit dicens: Oculi mei semper ad Dominum . Et Esaias dicenti Domino: Quem mittam ? sponte se obtulit dicens: Ecce ego. Et Simeon exspectauit  ut uideret Christum Domini, et posteaquam uidit, quoniam remissorem peccatorum, et totius mundi uiderat redemptorem, quasi leuatus a peccato, poposcit usu carnis huius absolui, dicens: Nunc, Domine, dimitte seruum tuum in pace; quoniam uiderunt oculi mei salutare tuum . Et Zacheus hinc primum sue prerogatiuam commendationis inuenit, quod in arborem ut Christum uideret, ascendit. Ergo Ioseph a patre missus est ad fratres, ab illo magis Patre, qui proprio Filio non pepercit, sed pro nobis omnibus tradidit illum: ab illo Patre, de quo scriptum est: Deus Filium suum mittens in similitudinem carnis peccati .

10. Et errabat Ioseph, quia fratres suos inuenire non poterat . Non immerito errabat,  qui querebat errantes; eos enim agnoscit Dominus qui sunt ipsius. Denique et iehsu fatigatus ex itinere sedebat supra puteum. Fatigabatur, quia non inueniebat Dei populum quem querebat; exierat namque a facie Domini. Qui enim culpam sequitur, exit a Christo. Peccator exit, iustus intrat. Denique Adam se peccator abscondit; iustus autem dicit: Intret oratio mea in conspectu tuo .

11. Inuenit autem Ioseph fratres suos in Dothaim, quod significat defectionem. Ubi est enim nisi in defectione qui Deum deserit? Nec mirum si deficiebant, qui non audiebant dicentem: uenite ad me omnes qui laboratis, et onerati estis, et ego uos reficiam . uenit igitur Ioseph in Dothaim: Et preuiderunt eum de longe uenientem, antequam  appropiaret ad illos, et inseuiebant, ut occiderent illum . Merito longe erant, qui erant in defectione, et ideo inseuiebant, quia non appropiauerat iis Christus. Nam si appropiasset his typus 487 Christi, fratrem utique dilexissent; sed prope esse non poterant, qui parricidium cogitabant. Ecce, inquiunt, somniator ille uenit: nunc ergo uenite, occidamus eum . Nonne hec uerba dicebant, qui de parricidali sacrilegio cogitabant? Sicut de ipsis Salomon ait: Tollamus iustum, quia inutilis est nobis .

12. Et addiderunt in Genesi: Et uidebimus quid proderunt somnia illius . Hoc scriptum est de Ioseph, completum est de Christo, quando Iudei in eius passione dixerunt: Si rex Isrel est,  descendat nunc de cruce, et credimus ei. Confidit in Deum, liberet nunc eum, si uult . Numquid et ipsi fratres tam impii, ut fratrem occiderent?  Et unde tantorum merita patriarcharum [a 1Kb] ut Lex Tribus totius plebis eorum uocabulis designaret? Quomodo conueniunt pietatis nomina, et sceleris insignia? Sic etiam isti typo populi, non animi sui uitio laborabant. Inde omnis inuidia, inde parricidii meditatio: inuidia per figuram, pietas per affectum.

13. Denique Ruben et Iudas germanitatis pia iura seruantes, de manibus ceterorum eum liberare cupiebant, meritoque Iudas paterna benedictione prefertur, cum ei dicitur: Adorabunt te filii patris tui. Catulus Leonis Iuda, et ipse erit exspectatio gentium . Quod utique soli conuenit Christo, cui repositum fuit ut adoraretur a fratribus, et exspectaretur a gentibus, lauaret in uino stolam  suam proprii corporis passione, quia carnem suam nulla peccati labe maculauit. Aser quoque non utique sibi conuenire credebat. Aser pinguis panis eius, [b 1Kb] et ipse Aser cum principibus. Quid uero ipse Ioseph, cui dictum est: Filius ampliandus meus Ioseph, filius ampliandus meus: zelatus filius meus, filius meus adolescentior, ad me reuertere ? In quem consilium conferentes maledicebant, in quo benedictio preualuit super benedictionibus montium manentium, et desideriis collium eternorum. Quem significari in se intelligebant, nisi illum qui omnium merita supereminens, supra omnium desideria sanctorum immense teneret apicem potestatis, quem uoto nullus equaret? Compensatur ergo in patriarchis inuidia per gratiam, [c 1Kb] qui et excusantur a culpa, et  reuelationis munere consecrantur. Non enim tam culpabile est dixisse que plebis sunt, quam beatum uidisse que Christi sunt. Subierunt personam peccatoris populi, ut acciperent gratiam Domini redemptoris. Certe culpam aboleuit gratia, gratiam culpa non minuit.

14. Et ut cognoscamus omne hoc de populo et de Domino Iesu mysterium esse: uenite, inquit, uendamus Ioseph Ismelitis . Quid interpretationis habet nomen Ioseph, nisi quod diuinam gratiam 488 significet, et expressionem Dei summi? Quis igitur uenditur, nisi ille qui cum in forma Dei esset, non rapinam arbitratus est esse se equalem Deo: sed semet ipsum exinaniuit, formam serui accipiens ? Neque enim nos  eum emissemus, [d 1Kb] nisi uendidissent eum. Quem sui male uendiderunt, alieni peius emerunt. uendiderunt [e 1Kb] negotiatoribus bonum odorem, emerunt a  proditoribus. uendidit eum Iudas, emerunt Ismelite, qui significantur Latina interpretatione, odio habentes Deum suum. Ideo alibi uiginti, alibi uiginti et quinque aureis, alibi triginta inuenimus emptum Ioseph; quia non omnibus unius estimatione pretii ualet Christus. Aliis minus, aliis amplius. Fides ementis, incrementum est mercis: religiosiori pretiosior est Deus, peccatori pretiosior est redemptor. Pluris et illi ualet qui plus habet gratie: sed etiam cui multa donata sunt, pluris ualet; quia cui plus remissum est, plus diligit, sicut ipse Dominus in Euangelio pronuntiauit de illa muliere que super eius pedes effudit unguentum, et lacrymis lauit, et capillis suis tersit, et osculis siccauit, de qua ait ad Simonem: Propter quod dico tibi: Remissa sunt ei  peccata multa, quoniam dilexit multum. Cui autem minus dimittitur, minus diligit . Interdum diuersitates pretii non solum quantitatis habent, [a 1Kb] sed etiam numeri expressionem; sicut habes de unguento quod ad sepeliendum se Dominus fusum esse memorauit, sicut scriptum est dicente Iuda: Potuit hoc uenumdari denariis trecentis . Quo numero non quantitatis, sed significatio crucis uidetur expressa. Ita hic quoque diuersitas [b 7Kb] uel uiginti uel triginta aureorum uel argenteorum, habet uel geminate uel triplicate perfectionis indicium. Nam uiginti quinque aurei, iubilei qui est remissionis numerus, significant pretiosissimam portionem. Hic quoque, ut Dominice passionis figuram aduertas, ait Iudas patriarcha: Tradamus Ioseph  Ismelitis: at manus nostre non sint iniecte super eum . Et bene [c 1Kb] superius dixerat: Manus autem nolite inferre illi . Quod Iudei in Domini passione dixerunt: Nobis non licet interficere quemquam ; ut sermo Iesu impleretur, significans qua morte moriturus esset.

15. Iam tunc ergo crucis future prefigurabatur insigne; simul et quod exutus est tunica , id est, carne quam assumpsit exutus est, decora diuersitate uirtutum. Ergo tunica eius, id est, caro, non diuinitas cruentata est: et indumentum ei carnis, non immortalitatem uite auferre potuerunt. Hanc tunicam Iudaice bestie cruentauerunt, ille de quibus dicit: Ecce ego mitto uos sicut agnos inter lupos .

 16. Quod autem lacus siccus erat , quid mirum si Iudeorum lacus aquam non habet, qui dereliquerunt 489 fontem aque uiue, et fecerunt sibi lacus contritos? Et ut scias uerum hoc esse mysterium, ipse de se Dominus ait: Posuerunt me in lacu inferiori, in tenebris, et in umbra mortis .

17. Illi igitur emunt Christum qui bonos odores  deferunt, thymiama quo adolent altaria pie mentis. Unde et Dauid grece hoc modo ait: . Resinam quoque qua marmora confracta sociantur, est resina spiritalis que fracturas anime tue solidet, et diuulsa connectat, resoluta constringat. Hec enim spiritalis resina corroborat, et quedam comminuta anime membra componit, ut sine offensione socientur. Denique Ieremias hanc querit resinam, ut Babyloniam curet sanare, si possit, dicens: Accipite resinam corruptioni eius, si quo modo sanabitur. Curauimus Babyloniam, et sanata non est . Non est sanata Synagoga, quia resina ista migrauit ad Ecclesiam. Ideo ex Galaad ueniebant negotiatores, hoc est, de possessione uel incolatu testimonii,  merces suas ad Ecclesiam transferentes, ut gentium peccata resina ista curaret. De quibus dicitur: Conualescite, manus demisse, et genua dissoluta . Fides sincera resina est. Hanc adhibebat Petrus, cum diceret claudo: In nomine Iesu Christi Nazareni surge et ambula ; meritoque surrexit, et ambulauit. Hanc habebat cum diceret paralytico: Aenea, sanet te Dominus iehsu Christus: surge et sterne tibi. Et surrexit, et strauit sibi . Hanc habebat, cum diceret mortue: Surge in nomine Domini nostri Iesu Christi. Et defuncta surrexit . Huius resine temperamento lapides illi de quibus potens est Dominus resuscitare filios Abrahe, compaginantur. Huius resine medicamento claudus erigitur, paralyticus reformatur, mortua resuscitatur.

 18. Illud quoque quod hedi sanguine resperserunt tunicam eius , uidetur significare quoniam falsis testimoniis appetentes, in inuidiam deduxere peccati omnium peccata donantem. Nobis agnus est, illis hedus. Nobis agnus Dei occisus est, quibus abstulit peccatum mundi: illis hedus, quorum aceruauit errores, delicta cumulauit. Ideoque ait: Implete mensuram patrum uestrorum . Meritoque Iacob posteritatis sue deplorans dispendia, quasi pater filium flebat amissum, quasi propheta lugebat interitum Iudeorum. Denique scidit etiam uestimenta sua: quod in passione Domini factum legimus  a principe sacerdotum, in quo esset non priuata persona,  sed publici munus officii. Et uelum templi scissum est ; ut profanata mysteria, nudatum populum salutaribus indumentis, diuisum regnum talibus manifestaretur insignibus destruendum; quia omne regnum diuisum facile destruetur. Et uere diuisum, quando hoc quod erat Christi, cepit esse etiam diaboli. Neque enim poterant indiuisi manere, qui a Patre Filium separabant.



490 CAPUT Iu.

Ioseph ducitur in Aegyptum, atque a preposito coquorum emitur, in quo Christi sua seruitute nos liberantis figura est. In eodem ostenditur in ipsa captiuitate libertatem posse retineri: nec non in libertate reperiri captiuitatem. Denique omnibus in exemplum Ioseph proponitur.


19. [a 1Kb] uenditus est ergo Ioseph, ductus in Aegyptum, emptus a preposito coquorum. Non otiosa persona que cruda ciborum coqueret, ut epularentur animi fidei suauitate. Nullus enim cibus scientia et doctrina dulcior. Erat ante in Aegypto cruda perfidia, quam nullus diuine cognitionis ardor, et uere scientie cupiditas nulla molliuerat, non eloquia Domini ignita decoxerant. uenditus est autem Ioseph  in Aegypto, quia Christus uenturus erat ad eos quibus dictum est: Peccatis uestris uenditi estis . Et ideo suo sanguine redemit, quos propria peccata uendiderant. Sed uenditus Christus conditionis susceptione, non culpe, [b 1Kb] peccati pretio tenetur; quia peccatum ipse non fecit. Pretio igitur nostrum debitum, non sua era contraxit, chirographum sustulit, feneratorem remouit, exuit debitorem: [c 1Kb] unus exsoluit quod ab omnibus debebatur. Non licebat nobis exire seruitio. Suscepit hoc ille pro nobis, ut seruitutem mundi repelleret, libertatem paradisi restitueret, gratiam nouam consortii sui honore donaret. Hoc de mysterio.

20. Ceterum quod ad moralem pertinet locum, quia omnes uult saluos fieri Dominus Deus noster,  dedit per Ioseph etiam iis qui sunt in seruitute solatium: attribuit magisterium; ut discerent etiam in ultima conditione posse mores esse superiores, nec ullum statum immunem esse uirtutis, si animus se uniuscuiusque cognoscat; carnem seruituti subditam esse, non mentem; multosque seruulos esse dominis liberiores, si in seruitute positi a seruilibus putent operibus abstinendum. Seruile est omne peccatum, libera est innocentia. Unde et Dominus ait: Omnis qui facit peccatum, seruus est peccati . Quomodo enim non seruus omnis auarus, qui pro exigno [d 1Kb] pecunie lucello se ipsum auctionatur? Timet omnia, ne congesta amittat, qui non utenda congessit, maiore periculo seruaturus quo maiora quesiuit. Quomodo non mendicus,  cui sunt parua que possidet? Nam etsi mihi diues uideatur, sibi eget: nec testimoniis sua uota solatur,  qui quod optat nescit credere. Quomodo autem non et ille seruus, qui subditus est libidini? Primum suis ardet incendiis, [e 1Kb] et pectoris sui facibus exuritur. Quibus recte dicit propheta: Ambulate in lumine ignis uestri, et in flamma quam accendistis . Suscipit omnes metus, insidiatur somno singulorum: ut unius cupiditate potiatur, fit seruus omnium. Seruit igitur hanc miseram quidem seruitutem, qui 491 ipse sibi dominos facit, ipse uult habere quos timeat. Nihil enim tam speciale seruitutis est, quam semper timere. Ille uero in quauis conditione seruitii semper liber, qui mundi amore non capitur, auaritie uinculis non tenetur, metu criminis non alligatur, qui securus spectat presentia, quem futura non terrent. Nonne uidetur tibi iste in seruitute dominari: ille  autem in libertate seruire? Seruiebat Ioseph, regnabat Pharao: beatior huius seruitus, quam regnum illius. Denique tota Aegyptus collapsa esset fame, nisi regnum suum consilio seruuli subdidisset.

21. Habent igitur unde glorientur originis seruuli, seruiuit et Ioseph. Habent unde se consolentur qui ex libertate in seruitutem aliqua necessitate uenerunt. Habent quod imitentur, ut discant conditionem se mutare posse, non mores: esse et in uernaculis libertatem, et in seruitute constantiam. Habent etiam domini quod per seruulos bonos sperent. Abraham filio per uernaculum inuenit uxorem. Benedixit Dominus domum Aegyptii propter Ioseph, et facta est benedictio Domini in toto censu eius, et in domo et in agris. Et conuertit, inquit, omnia quecumque illi  erant, in manus Ioseph . Aduertimus quod ea que domini gubernare non poterant, seruuli gubernarunt.



CAPUT u.

Iosephi ob pulchritudinem, sed magis ob pudicitiam commendatio. Is nulla sua culpa adamatus a domina, ac de stupro compellatus, eam repellit, reiectisque uestibus ornatior fugit: illa uero dum eas retinet, atque insontem criminatur, ignominiam suam nudat. Tamen mittitur Ioseph in carcerem: at ibi diuino presidio non destituitur.

22. Sed quid de priuata domo dispositionis eius seruuli astruam, qui rexit imperium? Plus tamen est quod ipse [f 1Kb] ante se rexit; et cum esset decorus  aspectu, et speciosus facie ualde, uenustatem sui uultus ad alienam non deriuauit iniuriam, sed ad  suam seruauit gratiam: hoc se pulchriorem ratus, si non dispendio castitatis, sed cultu pudoris speciosior probaretur. Illum esse uerum decorem, qui non alienos oculos caperet, nec fragiles mentes uulneraret, sed iudicia acquireret uniuersorum, fraudi nullis futurus, laudi sibi. Iam si qua petulantibus aspexit oculis, illius crimen solius est que male uidit, non huius qui male se nollet uideri; nec in eo quod uisus est, culpa est. Non erat in potestate seruuli ut non uideretur: maritus debuit [a 1Kb] cauere oculos uxoris. Si ille nichil timebat de coniuge, arbitrabatur iste testimonium esse castimonie, [b 1Kb] non remissionem incurie. Discant tamen uiri cauere etiam oculos feminarum. Adamantur enim et qui nolunt amari. Denique adamatus est Ioseph, qui amantem contemneret. Et bene excusauit eum Scriptura dicens:  Immisit oculos uxor domini eius in Ioseph , hoc est, non ipse 492 se ostentauit, nec cepit incautam: sed illa retia sua misit, et indagine sui capta est. Laqueos suos sparsit, et suis hesit uinculis.

23. Dixit autem illi: Dormi mecum . Prima adultere oculorum tela sunt, secunda uerborum. Sed qui non capitur oculis, potest uerbis resistere. Suppetit defensio, ubi adhuc liber affectus est. Ideo scriptum est quia ille noluit . Primum igitur congressione mentis superauit, tamquam scuto animi irruentem repellens: deinde sermonem tamquam hastam uibrauit, ut se illa reuocaret. Et dixit uxori domini sui . Recte uxor domini, non ipsa domina dicitur que non potuit extorquere quod uoluit imperare.  Nam quomodo domina, que dominandi non habebat effectum, que disciplinam domine non tenebat, que seruulis libidinis incentiua prestabat? Ille dominus qui amantis non excepit faces, qui lenocinantis uincla non sensit, quem nulla mortis formido perterruit, qui maluit liber criminis mori, quam potentie criminose eligere consortium. Ille liber, qui turpe credidit uicem gratie non referre. Denique non ut meticulosus excusat, nec tamquam periculi timidus cauet: sed tamquam beneficii herilis et innocentie sue debitor fugit crimen ingrati, peccatique labem et culpe contagium quasi iustus horrescit. Tertium spiculum adultera interpellandi assiduitate uibrabat: sed Ioseph non audiebat eam. Habes post prima uerba quid caueas. Non solum lubrica,  sed etiam procax, importuna, petulans est libido, nec habet quod uereatur adultera. Que dispendia pudoris prima non doluit, insidiatur ut capiat.

24. Denique officii sui et commissi muneris ingressum gratia, remotis arbitris ac domesticis , apprehendit eum dicens: Dormi mecum. Excusatur Ioseph Scripture testimonio, quia commissum a Domino nequibat deserere obsequium. Non enim  satis est quod securus sui, domus interiora, quasi qui capi non posset, ingressus est: iustus debuit prouidere ne furenti copiam daret, et eius illa peccato periret: sed qui aduersari sibi domini sui uidebat uxorem, neglecti officii etiam a domino cauere debebat offensam: simul adhuc sermonis, non comprehensionis putabat audaciam.

25. Excusatur quod ingressus est: predicatur quod [c 1Kb] elapsus est, nec pluris fecit uestimenta corporis, quam animi castimoniam. Reliquit tamquam non sua, que adultera suis manibus detinebat: et aliena iudicauit, que tactu impudice potuerant comprehendi. Magnus tamen uir, qui uenditus seruile nesciuit ingenium, adamatus non redamauit, rogatus non acquieuit, comprehensus aufugit. Qui  cum ab uxore domini conueniretur, teneri ueste potuit, animo capi non potuit: ac ne ipsa quidem uerba diu passus, contagium iudicauit si diutius moraretur; ne per manus adultere libidinis incentiua transirent. Itaque uestem exuit, crimen excussit, et relictis quibus tenebatur, exuuiis, spoliatus quidem, sed non nudus aufugit, qui erat tectior indumento 493 pudoris. Non est enim nudus, nisi quem culpa nudauerit. Denique in superioribus habemus quod Adam, posteaquam Dei mandata preuaricatione deseruit, et peccati grauis era contraxit, nudus erat. Unde et ipse ait: uocem tuam audiui in Paradiso, et timui, quia nudus sum, et abscondi me . Intellexit enim se esse nudum, qui infulas diuine protectionis amiserat. Et ideo latebat, quia uestem fidei  non habebat, quam utique preuaricando deposuit. Magnam rem uides. Ille nudus erat qui tunicam non amisit: iste nudus non erat, qui uestimentis se exuit, que in manibus adultere dereliquit. Eadem Scriptura illum nudum assernit, hunc abnuit. Et ideo iste exspoliauit se potius quam nudauit, qui incorrupta uirtutum uestimenta seruabat, exspolians se ueterem hominem cum actibus eius; ut indueret nouum, qui secundum imaginem creatoris in agnitione renouatur. Ille autem nudus remansit, qui se iterum uestire non potuit, singulari spolio uirtutis exutus. Unde pelliceam accepit tunicam; quia peccator habere non poterat spiritalem. Reliquit igitur uestimenta Ioseph, et nudauit adultere inuerecundiam, que postea latere non potuit.

 26. Denique exiuit foras, et ipsa adulterii sui tentamenta uulgauit, exaltans uocem suam; eo quod relictis uestibus, Hebreus aufugerat. Ipsa igitur quod celare debuerat, prodebat; ut composito crimine lederet innocentem. Iustus autem accusare non nouit; et ideo impune hoc impudica faciebat. Illam igitur uere exutam dixerim, etiam aliena uestimenta seruantem, que omnia amiserat uelamina castitatis: illum satis ornatum, satis defensum, cuius  uox non audiebatur, et innocentia loquebatur. Sic Susanna postea dum tacet in iudicio, melius locuta est oraculo; et ideo prophete meruit defensionem, que proprie uocis non quesiuit auxilium. Illum ergo beatiorem dixerim, cum in carcerem mitteretur; quia subibat pro castitate martyrium. Bonum enim munus pudicitia; sed minoris meriti cum periculum non habet: ubi uero etiam salutis periculo defenditur, ibi plenius [a 1Kb] coronatur.

27. In audita causa, inexplorata fide ueri, tamquam reus criminis in carcerem Ioseph mittitur: sed eum Dominus nec in carcere deserebat. Non turbentur innocentes, cum falsis criminibus appetuntur; cum oppressa iustitia truduntur in carcerem. uisitat Deus et in carcere suos; et ideo ibi est plus  auxilii, ubi est plus periculi. Sed quid mirum si uisitat Christus in carcere positos, qui se ipsum in suis in carcere inclusum esse memorauit, sicut habes scriptum: In carcere eram, et non uenistis ad me ? Quo non penetrat diuina misericordia? Inuenit Ioseph huiusmodi gratiam, ut 494 qui fuerat clausus in carcere, ipse potius carceris claustra seruaret, concederet munere clauicularius, inclusos omnes potestati eius committeret. Itaque Ioseph non solum carcerem non sentiebat, sed etiam alios quoque carceris leuabat erumna.



CAPUT uI.

Post breuem inuectiuam in mulierem, ad spadones huius etiam auctores iniurie transit; et demonstrato quam fragilis sit eorum status, alterius somnium eiusque expositionem refert. Hinc seculi potentiam somnii similem esse ostendit. Deinde mystice laudato Hebreo interprete, inuehitur in eunuchum beneficii immemorem. Demum tacite Calligonum perstringens, pauca de regiorum ministrorum statu ac fragilitate subiungit.


28. [b 2Kb] Huius igitur iniurie auctor mulier et spadones sunt; sed mulier Aegyptiorum, que procaces cum uiris solita miscere sermones, lacessere uerecundos, refugientes insequi, pudentes perurgere, cum uitia sua non posset defendere, innoxios criminabatur, perfidiam admiscens perfidie, aliena tenens,  et alios ipsa condemnans, modum nullum ponens furori. Que enim causa crudelitatis, nisi quod cupiditatibus suis obsisti uidebat, et desideria sua uetita assensione fraudari? En propter quod aperiatur carcer, ut suscipiat innocentes: soluantur catene reis, ut imponantur fidelibus: dimittantur ueritatis adulteri, ut includatur qui fidei adulterium recusauit.

29. [c 1Kb] De istis uero spadonibus quid dicam? qui exemplo debent esse spadonibus ceteris, quod status eorum fragilis ac tenuis, et in uoluntate regia spes omnis, quibus leuis offensa summum periculum sit: secunde autem res uile ministerium. Gloriabatur alter quod esset uini prepositus, alter quod esset pistorum. Uterque offendit, missique in carcerem,  et commendati sancto Ioseph ab ipso carceris clauiculario, cum essent illic dies complures, uiderunt somnium; et cum reuiseret eos Ioseph, tristes turbatosque animi offendit; quia turbabantur somnio, cuius interpretem non inuenirent: Nonne per Deum, inquit, interpretatio somnii est? Narrate ergo mihi. Et narrauit prepositus uini somnium suum. Erat uitis in conspectu meo: in uite autem tres radices; et ipsa [d 1Kb] flores ferens germinauit maturos botryones uuarum: et calix Pharao in manu mea. Et sumpsi eam, et expressi eam in calicem, et dedi calicem in manus Pharao. Et dixit illi Ioseph: Hec interpretatio eius: Tres radices, tres dies sunt. Adhuc triduo, et in mentem habebit Pharao principatum tuum, et restituet te super officium tuum pristinum, et dabis calicem in manus Pharao.  Sed memor esto per temetipsum, cum tibi bene 495 erit, et facies in me misericordiam, et memor eris mei ad Pharaonem, et educes me de carcere isto; quia [e 1Kb] furto inuolatus sum de terra Hebreorum, et hic nichil male feci, sed miserunt me in lacum carceris huius.

30. Alterius somnium non libet dicere. Meministis certe uerborum meorum, quod etiam tunc refugerim eius interpretationem in eo, cuius exitum refugio, mortem perhorresco. De isto prius dicamus, qui si beatus uidebatur, cum esset uini prepositus; et hunc summum credebat apicem omnis potentie, quod regi calicem dabat. Hec gloria illius, hec magnificentia  in hoc seculo: hac defraudatus dolebat; huic redditus gratulabatur. Sed hoc somnium est, et omnis potentia seculi somnium, non ueritas est. Denique per somnium uidit reddi sibi principatum suum. Et Esaias dicit ita esse huiusmodi homines, qui in hoc seculo delectantur secundis rebus, sicut qui in somnis manducat et bibit, uidetur sibi cibo aut potu, dum dormit, repleri: sed cum euigilauerit, incipit esurire amplius; et tunc intelligit quam inanis ille cibus et potus fuerit somniantis: sic qui dormit in hoc seculo, nec oculos aperit ad mysteria diuina, quamdiu somno grauatur corporis, putat alicuius momenti esse hanc secularem potentiam, quasi in somnis eam uidet: ubi euigilauerit, deprehendit quam inanis huius seculi uoluptas sit .

 31. Considera nunc illum [a 1Kb] uerum Hebreum, illum non somnii, sed ueritatis et preclare uisionis interpretem, qui de diuinitatis illa plenitudine, a libertate celestis gratie in hunc corporeum carcerem uenerit, quem non potuit seculi huius illecebra mutare, non ulla corruptela mundane uoluptatis euertere, qui tentatus non decidit, appetitus non appetiuit, postremo adulterina quadam Synagoge manu ueste corporis apprehensus, carnem exuit, liber mortis ascendit. Calumniata est meretrix, ubi eum tenere non potuit, quem carcer non terruit, non inferna tenuerunt: quin etiam quo ueluti puniendus descenderat, inde alios liberauit: ubi ipsi stringebantur mortis uincula, ibi laxauit ipse uincula mortuorum.

 32. Considera ergo istum Hebreum dicentem illi preposito spadonum, qui contraxerat offensam regiam, quem restituerat muneri suo: Memor esto per temetipsum, cum tibi bene erit: et facies in me misericordiam, et memor eris mei. Ideo secundo repetiuit, quia sciebat non recordaturum quid euasisset iniurie, cum potentiam recepisset. Ideo secundo admonuit, quia secundo liberauit; ut si prioris beneficii eum memoria non teneret, uel posterioris subiret, non despiceret auctorem salutis sue, non perfida preuaricatione uiolaret. Sed quod peius est, cito beneficii irrepit 496 obliuio secundis rebus. [b 1Kb] Redditus officio suo non est memor factus interpretis, sed oblitus est eum. Sed etsi ille obliuiscebatur, Christus non obliuiscebatur: sed loquebatur ei, et  per seruulum loquebatur dicens ad eum: Memor esto per temetipsum, hoc est, uel officii tui contemplatione quid audieris recordare. Sed etsi nunc oblitus es, memor eris mei; ut euadas periculum,  qui oblitus es beneficium. Tamen elatus potentia non recordabatur. Et quanta hec potentia, [c 1Kb] ubi uini ministerium! En unde omnis iactantia; quia erat spadonum prepositus, qui uinum poculis regiis ministrabant.

33. [d 1Kb] Et factum est, inquit, post biennium . Mentior de hoc nostri spadonis tempore, nisi et dies conuenit; quia post biennium recepit officium, nec recordatus est, sed admonitus. Cognouit enim quod etiam regnum ipsum in hoc seculo esset somnium, qui suo somnio non credidit: didicit etiam regnum esse somnia, nec ipsorum potestates esse perpetuas. Sed cito hunc locum pretereat dolor, ne ipsa commemoratione crudescat: ne ipsius quidem sermonis mei meminisse delectat, quem tunc temporis  uel effuderit dolor, uel extorserit Ecclesie contumelia.

34. Admonitus ergo sui per somnium regis ait: Peccatum meum recordor . Sera quidem ista est, sed utinam uera confessio! Post peccatum fateris, quod ante peccatum cauere debueras. Quam cito oblitus fueras: Memor esto mei. Scis nempe tunc temporis hunc fuisse sermonem: sed obtusas aures habebas fastu potentie, et uini ebrius non audiebas uerba sobrietatis. uel nunc memento mei, qui peccatum sero fateris. Qui rogas seruulum Christi, cur Dominum negas? Inebriare iam non uino, sed Spiritu sancto. Recordare quid passus sit, cum quo dormisti somnum tuum, et somniasti somnium. Et ipse prepositus erat, et prepositus epularum  regis, que ad opus pistorium pertinebant. Sublimem se esse credebat, quia in potestate habebat panem regium: nesciebat multos anfractus esse huius potentie. Minabatur aliis, ipse mox supplicio dedendus extremo; nec audiuit eum, qui licet seruulus Domini, tamen loquebatur oraculum: quod ipsius iussu regis, de quo sibi plurimum blandiebatur, caput amissurus esset, esca auibus derelinquendus. uel hoc te exemplum reuocare debebat, ut perfidie non crederes.

35. Sunt et alia exempla de fastu et fragilitate ministrorum regalium, que posterioris temporis historia habet. Et Dech prepositus erat, et prepositus regis animalium [e 1Kb] ad disciplinam mulorum, hoc est, spadonum animalium. Hic quoque sacerdotem  Domini detulit, et fraude regem commouit in sacerdotis periculum, et hic 497 Syrus erat. Num mentior, quando et patria, et facta conueniunt? Aman quoque cubiculo regis et ipse prepositus, dum  inuadere ecclesias Domini improba temeritate contendit, populumque fidelem spoliare ac persequi, grauibus sacrilegia suppliciis expendit.



CAPUT uII.

Educto Ioseph de carcere regis somnium proponitur, a quo et explicatur. Hoc Ambrosius tum rebus sui temporis, tum presenti et futuro seculo accommodat. Postea Iosephi premia, coniugium, liberos, frumenti distributionem mystice de Christo interpretatur; ac tandem nos ad emendum spiritalia alimenta hortatur.

36. Sed reuertamur ad istum uini prepositum, qui quasi multo ebrius mero beneficii auctorem oblitus est diu: aliquando tamen, ut regi prouideret  interpretem, non quasi gratus, sed quasi callidus intimauit seriem rei geste. Quo cognito, rex quoque eum iussit accersiri, erutumque de carcere interrogauit, si posset interpretari sibi somnium. Cuius explanatione delectatus, remouit iniuriam, honorem detulit. Itaque uidete si non presentibus et ista conueniunt. Iniuria illata est prius quam cognosceretur a rege: gratia relata, ubi regi est cognitus. Ita rex uacat culpa; quia et id quod excepit uir sanctus iniurie, alienum fuit: et id quod recepit gratie, regis est proprium.

37. [a 1Kb] Somnium autem eius, et interpretatio huiusmodi est: Quecumque, inquit, facit Deus, ostendit Pharao. Septem uacce bone, septem anni sunt; et septem spice bone, septem anni sunt. Somnium Pharao  unum est. Et septem uacce macre, que post illas ascendebant, septem anni sunt; et septem spice macre, et a uento corrupte, septem anni sunt. Erit septem annis fames. uerbum autem quod dixi: Quecumque facit Deus, ostendit Pharao. Ecce septem anni ueniunt ubertatis magne in totam terram Aegypti. ueniet autem septem annis fames post hec, et obliuiscentur ubertatem in tota Aegypto: et consumet fames totam terram, et non agnoscetur urbertas terre a fame que futura est post hec. ualida enim nimium. Quod autem iterauit somnium Pharao bis; quia uerum erit uerbum a Deo, et festinabit Deus facere illud. 

38. uetus somnium, res recentes. Posterioribus priora consumpta sunt: et ubi erat ante ubertatis  copia, ibi rerum omnium facta est indigentia. Quod si quis huiusmodi regi consilium dedisset, ut aliquid de superiori ubertate posteriori principatus sui seruaret etati, reliquo quoque tempori larga donandi affluentia redundasset. Sed immodica eui superioris effusio etiam posteriora destituit, et homines diripientes uniuersa, aliquem Ioseph adhibere nolebant.  Etsi non ego Ioseph [b 1Kb]  clamabam tamen uaccas illas pingues non solum lasciuiam, sed etiam incuriam diuine significare reuerentie (de perfidis enim dictum est: Tauri pingues obsederunt me : et de Iudeorum populo scriptum est , et ideo somnium illud redundantie secularis perpetuum esse non posse: fore tempus quo his fames dura succederet.

39. Nec tamen hoc somnium uni aut duobus demonstratum arbitror, sed omnibus propositum; eo quod septem anni istius mundi pingues, et seculari ubertate opimi, absorbeantur ab illis seculis que futura sunt, in quibus perpetua quies, et legis  obseruantia spiritalis, quam Ephrem illa tribus patrum Deo fructuosa custodit. Bona uacca, non illa corporeo distenta ubere, sed abundans spiritalis lactis et gratie, super cuius decorem ceruicis Deus sedere se dicit, ut scriptum est: Ephrem uacca docta diligere uictoriam. Ego autem transiui super decorem ceruicis eius . Non ergo impinguet caput nostrum oleum peccatoris, nec falsi fructus delectare nos debent, ne dicatur et de nobis: [c 24Kb] Seminastis impietatem, et iniquitates eius uindemiastis. Manducasti fructum falsum, quia sperasti in curribus tuis . Nec me mouet quod habet spicas macras, et uento corruptas; quia et Dauid tunc melior erat, quando sicut aranea tabescebat: et spiritus contribulatus sacrificium Dei est; et illi prestantiores  euadunt, quos in hoc seculo grauibus iniuriis spiritus malignus exercuit.

40. Unde magis mystica meruisse premia Ioseph arbitror, quia de mysticis est [d 1Kb] locutus. Quid enim sibi uult annulus digito eius insertus, nisi ut intelligamus pontificatum ei fidei esse delatum, ut alios ipse signaret? Quid stola, que amictus est sapientie, nisi tributum ei ab illo rege celesti, prudentie principatum? Torques aureus intellectum bonum uidetur exprimere. Currus quoque significat fastigium sublime meritorum. Quis autem est qui ex gentibus accepit uxorem, nisi qui Ecclesiam ex nationibus sibi congregauit, et suscepit ex ea filium Manassen, per quem oblitus est omnes dolores suos quos habuit de sacrilegiis Iudeorum? Suscepit alium quoque  filium Ephrem, per cuius profectum claruit quod suscepta in carne humilitas et diuinitatem non humiliauit, et gloriam cumulauit.

41. Denique quicumque famem patiebantur, ad Ioseph mittebantur. Qui sunt isti, nisi de quibus dictum est: Conuertentur ad uesperam, et famem patientur ut canes ? Erat autem fames  non unius loci, sed totius terre; quia non erat qui faceret bonitatem. Ideo Dominus iehsu ieiunia mundana miseratus aperuit horrea sua, et mysteriorum celestium thesauros scientie sapientieque patefecit absconditos; ut nulli alimenta deessent. Dixit enim Sapientia: uenite, edite panes meos . Et ideo ab illo solo dicitur: Dominus pascit me, et nichil mihi deerit , qui saturatur a Christo. Aperuit ergo horrea sua Christus, et uendebat, non era pecunie, sed fidei pretium, et deuotionis stipendium querens. uendebat autem non paucis in Iudea: sed uendebat omnibus, ut ab uniuersis nationibus crederetur.

499 42. Et omnes regiones uenerunt in Aegyptum ad Ioseph emere ; obtinuerat enim fames.  Omnes enim esuriunt, quos non pauerit Christus. Emamus ergo alimenta, quibus famem possimus repellere. Nemo paupertatis sue contemplatione reuocetur, nemo uereatur qui argentum non habet. [a 1Kb] Non querit Christus argentum, sed fidem que argento pretiosior est. Denique emit eam Petrus, qui non habebat argentum. Argentum, inquit, et aurum non habeo: sed quod habeo, do tibi. In nomine Iesu Christi surge, et ambula . Et propheta Esaias dicit: Qui sititis, ite ad aquam; et quicumque non habetis argentum, ite, emite, et bibite, et manducate: emite sine argento et pretio uinum, et adipem . Neque enim pretium quesiuit a nobis, qui pro nobis sanguinis sui pretium soluit; quia non auro et argento, sed pretioso nos redemit sanguine. Ergo id  pretium debes quo emptus es; et si ille non semper exigat, tu tamen debes. Eme igitur tibi Christum non eo quod pauci habent, sed eo quod omnes habent. Omnes habent per naturam, pauci offerunt per timorem. Suum est quod a te Christus reposcit. Ipse uitam omnibus dedit, ipse pro omnibus mortem suam obtulit. Solue pro auctore, quod soluturus es lege. Non mediocris iste contractus est. Non omnes eum [b 1Kb] facile uident. Denique ille uirgines in Euangelio  quas ueniens sponsus exclusit, ideo foris relicte sunt, quia uenale oleum non emerunt. Unde dicitur eis: Ite potius ad uendentes, et emite uobis. Et negotiator non immerito predicatur, qui uendidit omnia sua, et emit margaritam .



CAPUT uIII.

Exhortatio Iacob ad filios, ut in Aegyptum ad escas cemendas sese conferant, quid significet; quid item decem eorum, relicto domi Beniamin, profectio?


43. Et Iacob dixit filiis suis: Quare pigri estis? Ecce audiui quia frumentum est in Aegypto: descendite illo, et emite nobis escas : Non semel hoc Iacob dixit, quotidie omnibus filiis suis  dicit, qui serius ueniunt ad gratiam Christi: Quare pigri estis? Ecce audiui quia frumentum est in Aegypto. Ex hoc frumento granum est quod resurgit. Qui igitur famem sustinet, sue segnitie debet ascribere. Ecce audiui, inquit, quia frumentum est in Aegypto. Citius utique iuniores aliquid quam seniores consuerunt audire, dum foris positi multa circumeunt. Sed hanc negotiationem prius senex audit, sed ille senex in quo est fidei longeua canities. Prior senex intelligit, sed ille senex in quo est uenerabilis senectus, et etas senectutis uita immaculata.

44. Nec omnes hanc negotiationem suscipiunt, nisi filii Iacob, et ipsi preuectioris etatis. Ideo decem pergunt, non pergit iunior. Non misit eum pater: Ne contingat, inquit, eum infirmitas 500  . Adhuc obnoxius erat infirmitati Beniamin iunior. Patriarcha quidem legitur Beniamin, sed ille ex tribu Beniamin Paulus prefigurabatur. Merito Iacob de eius infirmitate dubitabat. Denique infirmatus est, ut sanaretur: cecitatem passus est, sed hec infirmitas ad salutem. Denique illa cecitas lucem attulit.

45. Accepimus historiam, cognoscamus mysterium. Sine Beniamin patriarche primo perrexerunt: sine Paulo apostoli. Uterque non primus aduenit, sed accersitus a primis uberiorem mercedem priorum suo fecit aduentu. Est, inquit, frumentum in Aegypto, hoc est, ubi maior fames, ibi maior ubertas est. Magnum frumentum in Aegypto. Denique et Deus Pater dicit: Ex Aegypto uocaui Filium meum .  Ex isto grano illa fecunditas. Neque enim messis esse potuisset, nisi Aegyptii granum ante seuissent. Est ergo frumentum quod nemo ante esse credebat. in hoc frumento negotiantur patriarche. Et illi quidem argentum detulerunt: sed bonus Ioseph frumentum dedit, argentum reddidit. Non enim pecunia emitur Christus, sed gratia. Pretium tuum fides est. Hec emuntur diuina mysteria. Portat autem frumentum hoc asinus ille ante immundus in lege; sed iam mundus in gratia.



CAPUT IX.

Inualescente fame filii Iacob redeunt in Aegyptum, ducto secum Beniamin ac muneribus delatis. Ioseph comiter fratres alloquitur, qui ad conuiuium inuitati, suspicantur sibi parari calumniam. Iidem a Maiore domus confirmantur. Que omnia de Pauli uocatione ac predicatione, nec non Iudeorum infidelitate exponuntur.


46. Tenebatur tamen Beniamin iunior, et patrio adhuc adherebat affectu. [c 1Kb] Tenebant eum legis uincula, mos paternus. [d 1Kb] Fames inualescebat, quia sero ueniebat. Intercedunt pro eo duo, Ruben et Iudas  , hoc est, humilitas atque confessio. His uadibus apud patrem utitur, his committitur, quorum unus primitiuus, alius resuscitatus. [a 1Kb] Lex primitiui, Euangelium resuscitati. His deducitur Beniamin iunior, et bonis odoribus comitatus aduenit portans secum resinam, qua lapides marmorum connectuntur; eo quod predicatione propria tamquam spiritali resina uiuos lapides etiam ipse connecteret: portans etiam mel, quo noxia uulneris interius exeduntur sine aliqua acerbitate sectionis. Talis enim Pauli predicatio, ut putrem aboleret affectum, corruptumque euacuaret humorem disputationis sue aculeo, urere magis egre mentis uiscera cupiens, quam secare. Incensum orationis, et casiam, et guttam sepulture insignia esse Dauid propheta  nos docuit dicens: Myrrha et gutta et casia a uestimentis tuis . uenit enim 501 Paulus crucem Domini predicare, ilicem semper uirentem, et nuces quarum testa durior, fructus tenerior: meritoque uirga sacerdotalis Aaron nucina, et Hieremie baculus huiusmodi. Argentum quoque duplex, non otiosa munera esse quis dubitet; cum et Patriarche uita, et Apostoli sermo semper uirescat in pectoribus singulorum; et eloquium sanctorum, sicut argentum igne examinatum, precepti salubris fulgore resplendeat? Nec immerito duplex argentum referunt in quibus Pauli prefigurabatur aduentus, qui laborantes presbyteros in uerbo atque doctrina duplici honore donabat.

47. uidit autem illos Ioseph, et Beniamin fratrem  suum ex eadem matre . Iam uidentur Hebrei, et uidentur a Christo qui uerus Ioseph est, quando cum Pauli ueniunt typo: et loquitur illis mitia atque mansueta, ut pariter cibum sumant. Supra autem quia sine Beniamin uenerunt, agnoscebat quidem eos: sed ab his se auertebat, ut scriptum est: Et loquebatur his dura , quia ipsi non agnoscebant eum, a quo agnoscebantur. Pauli igitur merito profecerunt, quem Dominus iehsu tamquam iuniorem fratrem ex eadem matre generatum amplius ceteris fratribus diligebat. Aduertant Iudei quem Dominum negauerunt, qui etiam crucifixus, ex synagoga tamen eorum tamquam [b 1Kb] ex eadem ortus parente plus eos diligit, si uel sero cognoscant sue salutis auctorem. Sed propriorum conscii delictorum, non credunt tantam  Christi esse misericordiam, ut donet peccatum, remittat iniuriam. Ideoque prefigurabantur in patriarchis quales essent futuri. Inuitabantur ad gratiam,  ad salutaris mense uocabantur conuiuium; et calumniam sibi parari, insidias fieri suspicabantur.

48. Et ceperunt ad hominem, qui erat supra domum in ianua domus causam suam agere uelle . Adhuc dubitant introire, et ex operibus suis malunt iustificari, qui causam suam uolunt astruere, quam gratiam accipere, et ideo in portis redarguuntur. Qui autem fructum uteri uirginalis exspectat, et hereditatem Domini, filii mercem negotiatur, non erubescet in porta: sed in exitu uite huius repellit inimicum; ne ad altiora properanti conscius culpe grauioris obsistat.

49. Unde mystice illis respondit maior domus. Et is qui sit intellige, cum legeris Moysen fidelem in tota domo eius. Maiores enim domus, Moyses, Petrus  et Paulus, et ceteri sancti sunt: Christus autem solus est dominus. Scriptum est: quia Moyses fidelis in tota domo eius tamquam famulus in testimonium eorum que dicta essent : Christus autem tamquam filius in domo sua, que domus nos sumus, si libertatem et gloriam spei tenuerimus .

50. Hic ergo maior domus respondit illis: Propitius sit uobis Deus, nolite timere; Deus enim uester, et Deus patrum uestrorum dedit uobis thesauros in 502 sacculis uestris: at argentum uestrum probum, acceptum habeo . Illi enim dixerant: Argentum uniuscuiusque in sacculis nostris inuenimus, ad pondus argentum nostrum retulimus . O magna mysteria, et euidenter expressa! Hoc est dicere: Cur  inflamini? Cur argentum uos habere uestrum in sacculis sepius usurpatis? Quid enim habetis quod non accepistis? Si autem accepistis, quid gloriamini, quasi non acceperitis? Iam saturati estis, diuites facti estis, quia argentum habere uos creditis: sed argentum uobis Deus patrum uestrorum dedit. Ille Deus uester, ille patrum uestrorum Deus est, quem negastis. Sed ignoscit, sed indulget, sed recipit si reuertamini. Ipse est qui uestrum non querit argentum, suum donat. Ipse uobis dedit argentum in sacculis uestris. Iam sacculi uestri argentum habent, qui lutum habebant; et ideo uester est qui dicit: Conscidisti saccum meum, et induisti me letitia ; hoc est, non est illud materiale argentum uestrum: sed spiritale argentum uestrum, hoc est probum, quod fida deuotione quasi Iacob filii detulistis, quod sine damno datur, et sine ullo dispendio annumeratur: quandoquidem tali pretio detrimentum mortis excluditur, lucrum uite acquiritur.



CAPUT X.

Paucis de meridie premissis, paratorum munerum illatio, conuiuii instauratio et humanissimus Iosephi cum fratribus congressus referuntur. Hic fratrem Beniamin uidens, deque eo sciscitatus, illi benedixit, atque ad occultandas lacrymas cum recessisset, mox lota facie reuertitur. Quibus adiungitur moralis et mystica interpretatio.

 52. Parauerunt autem munera, donec introiret Ioseph meridie . Accelerauit meridie fides Pauli. Ante cecus erat, postea cepit uidere lumen iustitie; quoniam qui reuelat ad Dominum uiam suam, et sperat in eum, Dominus quoque educet tamquam lumen iustitiam eius, et iudicium eius sicut meridiem. Et Abrahe quando Deus apparuit ad ilicem Mambre, meridies erat, cui de presentia Domini lux eterna fulgebat. Meridies est quando Ioseph uerus in domum suam intrat, ut prandeat. Tunc enim plus dies lucet, quando sacramenta celebramus.

53. Et intulerunt ei, inquit, munera . Nos munera inferimus, ille instaurat conuiuium. Ille dicit: Apponite panes, quos soli Hebrei sumunt, Aegyptii manducare non possunt. Sed ante  conuiuium quanta dignatio! [a 1Kb] Quam usus istius et sedulitatis et gratie morale magisterium! Adhuc 503 de calumnia quam sibi a Ioseph fieri putabant, fratres suspecti erant: ille inuitabat ad prandium, horum nutabat affectus: illius perseuerat gratia: primus appellat, primus interrogat: Quomodo habetis?

54. Et iterum ait: Recte est pater uester senior? Superioris est inferiorem ad colloquium prouocare, dare sermonis fiduciam, querere non solum de ipsis, sed etiam de parentibus.

55. Respondent illi: Recte est puer tuus, pater noster. Ille seniorem dixit, ut honoraret: illi puerum nominauerunt, ut deferrent humilitatis obsequium; quod senectus honorate sit dignitatis, pueritia autem  subiecta uideatur, et propior uerecundie, quam superbie.

 56. Respiciens autem oculis uidit Beniamin fratrem suum ex eadem matre . [b 1Kb] Morale est, ut quos diligimus, eos uideamus pre ceteris; et quos animi intentio tenet priores, eos obtutus offendat oculorum. Siquidem plerumque circa alia mentis occupatione districti, quos habemus ante oculos, non uidemus: ita duce animo dirigitur noster aspectus. uidit igitur Beniamin fratrem suum sanctus Ioseph, quem tenebat animo, quem oculis requirebat: quo absente, fratres pene non uiderat, [c 1Kb] quia uidere nichil proderat: nec solum uidisse contentus, quasi nesciret interrogauit: Hic frater uester est adolescentior? Consuetudo et gratia caritatis est, ut dilectos nobis non solum oculis, sed etiam sermone teneamus. Agnouerat Ioseph dilectum suum: sed  ideo interrogabat, ut quem tenebat animus, uox sonaret.

57. Denique non exspectauit ut responderetur: sed continuo benedixit eum, et turbatus est desiderii sui fructu. Torquebantur autem uiscera eius ; quia complectendi eius quem desiderauerat, libertas differebatur. Denique, Ingressus in promptuarium plorauit, et lauit faciem suam, [d 1Kb] et continuit se . Grandis amoris aculei cito corda compungunt, nisi desiderii frena laxentur. uincebatur affectu Ioseph, differebatur consilio: ratio cum amore certabat. Fleuit, ut amoris pii estus lacrymis temperaret. Hec moraliter.

58. Mystice autem. uidit Dominus iehsu Paulum, oculi enim Domini super iustos, et dixit: Hic frater  uester est adolescentior ? Adhuc adolescentior dicitur, qui nondum maturam cane fidei gerebat etatem, nondum in uirum perfectum excreuerat, in illam, sicut ipse ait, mensuram etatis plenitudinis Christi . Denique adolescens legitur tantum ibi , ubi lapidantium Stephanum uestimenta seruabat. Et ideo Philemonem non adolescentie sue, sed senectutis similem esse cupiebat, ut scripsit: Magis obsecro, cum sis talis ut Paulus senex . Ideo adolescentiores uiduas predicat declinandas , non propter etatem, sed propter quamdam pubescentium delictorum lasciuiam, 504 immaturitatemque uirtutis. Ceterum maior in iuuene, quam in sene laus castitatis est. Puto autem  quod a uero non sit alienum illud, si intelligamus quia [e 1Kb] cum hoc Paulus haberet, et horreret correptus,  quod cecitas accidisset ei, inciperet tamen appropinquare dicendo: Domine, quid me uis facere ; ideo adolescentior dicebatur a Christo, ut qui uocabatur a gratia, excusaretur a culpa, quod ea lubrice fuisset etatis. Denique uidit eum Christus, ubi lux circumfulsit eum. Et quia adolescentes magis metu, quam ratione reuocantur a uitio, adhibuit stimulum, et miseratus admonuit, ne aduersus stimulum calcitraret.

59. Turbatus est autem, sicut habes in Euangelio , quia turbauit se spiritu, cum Lazarum resuscitaret; et ibi fleuit, ut prius lacrymis suis mortui delicta lauaret. Sed intra se fleuit, et lauit faciem suam. Cecitas Pauli, fletus est Christi: lauat faciem suam, ubi lumen ei reparatur amissum. Lauat  faciem suam Christus, ubi baptizatus est Paulus, per quem Dominus iehsu a pluribus uideretur. Et ideo in conuiuio pars eius quintupliciter maior effecta est, quod haberet superioribus anteferri, non solum mentis prudentia, sed etiam militia corporis, et gratia castitatis.



CAPUT XI.

Inebriantur omnes fratres cum sancto Ioseph; at solius Beniamini sacco inseritur scyphus. Inspiciuntur ordine omnium sacci, et tandem uas illud inuenitur, atque istorum mysteria eruuntur; ubi precipue de donis diuinis, ac de Pauli uocatione disputatur.

60. Biberunt autem, et inebriati sunt pariter cum eo . A principio fidei maior Paulo  prerogatiua defertur, de quo dictum est ad Ananiam: uade quoniam uas electionis est mihi, ad sufferendum nomen meum coram gentibus . A principio inebriatur ebrietate, sed sobria; ut et ipse cum sanctis diceret: Et poculum tuum inebrians, quam preclarum est !

61. [a 1Kb] Et scyphus argenteus soli eius sacco inseritur . Nesciebat hoc Beniamin: fallebatur Paulus, sed uocabatur. Mittitur post eum mane. Nox enim precesserat cecitatis, dies fidei appropinquabat.

62. Per ordinem singulorum prius inspiciuntur sacculi . Docet te moralitatem Scriptura diuina. Per ordinem ante discubuerunt [b 1Kb] in conuiuio contra eum, primitiuus secundum etatem  . uides quod seniori locus ille sit deferendus. Per ordinem iterum requiruntur sacculi singulorum, ut scias electum Paulum celesti esse iudicio. Discussit ceteros, hunc pretulit. In nullius alterius 505 sacco scyphus argenteus inuentus est, nisi istius. Quid sibi uult quod insertus est sacculo? Ioseph quidem inebriauit ut falleret: scyphum misit ut fratrem quem diligebat, pia fraude reuocaret: sed refulgent mysteria diuina.

 63. Hoc inuenit in nobis Christus argentum, quod ipse donauerit. Habemus nature argentum, habemus et gratie. Natura opus est creatoris: gratia munus est redemptoris. Et si non possumus uidere dona Christi; ille tamen donat, et operatur occulte, et donat omnibus: sed seruare paucorum est, et non amittere. Non omnibus tamen donat omnia. Triticum multis datur, scyphus uni, qui prophetico et sacerdotali donatur munere. Non enim omnes, sed Propheta dicit: Calicem salutaris accipiam, et nomen Domini inuocabo .

64. In corpore igitur Pauli iam doctrine celestis alloquium refulgebat, cum esset eruditus in lege. Sed quia adhuc iustitie Dei subiectus non erat, intra saccum erat scyphus, doctrina intra legem, lucerna  intra modium. Missus tamen est Ananias, qui benedictionem daret, manum imponeret, saccum solueret: sacco soluto, reluxit argentum, et decidentibus squammis uelut quibusdam sacci uinculis, statim uidit . uinculum eius perfidia erat: absolutio eius fides facta est. Et ideo tamquam solutus sacco, hoc est, deposito legis uelamine quod positum est supra cor Iudeorum, conuersus ad Dominum, liber a nexu, adeptus gratiam libertatis ait: Nos itaque reuelata facie gloriam Dei speculantes, ad eamdem imaginem reformamur . Soluto enim calceamento legis, nudo uestigio liberi sermonis Euangelium predicabat. Tenebant eum Iudei, et impedire cupiebant: sed ubi in eius sacco argentum resplenduit, sciderunt uestimenta sua, et reuersi  sunt retro. Libera enim pro Christo Pauli predicatio nudauit populum Iudeorum, et omnem eorum rescidit gratiam.

65. Ideoque retro regressi sunt, qui ante se uidere non poterant . Retro redeunt, qui Christum amittunt. Denique et in Euangelio  cum corriperent ad mortem Dominum Iesum, redeuntes retro ceciderunt in terram. Merito retro reuertebantur, qui in terrenam labem ab illa celesti gratia recidebant. Nolebant igitur moraliter redire sine fratre, mystice sine Paulo reuerti: quo amisso, asserebant in merorem deducendam parentis populi senectutem.

66. Et ideo Iudas apud Ioseph remanere cupiebat , ne uideret mala que inuenirent  patrem suum, hoc est, iam preuidebat, et cauere cupiebat mala que uentura erant populo Iudeorum. Sed cum adhuc hec ipsa non esset in typo illo principum populi Iudeorum libera predicatio, fleuit Ioseph, hoc est, in illo plorauit iehsu.



506 CAPUT XII.

Ioseph fratribus se ipse manifestans, ac eos ad accedendum inuitans, atque etiam excusans, quem aduersus Iudeos adhibiturus erat Christus agendi modum exprimit. Ibi elegantissima uerborum utriusque instituitur comparatio; et post illam Beniamini complexus a Ioseph de Paulo obiter explicatur.


67. [a 1Kb] Et iussit omnes recedere, ut cognosceretur a fratribus. Non uenerat enim, sicut ipse ait, nisi ad oues que perierunt domus Isrel. Et emittens uocem cum fletu, ego sum, inquit, Ioseph; adhuc pater meus uiuit ? Hoc est, expandit manus suas ad populum non credentem et contradicentem: non legatum neque nuntium querens, sed ipse Dominus saluum facere uolens populum suum: Ipse qui loquebar, ecce adsum, inquit . Et: Palam factus non querentibus me, appareo iis qui me non interrogabant . Quid igitur aliud  tunc clamauit, nisi: Ego sum iehsu , cum principibus Iudeorum interrogantibus: Tu es filius Dei? responderet: uos dicitis quia ego sum; cum Pilato diceret: Tu dicis quia rex sum; ego in hoc natus sum, ut testimonium perhibeam ueritati ; cum principi sacerdotum dicenti: Adiuro te per Deum uiuum, ut dicas nobis si tu es Christus filius Dei, referret: Tu dixisti. Amen dico uobis, amodo uidebitis filium hominis sedentem ad dexteram uirtutis Dei, et uenientem cum nubibus celi . Hoc est ergo quod ait: Ego sum Ioseph, ego sum diuine potentie. Adhuc pater meus uiuit? Hoc est, ego patrem non nego, ego fratres agnosco, si aut uos fratrem, aut pater filium recognoscat. Adhuc ergo populus meus uiuit, de cuius populi familia fratrem  mihi elegi?

68. Accedite ad me ; quia ego ad uos appropinquaui, et eo usque appropinquaui, ut per carnis susceptionem facerem me uestre consortem nature. Nolite uel participem fugere uestre societatis, si non agnoscitis auctorem salutis.

69. Et accesserunt, inquit, ad illum, et dixit: Ego sum Ioseph frater uester, quem uos tradidistis in Aegyptum. Nunc ergo nolite mesti esse, neque uobis durum uideatur, quoniam huc me uendidistis. Ad uitam enim uestram misit me Deus ante uos . Quam fraterna pietas, quam dulcis germanitas! ut etiam parricidale excusaret admissum, dicens diuine illud prouidentie fuisse, non impietatis humane: quandoquidem non ab hominibus oblatus ad mortem,  sed a Domino missus sit ad uitam. Quid aliud habet illa Domini nostri Iesu Christi, qui fratres omnes pietate superauit, in cruce positi intercessio pro plebe dicentis: Pater, dimitte illis; non enim sciunt quid faciunt ? Quid aliud illa appellatio sanctitatis in medio discipulorum dicentis: Pax uobis: ego sum, nolite timere ? Et cum conturbati et conterriti existimarent se spiritum uidere, iterum dixit ad illos: Quid turbati estis, et quare cogitationes ascendunt in corda uestra? uidete, ecce manus meas, et pedes meos, quia ego sum ipse. Palpate, et uidete, quia spiritus carnem et ossa non habet,  sicut me uidetis habere . Hec ergo iam 507 tunc futura posterioribus temporibus mysteria reuelata sunt.

70. Denique hec ipsis exprimuntur sermonibus; ut ipsum esse intelligamus, et qui ante in Ioseph, et postea in suo locutus est corpore; quandoquidem nec uerba mutauit. Ait enim tunc: Nolite mesti esse. Et infra: Ascendite ad patrem meum, et dicite illi: Hec dicit filius tuus Ioseph: Fecit me Deus dominum totius terre Aegypti. Et in Euangelio ait: Nolite timere. Ite, nuntiate fratribus meis ut eant in Galileam, et ibi me uidebunt . Et infra ait: Data est mihi omnis potestas in celo et in terra , hoc est dicere: diuine hoc fuit dispositionis ut acciperem potestatem, non acerbitatis humane. Non obiicit scelus,  qui enumerat premium.

71. Quod autem habetur in Genesi: Ad uitam enim uestram misit me Deus ante uos, reddit in Euanlio dicens: Docete omnes gentes, baptizantes eos in nomine Patris, et Filii, et Spiritus sancti . Hec enim est merces et uita sanctorum, quod etiam alios redemerunt.

72. Illud quoque aduerte, non otiose scriptum in Genesi: Et eris prope me, tu et filii tui, et filii filiorum tuorum . Hoc est enim quod dixit in Euangelio: Ecce ego uobiscum sum omnibus diebus usque ad consummationem seculi .

73. Quam euidens quoque illud mysterium, quod ueluti completo omni mandato, fratrem suum Beniamin complectitur Ioseph, et cecidit super collum  eius , sicut etiam completo Euangelio Christus Paulum amplectitur quibusdam misericordie sue brachiis ; ut interna opinione curuatum, uelut a collo in celum erigat. Unde et ille erectus a Christo ait: Nostra autem conuersatio in celis est .



CAPUT XIII.

Inuentos a Ioseph fratres gaudet Pharao, cuius erga eosdem humanitas explicatur. Quid munera, que Ioseph fratribus et precipue Beniamin confert, atque ad patrem destinat, significent? Quid etiam quod illos discedentes ad pacem exhortatur? Que reditus ipsorum in terram Chanaam, et patris ubi audiuit filium uiuere, admiratio consequitur.


74. Et gauisus est Pharao, quod Ioseph agnouisset fratres suos . Unde et uulgata est uox in domo Pharao. Et hortatus est sanctum Ioseph, ut fratres suos inuitet, ut ueniant cum patre: et mandat impleri eorum sarcinas tritico, et uehicula dari. Unde hec humanitas barbaro, nisi illud ostenderetur magnum mysterium, quod iam non inuidet Ecclesia, cum redimuntur Iudei, et populus Christianus hac adiunctione letatur, et quibus potest subsidiis iuuat, et mittit euangelizantes regnum Dei,  quo maturius euocentur? Quibus dantur bine stole .

75. [a 1Kb] Et allegat Paulum, cum eius dicta depromit, cui trecenti aurei, et quinque stole  diuersi coloris conferuntur a Christo. Trecentos aureos habet, qui crucem predicat Christi. Ideoque 508 ait: Neque enim iudicaui me scire aliquid inter uos, nisi Christum Iesum, et hunc crucifixum . Et bene aureos accipit, quia non in suasoriis humane sapientie uerbis, sed in ostensione spiritus predicabat. Quinque autem stolas accipit, uel sapientie multiplices disciplinas, uel quod nullis sensuum corporalium captus illecebris, ubi aliis periculum, illic teneret uictoriam; qui omnes uoluptates carnis singulari continentia et uirtute superaret, cuius ingenium  studiumque nulla corporis hebetaret infirmitas, qui cum esset in corpore, corpus se habere nesciret. Denique raptus in paradisum, siue in corpore, siue extra corpus nesciens, audiuit uerba ineffabilia, que loqui homini non liceret: qui postremo nichil terrenum oleret in terris, sicut ipse docet dicens: Quia Christi bonus odor sumus Deo in iis qui salui fiunt .

76. Precellit igitur Paulus, et eius exuberat portio: sed tamen habent et alii predicatores gratiam suam. Binas stolas accipiunt. Quas illas? Utique de quibus dubitare non debes, quia legisti de Sapientia dictum: Binas uestes fecit uiro suo . [b 1Kb] Una est mystica, moralis altera. Sed non omnes apostoli, non omnes prophete, non omnes pastores,  non omnes uirtutes, non omnes habent gratiam curationum, non omnes linguis loquuntur. Ubi diuersa merita, premia diuersa.

77. Et premittuntur patri munera . Filius honorat patrem. Christus populum suum inuitat promissis, inuitat muneribus. Portant hec munera asini illi inutiles, et laboriosi ante, nunc utiles: portant in typo Christi munera, portaturi in Euangelio munerum largitorem.

78. Dimisit autem fratres suos, et abierunt. Et dixit illis Ioseph: Nolite irasci in uia . Quam bene docet ab iracundia precauendum, quod ea possit etiam amantes sui separare germanos: et maxime in uia fugiendam esse discordiam, ubi ipse uiandi comitatus debet inuiolabilis gratie habere consortium.  Quid autem aliud ait Dominus noster iehsu ex hoc corpore recessurus, cum discipulos dimitteret suos, nisi ne irascerentur in uia, dicens: Pacem relinquo uobis, pacem meam do uobis ? Ubi enim pax est, iracundia locum non habet, [c 1Kb] ablegatur discordia, fugatur dissensio. Hoc est ergo quod ait: Pacem meam do uobis; id est, Nolite irasci in uia. Et uide ne in hac uia dicat, hoc est, in hoc cursu totius uite  indignationem cauendam, quod ira sepe  etiam innocentes in crimen adducat: quia dum iusto amplius irascimur, et uolumus alienum cercere peccatum, grauiora peccata committimus. Ideo Apostolus: Non uos ipsos, inquit, uindicantes, karissimi: sed date locum ire , hoc est, declinemus eam, ne nos illa corripiat. Unde Dominus iehsu dimittens ad euangelizandum discipulos, misit eos sine auro, sine argento, sine pecunia, sine pera, sine uirga, id est, ut et incentiua litis, et instrumenta eriperet ultionis.

79. Et ascenderunt, inquit, de Aegypto, et uenerunt 509 in terram Chanaam ad Iacob patrem suum; et nuntiauerunt illi dicentes: Quia Ioseph filius tuus uiuit et ipse est princeps totius terre Aegypti .  Que est terra Chanaam? Que nutabat. Quid igitur tam euidens, quam apostolorum tempora designari? Qui ingressi Iudeorum synagogas nutantes, Domini Iesu potentiam predicabant, sicut habemus in Actibus apostolorum, dicente Petro: Hunc ergo Iesum resuscitauit Deus, cuius nos testes sumus. Dextera igitur Dei exaltatus, repromissione Spiritus sancti accepta a Patre, effudit hoc donum quod uos uidetis . Aduertimus certe quomodo et uiuere eum, et terre totius principem dicat, qui aperiens horrea sua, spiritalis gratie donet omnibus ubertatem. Hec dicebant apostoli , sed Iudei non credebant: sed iniiciebant manus in eos, sed trudebant in custodiam predicatores salutis.

80. Unde et de Iacob scriptum est: Expauit mente  ; non enim credebat eis. Expauit affectu plebis incredule, sed posteaquam Christi gesta cognouit, tantis beneficiis et operibus delinitus resumpsit spiritum dicens: Magnum mihi est, si adhuc filius meus Ioseph uiuit: ibo, et uidebo illum prius quam moriar . Primum et maximum fidei fundamentum, in resurrectionem Christi credere. Quicumque enim crediderit resuscitatum, festinus requirit, deuotus accedit, et intima Deum mente ueneratur. Credit enim quod ipse non moriatur, si credat in resurrectionis auctorem.



CAPUT XIu.

Isrel eleuans se uenit ad puteum iuramenti, ubi et sacrificat. Hunc Deus promissis consolatur, eique spondet fore ut eius oculi manu Iosephi claudantur. Ingrediuntur in Aegyptum septuaginta quinque anime, ac demum filios ad se conuocat Isrel: et horum omnium que mysteria?


81. Et eleuans se Isrel, uenit ad puteum iuramenti, immolauitque hostiam Deo patris sui Isaac . Merito eleuatur qui festinat ad Christum. Fides precedit deuotionem. Prius se eleuauit, postea  immolauit. Ille enim bene immolat, qui cognitionem diuinitatis inuestigauerit.

82. Dixit autem Deus ad Isrel in uisu nocte dicens: Iacob, Iacob. Qui dixit: Quid est? Et Dominus ait: Ego sum Deus patrum tuorum, noli timere, descende in Aegyptum; in gentem enim magnam faciam te ibi. Ego descendam tecum in Aegyptum, et ego deducam te in perpetuum . Quemadmodum que ipsi legunt, non intelligunt; et Moysen quem laudant, abnegant, cum eius scriptis credere nolunt. Quid euidentius quam quod hoc loco inuitantur, ut ad sanctam Ecclesiam Dei transeant, et qui ante intra Iudee terminos coarctabantur 510 angustos, ad populum Dei migrent, qui ex toto orbe, ex omnibus nationibus et populis congregatus in magnam factus est  gentem? Denique in omnem terram exiuit sonus eorum. uocatur ergo a filiis suis Iacob, id est, a Petro, Paulo, Iohanne, populus Iudeorum inuitatur ad gratiam.

83. Ipse quoque Deus noster proprio eum hortatur oraculo, spondet ei profectum fidei muneris sui fructum dicens ei: Ioseph mittet manum super oculos tuos . Non utique sanctus Patriarcha sollicitus erat a quo ei oculi clauderentur; licet etiam intellectu simplici moralis exprimatur affectus. Nam si eos quos diligimus, cupimus frequenter amplecti, quanto magis recessuri ex hoc corpore, ipso charorum pignorum tactu delectamur extremo, et hoc mulcemur uiatico? Tamen mystice licet nobis intelligere quod postea cogniturus Deum sit populus Iudeorum.  Hoc est enim mysterium, quod uerus Ioseph immittet manus super oculos eius; ut qui non uidebat ante, iam uideat. ueni ad Euangelium  , lege quemadmodum cecus ille sanatus sit, cui iehsu manum imposuit, et eius abstulit cecitatem. Non enim morituris Christus manum imponit, sed uicturis: aut si morituris, recte; quia prius morimur, ut reuiuiscamus. Non enim possumus Deo uiuere, nisi peccato ante moriamur.

84. Descendunt igitur in Aegyptum septuaginta quinque anime, sicut scriptum est, et hoc mystice numero remissionis; quia post tantam duritiam, post tanta peccata haberentur indigni, nisi donaretur his remissio peccatorum. Occurrit illi Iudas, hoc est, confessio erroris. Hunc sui uenturus Iudeorum populus prenuntium mittit. Ideo et Ioseph uerus, id est, arbiter et interpres diuinitatis occurrit; quia precedit iam confessio, quos antea perfidia possidebat.  Interpres enim diuinitatis est Christus; quia Deum nemo uidit umquam; nisi unigenitus Filius qui est in sinu Patris, ipse enarrauit. Hic senilis iam etatis, et fessum suscipiet ultimis temporibus populum Iudeorum, non secundum illius merita, sed secundum electionem gratie: et imponet manus super oculos eius, ut cecitatem auferat. Cuius ideo distulit sanitatem, ut postremus crederet, qui ante non putauit esse credendum, et prerogatiuam superioris electionis amitteret. Unde et Apostolus ait: Quia cecitas ex parte contigit in Isrel, donec plenitudo gentium intraret, et sic omnis Isrel saluus fieret .

85. Gesta igitur patriarcharum, futurorum mysteria sunt. Denique ipse Iacob sic ait ad filios suos:  Congregamini, ut annuntiem uobis que occursura sunt uobis in nouissimis diebus. Congregamini, et audite Isrel patrem uestrum .



[DE BENEDICTIONIBUS PATRIARCHARUM.]





IN LIBRUM DE BENEDICTIONIBUS PATRIARCHARUM ADMONITIO.

Ambrosium in superioribus libris iam obseruauimus aliquid inseruisse de Benedictionibus Patriarcharum, hoc est, de benedictionibus illis quibus Iacob in extremis positus, filiis suis qui , Patriarche dicuntur, omnia fausta comprecatus est. uerum has ille obiter tantum attigerat, uberioremque earum interpretationem alium in locum, ubi dedita opera de illis disputaret, reiecerat. Id exsequitur in hac sua scriptione sanctus Doctor.

Itaque primum utilitate paterne benedictionis breuiter exposita, docet  Iosephum properanter liberos suos Manassen atque Ephrem ad Iacob, ut eius benedictione donarentur, secum adduxisse: auum autem adoptatis illis locum inter proprios filios attribuisse. Dehinc Scripture secutus ordinem quas Iacob filiis suis impertiuit benedictiones enucleat . Rimatur in iis omnibus mysticum sensum, easque non tam benedictiones esse asserit , quam prophetias: immo prophetias esse, at uariis benedictionum gratiis cumulatas. Quamobrem quid sit ipsarum singulis adumbratum, aperit, exempli causa benedictione Manassis atque Ephrem Iudeos et Christianos , benedictione Dan Antichristum , benedictione Beniamin sanctum Paulum : Christum uero earumdem plerisque designari, maxime Iude ac Iosephi benedictionibus , quas ea de causa fusius atque accuratius quam alias edisserit.

Porro ut maiorem iis quas proponit, expositionibus uim auctoritatemque conciliet, uerba queis Moyses iam iam e uiuis abiturus Tribubus ex eorumdem Patriarcharum semine oriundis bene precatus est , in medium profert. Addendum tamen est sanctum Presulem non ubique memoratis usum esse testimoniis; cum tres e Mosaicis benedictionibus pretermiserit. Illud autem in hac opella singulare, ac parum usitatum Ambrosio, quod is illic interpretationes mysticas euoluisse contentus, numquam ferme nisi semel aliquid morum institutioni accommodatum inseruit .

 Hoc in tractatu sanctus Doctor alia e suis operibus nonnulla citat, atque imprimis commentarium suum  in Lucam; quod quidem cum anno circiter 386, ut fert uersimilior opinio, scriptum fuerit, hinc consequitur non nisi post eumdem annum commentatiunculam de Benedictionibus Patriarcharum editam fuisse. At uero si statuendum hac de re ex maxima illa et euidentissima connexione, qua cum libris superioribus coheret, dicendum erit ipsam his non esse multo posteriorem, nec proinde in aliud tempus quam in annum circiter 387 reiiciendam. Et sane Ambrosius in libro suo de Ioseph patriarcha non uidetur benedictionem eius aliam ob causam, nisi quod suam ei peculiarem disputationem in proximum tempus destinabat, omissam uoluisse; cum alioquin eiusdem interpretatio benedictionis precipuo argumenti sui capiti, quo uidelicet in Iosepho expressam Christi Domini imaginem demonstrare cogitabat, apprime conueniret.

Ceterum summam hanc eorumdem tractatuum affinitatem adeo confirmant aliquot ueterum codicum inscriptiones, ut ex utroque unicum opus constituere uideantur. Etenim manuscriptus Benignianus, siue sancti Benigni Diuionensis, in fronte libri de Ioseph patriarcha hunc titulum exhibet: Incipit eiusdem  liber primus de Ioseph; in calce autem: Explicit liber primus de Ioseph; et consequenter sine alia inscriptione subiungit librum de Patriarchis. Manuscriptus Uticensis, siue sancti Ebrulphi, in initio atque in fine libri de Ioseph eadem ferme uerba que Benignianus, pre se fert: sed illud habet expressius quod eum tractatum de quo agitur, ita inscribit: Incipit secundus de Ioseph et fratribus eius, et de benedictionibus eorum. Denique in quibusdam codicibus eidem libro de Benedictionibus premittitur hec inscriptio: Incipit liber secundus de Patriarchis; ista uero clausula subiicitur: Explicit liber secundus de Patriarchis. Ionas quoque episcopus Aurelianensium ipsius meminit sub titulo de Ioseph; siquidem ubi prima eiusdem uerba allegat, ita loquitur : Ambrosius in libro cuius titulus est de Ioseph. Postremo nulli dubitamus quin hic liber ultimus eorum septem habendus sit, quos in id argumentum ab Ambrosio scriptos memorat Cassiodorus: Item, inquit ille , sanctus Ambrosius de Patriarchis septem libros edidit. Hos dubio procul a libris de Abraham ad hunc ipsum inclusiue, ut uocant, enumerat.

Cum autem omnes illi tractatus e sermonibus constent, quos a sancto Presule circiter annum 387, sub exitum Quadragesime haberi ceptos, ac post festa paschatis continuatos fuisse ostendimus, relinquitur ut hunc quoque per idem quidem tempus, sed ante mensem augustum sub quem Maximus tyrannus in Italiam irrupit, pronuntiatum colligamus.





SANCTI AMBROSII MEDIOLANENSIS EPISCOPI DE BENEDICTIONIBUS PATRIARCHARUM LIBER UNUS [a 1Kb] . 



513 CAPUT PRIMUM.

Ut liberi ad honorem deferendum parentibus impellerentur, magnam uim horum benedictioni Deum indidisse. Paternam benedictionem accipere Iosephum festinasse, atque etiam filios patri obtulisse benedicendos. Et que his mysteria contineantur.


1. [b 1Kb] Primum omnium quantam discimus parentibus referre reuerentiam, cum legimus  quoniam qui benedicebatur a patre, benedictus erat, et qui maledicebatur, maledictus erat! Ideo hanc parentibus gratiam donauit Deus, ut filiorum pietas prouocetur. Prerogatiua igitur parentum disciplina est filiorum. Honora ergo patrem, ut benedicat te. Honoret pius patrem propter gratiam,  ingratus propter timorem. Et si pauper est pater, et non habet diuitiarum copias quas relinquat filiis; habet tamen ultime benedictionis hereditatem, qua  sanctificationis opes successoribus largiatur. Et multo plus est beatum quam diuitem fieri.

2. Festinabat Ioseph sumere benedictionem . Denique et filios suos obtulit Manassen et Ephrem, quos benedixit Iacob; ut quia duodecim habebat filios, et tertiusdecimus erat futurus apostolus Paulus, quasi posterior electus, tertia decima Tribus de Manasse et Ephrem nepotibus sanctificaretur in utrumque diuisa, quo Paulus non extra paternarum numerum Tribuum inueniretur, qui ueteris Testamenti et noui egregius predicator, paterne benedictionis hereditatem sibi quoque facile profecisse comprobaret.

3. Quamquam preclara hec in hoc sint mysteria 514 , quod sumens Ioseph filios suos  quos susceperat in Aegypto, Ephrem ad dexteram suam, ad sinistram autem Isrel patris sui: Manassen autem ad sinistram suam, ut ad dexteram esset  Isrel, applicuit eos ante patrem suum. Extendens autem Isrel manum dexteram, imposuit super caput Ephrem qui erat iunior et stabat ad sinistram aui: et sinistram suam posuit supra Manassen qui erat ad dexteram, et ita immutatis manibus, benedixit eos. In quo et Ioseph nature ordinem seruauit, ut seniori filio plus deferret, sicut Isaac quoque in Esau priorem filium benedictionem deferre cupiebat: sed minorem filium in typo iunioris populi credidit preferendum, sicut erat ipse a matre prelatus.

4. Denique Manasses ex obliuione , Latina interpretatione, signatur; eo quod populus Iudeorum oblitus est Deum suum qui fecit eum. Et quicumque ex ea plebe crediderit, tamquam ex obliuione  reuocatur. Ephrem autem fecunditatem fidei, interpretatione nominis pollicetur, qui auxit patrem, sicut ait ipse Ioseph dicens: Quia auxit me Deus in terra humilitatis mee . Quod proprium est populi iunioris, qui corpus est Christi, augens patrem, et Deum proprium non relinquens.

5. Denique spiritaliter de populis hoc esse mysterium senior declarauit. Nam cum filius putaret eum errasse uitio hebetioris aspectus, conuertere uoluit manus eius dicens: Non sic pater, hic enim primitiuus est, impone dexteram tuam super caput eius. Et noluit, sed dixit: Scio, fili, scio. Et hic erit in populum, et hic exaltabitur: sed frater eius iunior maior illo erit, et semen eius erit multitudo gentium . Denique preferendum Ephrem  seniori germano, etiam benedictionis serie prophetauit dicens: In uobis benedicetur Isrel, dicentibus: 515 Faciat uobis Deus sicut Ephrem et Manassen . Et ideo cum essent nepotes, in locum filiorum sunt adoptati, ut non essent auite benedictionis expertes.



CAPUT II.

De benedictione Ruben primogeniti, que non tam benedictio, quam prophetia est: de Iudeorum errore circa ipsam; deque mysteriis per eamdem significatis.

6. Hac [a 1Kb] benedictione celebrata, uocauit etiam filios suos . Et qui ante iuniorem seniori pretulerat, cepit a primo; ut in illo mysterii  preferret gratiam, in hoc ordinem seruaret etatis; simul qui ante in duobus benedixerat uniuersos cum omni posteritate et progenie futurorum, ne aut superflua uideretur plebis iterata benedictio, aut prior estimaretur infirma. Meritoque repetitam magis annuntiationem eorum que posterioribus essent uentura temporibus, quam benedictionem conferre se dicit.

7. Denique sic cepit: Ruben primitiuus meus, tu uirtus mea, et initium filiorum meorum, durus portari, durus et temerarius, affecisti me contumelia, sicut aqua  non efferueas. Ascendisti enim in cubile patris tui, tunc polluisti thorum quando ascendisti . Nonne redargui magis, quam benedici uidetur? Et ideo prophetia magis, quam benedictio est. Prophetia enim annuntiatio futurorum est, benedictio autem sanctificationis et gratiarum uotiua collatio.

8. Et Iudei putant quia propterea hec senex ad Ruben filium dicat, quia cum Bala concubina patris concubuit, et thorum patrium polluit. Sed facile refelluntur; hoc enim erat ante gestum: Iacob autem que uentura essent in nouissimis diebus, non ea que gesta erant, spondet se esse dicturum. Ergo Patriarche sibi congruit et constat sententia, qui uidens, persequentibus Iudeis, futuram Domini passionem,  exsecratur immanem primogenite plebis audaciam, que incredula, nec Dei legi subdita, et iugum Christi dura nesciens portare ceruice, auctorem uite non solum scelere necis, sed etiam sacrilege insultationis affecit iniuria.

9. Non efferueas, inquit, sicut aqua; ne in maiorem prorumpat amentiam, et feruor furoris atque insanie non sinat resipiscere peccatores: sed agant penitentiam delictorum; quoniam durus ascendit populus cubile patris, et thorum polluit sanctum, hoc est, carnem Domini Iesu creatoris nostri patibulo affigens crucis, in qua uelut in quodam cubili et patrio thoro sancti eius salutari refectione requiescant. Quis igitur abnuat de populo dictum, cum populo hec uniuersa conueniant? Ipse enim dictus est  primogenitus Isrel, ipse dure esse ceruicis. De ipso dixit Moyses: uos autem populus dura ceruice estis . Et re uera quis tam durus et temerarius et contumeliosus, quam populus Iudeorum, qui Dominum Iesum, per quem uiderant mortuos suscitatos, cecos illuminatos, flagellis uerberauerunt, clauis confixerunt, 516 cum diuina eius opera negare non possent? Quod scribis et pontificibus auctoribus, et principe sacerdotum Caipha pariter seuiente, commissum Euangelii series declarauit. Et ideo sanctus Propheta refugit tanti sceleris principatum, ne per successionem generis auderent tanti Patriarche sibi arrogare consortium.



CAPUT III.

Predicuntur que filiis Simeon et Leui, quorum nominibus Tribus designantur, erant euentura; nec non opinio Iudeorum circa mysticam istius benedictionis interpretationem confutatur.


10. Contestatur iustus, et abdicat posteritatem, que patrium non seruaret affectum; et quia preuidit flagitium, perhorrescit consilii contagium: In consilium, inquit, eorum non ueniat anima mea, et in congregationem illorum non contendant uiscera mea; quoniam in ira sua occiderunt hominem, et in cupiditate sua subneruauerunt taurum . Quod  dicit, de filiis quidem dicit Simeon et Leui; sed eorum nomine Tribus signat, que appellatione simili uocabantur. Quam interpretationem pulcherrimam deriuant Iudei; ut arbitrentur quia propterea arguat filios Iacob, quia propter stuprum sororis Sichimitas isti duo pre ceteris fratribus ultum ire cupientes, simulauerunt cum ipsis inire uelle se gratiam, et ideo oportere circumcidi eos suaserunt; ut religione concordi pax inter eos, et recipiende affinitatis societas firmaretur: sed circumcisos adorsi recentibus adhuc uulneribus, et inualidis uiribus quas dolor soluerat, fractos [a 1Kb] die superueniente tertio necauerunt. Ideo et fortasse isti duo ultores pre ceteris, quia scribarum et sacerdotum auctores sunt. Nulli enim magis quam sapientes et sacerdotes debent  castimoniam uindicare.

11. Sed in hoc quoque errant Iudei. Isti enim causas doloris sui prestiterant patri, asserentes se in illa licet etate iuuenili uindices lese fuisse pietatis, et uiolate castitatis ultores. Quod utique sanctus condemnare non poterat, quia non passi sunt inultam sororem suam loco esse meretricis, que et uirginitatem amiserat, et uindicte solatium non habebat; maxime cum ipse sic factum probauerit, ut Sichimam [b 1Kb] possideret, et in morte donaret eam filio suo dilectissimo Ioseph, dicens ad eum: Do tibi Sichimam precipuam super omnes fratres tuos, quam accepi de manibus Amorrheorum in machera mea et arcu . Quod factum negari non potest. Interpretari tamen possumus per Sichimam  humeros significari, per humeros opera. Heredem ergo bonorum operum sanctum Ioseph pre ceteris elegit, cuius opera fratres equare non poterant. Quis enim facta Christi potuit adequare?

12. Tum preterea immaculatus et castus de hoc terreno diuersorio, et impuritatis auctoribus manubias reportauit, locum stupris et flagitiis uacantem ad incolatum sanctorum uerbis celestibus, et gladio capiens spiritali; ut ubi 517 inhabitatores ante lasciuie et principes luxurie uersabantur, ubi fuerant incentiua libidinis, et fomenta nequitie, ibi nunc sancti sacerdotes magisteria doceant castitatis, et plurima uirginalis integritatis exempla quodam superne lucis fulgore resplendeant.

13. Tribus igitur sunt que designantur nominibus  Patriarcharum, quia de Tribu Symeon scribe sunt, de Tribu Leui principes sacerdotum, qui perfecerunt nequitiam suam in Domini passione, mensuram omnem paterne impietatis implentes. Ipsi consilium cogitauerunt aduersus Dominum Iesum, ut occiderent eum, sicut Esaias dicit: ue anime ipsorum; quia cogitauerunt consilium malum aduersum se dicentes: Alligemus iustum, quia inutilis est nobis . Ipsi occiderunt prophetas, et apostolos annuntiantes  Domini Saluatoris aduentum, passionis eius et resurrectionis gloriam predicantes. Ipsi postea in sua cupiditate, qua terrena flagitia desiderabant, diuina consortia refugientes, corporis castimoniam, sobrietatem mentis, contemptum pecunie, lucrum gratie, subneruauerunt taurum, illum uidelicet cornua producentem et ungulas, quem uident pauperes et letantur; quoniam uerbo Dei exaltauit cornu populi sui, quo et inimicos repulit, et premium corone celestis emeruit. Hic est taurus quo Ecclesia figuratur in luna, tunc plenior cum uelut cornibus nixa taurinis, spatium totius orbis includit.

14. Tamen prophetie huic uidetur etiam gratiam benedictionis adiungere. Nam ad primogenitum Ruben  dicendo: Non efferuescas ut aqua, [c 1Kb] peccatum statuit; quia aqua mundare magis delicta, mentesque nostras ab omni solet uitiorum feruore reuocare. Et iterum dicendo ad Simeon et Leui: Diuidam uos in Iacob, et dispergam in Isrel, ostendit [d 1Kb] gentium congregatione redimendos. Percusso enim pastore, grex ille dispersus est, qui fuerat ante collectus; ut qui non erat, introiret, et sic omnis Isrel saluus fieret. Et maxime propter Tribum Leui debemus hoc credere; quia ex ea Tribu Dominus iehsu uidetur secundum corporis susceptionem genus ducere. Ex qua tribu sunt sacerdotes Leui et Nathan, quos sanctus Lucas in Euangelii libro quem ipse scripsit, inter maiores Domini computauit . Sacerdos enim Patris et princeps omnium sacerdotum,  sicut scriptum est: Tu es sacerdos in eternum , sacerdotalis originis successionem debuit uindicare.

15. Unde et Moyses benedixit hanc Tribum dicens: Date Leui sortem suffragii sui, et ueritatem eius sancto . Benedixit etiam Moyses Tribum Ruben, sicut habes scriptum: uiuat Ruben, et non moriatur, et sit multus in numero . Neque enim benedixisset, si secundum Patriarche sententiam benedictione sciuisset indignos. Certe quod strictim ille preteriit, iste compleuit.



518 CAPUT Iu.

De benedictione Iude, que Christo, eiusque incarnationi, passioni, resurrectioni, atque aliis mysteriis accommodatur.

 16. Et quia per admixtionem generis Iuda et Leui Tribus iuncte sunt, ideo Mattheus ex Tribu Iuda describit eius familiam . Et Apostolus ait: Quoniam de Iuda ortus est Dominus noster . Ut ex Tribu Leui sacerdotalis et plena sanctitatis annumeretur hereditas: ex Tribu autem Iuda, ex qua Dauid et Salomon et reliqui reges fuerunt, regalis successionis splendor effulgeat; ut idem  et rex et sacerdos Scripturarum testimonio demonstretur. Meritoque se circa gratiam Iude Iacob sanctus effudit dicens: Iuda, te laudabunt fratres tui: manus tue super dorsum inimicorum tuorum, adorabunt te filii patris tui. Catulus leonis Iuda ex germine, fili mi, ascendisti. Recumbens dormisti ut leo, et tamquam catulus, quis suscitabit eum? Non deerit iudex ex Iuda, et princeps de femoribus eius, donec ueniat cui repositum est; et ipse erit exspectatio gentium, alligans ad uitem asinam suam, et cilicio pullum asine sue. Lauabit in uino stolam suam, et in sanguine uue anaboladium suum. Hilares oculi eius a uino, et dentes eius candidiores quam lac .

17. Ad Iudam quidem patriarcham dirigi uidetur alloquium, sed Iudas ille posterior uerus confessor exprimitur, qui ex ea Tribu natus est, qui solus laudatur  a fratribus, de quibus dicit: Narrabo nomen tuum fratribus meis . Dominus per naturam, frater per gratiam, cuius manus quas expandit ad populum non credentem, super dorsum inimicorum suorum. Iisdem enim manibus, atque eadem passione suos texit, et subiugauit aduersarias potestates, omnesque fidei et pietatis exsortes subditos sibi fecit. De quibus ait Pater ad Filium: Et dominaberis in medio inimicorum tuorum : quos inimicos sua malitia fecit, non Christi uoluntas. In quo magna gratia Domini. Etenim spiritales nequitie que ante ceruicem nostram iugo solebant captiuitatis inflectere, ita ut Dauid ipse manus quodammodo super se triumphantium sentire se scriberet dicens: Super dorsum meum fabricauerunt peccatores  , ipse nunc subdite triumpho Christi et quibusdam manibus eius, id est, factis operibusque subiecte, perpetue subeunt captiuitatis erumnam. [a 1Kb] Ipse utique qui adoratur a filiis patris sui, quando adoratur a nobis, quibus ipse permisit ut Patrem uocemus, cuius seruum esse uirtutis est.

18. Catulus leonis Iuda. Nonne euidenter et Patrem expressit, et Filium declarauit? Quid tam euidens, quo unius nature Filius [b 1Kb] Dei cum Patre esse doceatur? Leo ille, hic catulus leonis. uili comparatione, eiusdem nature ac potentie unitas intelligitur. Rex ex rege processit, fortis ex forte. Quia futuros preuidebat qui filium assererent iunioris etatis, occurrit his subiiciens: Ex germine, fili mi, ascendisti. Recumbens  dormisti ut leo et tamquam catulus. Et alibi habes, quia catulus ipse est leo de Tribu Iuda . Ergo quia catulum 519 dixerat, bene statim leonem posuit, hoc est dicere: Non capiantur aures uestre, quia catulum audierunt, Filium expressi, non dixi minorem. Et ipse est leo sicut pater. Audiant quia et leonem, et catulum appellauit: leonem quasi perfecte pleneque uirtutis: catulum, quasi Filium; ne quis cum audiret equalem Patri, non putaret  Filium. Non sic laudatur Filius, ut separetur a Patre. Ille probat equalem, qui Filium confitetur.

19. Mirifice autem et incarnationem eius expressit dicens: Ex germine, fili mi, ascendisti; eo quod tamquam frutex terre in aluo uirginis germinauit, et ut flos boni odoris ad redemptionem mundi totius maternis uisceribus splendore noue lucis emissus ascenderit, sicut Esaias dicit: Exiet uirga de radice Iesse, et flos ex radice eius ascendet . Radix familia Iudeorum, uirga Maria, flos Marie Christus. Recte uirga que regalis est generis, de domo et patria Dauid, cuius flos Christus est qui fetorem mundane colluuionis aboleuit, et uite eterne odorem infudit.

20. Habes ergo incarnationem, accipe passionem: Recumbens, inquit, dormisti ut leo: quando iacuit in  sepulcro, uelut quodam corporis sui somno quietus, sicut ipse ait: Ego dormiui, et requieui, et surrexi; quoniam Dominus suscepit me . Unde et Iacob ait: Quis suscitabit eum? hoc est, quem Dominus suscipiet. Quis est alius qui resuscitet, nisi ipse se sua Patrisque resuscitet potestate? uideo natum auctoritate propria, uideo mortuum propria uoluntate, uideo dormientem potestate propria. Qui omnia suo fecit arbitrio: cuius alterius ut resurgat egebit auxiliis? Ipse igitur resurrectionis sue auctor est qui mortis est arbiter, qui exspectatur a gentibus.

21. Et ideo, donec ille ueniat, non deficiet dux ex Iuda; ut usque ad eius ortum regalis successionis fides incorrupta seruetur. Postea enim, ut docuimus  tractatu habito in Euangelium , per Herodem adulterata successio prerogatiuam dignitatis amisit. Etenim quia uerum regem negauerunt, falsos habere ceperunt. Ergo hoc quod dicit Patriarcha, seruabitur in iudicibus uel regibus Iudeorum intemerate successionis [c 1Kb] hereditas ducta per reges: donec ueniat cui repositum est; ut Ecclesiam Dei congreget ex conuentu nationum omnium, et gentilium deuotione populorum, hoc est, ipsum manet, ipsi debitum reseruatur, ipsi tante gratie prerogatiua defertur.

22. Et ipse est exspectatio gentium. Plus dixit quam si dixisset, ipsum exspectant gentes, quod omnis spes Ecclesie in ipso recumbat. Ideo dicitur Moysi: Solue calceamentum pedum tuorum , ne ipse  sponsus Ecclesie crederetur, qui dux plebis eligebatur. Ideo soluit calceamentum suum iehsu Naue, , ut uenturo tanti muneris gratiam et ipse seruaret. Ideo dicit Ioannes: Post me uenit uir cuius non sum dignus soluere corrigiam calceamentorum eius . Ideo dicit: Qui habet sponsam sponsus est: amicus autem sponsi, qui stat et audit eum, et 520 gaudio gaudet , hoc est, ipse solus uir est Ecclesie, hic est exspectatio gentium,  huic deferentes [a 1Kb] copulam gratie nuptialis, calceamentum suum soluerunt prophete. Hic sponsus est, ego amicus sponsi: gaudeo quia uenit, quia uocem audio nuptialem, quia iam non dura peccatorum supplicia, dura Legis tormenta, sed remissionem criminum, uocem letitie, sonum iucunditatis, exsultationem festi nuptialis audiuimus.

23. Hic est ille alligans ad uitem [b 40Kb] asinum suum, et cilicio pullum asine sue; ut feruorem Spiritus sancti habeat congregatio nationum ante remissa et negligens, sed iam deuota per Christum, et uiti illi perpetue, hoc est Domino Iesu, qui ait: Ego sum uitis, et Pater meus agricola , uelut fructuosi palmites quibusdam inexsolubilis fidei uinculis alligemur. Hoc est illud mysterium, quod pullum asine  solui iussit in Euangelio, et ipse Dominus iehsu sedit super eum, ut alligatus ad uitem perpetua sanctorum suauitate requiesceret.

24. Lauabit, inquit, in uino stolam suam. Bona stola est caro Christi, que omnium peccata operuit, omnium delicta suscepit, omnium errores texit. Bona stola, que uniuersos induit ueste iucunditatis. Lauit hanc stolam in uino, quando cum baptizaretur in Iordane, descendit Spiritus sanctus sicut columba, et mansit super eum. Quo significatur quod plenitudo Spiritus sancti indiuidua in eo fuerit, nec recesserit. Unde et euangelista  ait: Quia plenus Spiritu sancto Dominus iehsu, regressus est ab Iordane. Lauit ergo iehsu stolam suam, non ut suam que non erat; sed ut nostram que erat, sordem ablueret.  Denique addidit: Et in sanguine uue [c 17Kb] anaboladium suum: hoc est, in passione corporis sui diluit gentes suo sanguine. Etenim uerbi anaboladium gentes sunt, sicut scriptum est: uiuo ego, dicit Dominus, nisi omnes eos induam sicut uestimentum . Et alibi: Sicut amictum mutabis eos, et mutabuntur . Non ergo sanguine proprio, sua peccata, que non erant, sed nostra que fecimus delicta, mundauit. Et bene uuam dixit, quia sicut uua pependit in ligno. Ipse est uitis, ipse uua. uitis ligno adherens: uua, quia lancea militis apertum latus emisit aquam et sanguinem. Sic enim dixit Ioannes: quia exiuit de eo aqua et sanguis . Aqua ad lauacrum, sanguis ad pretium. Aqua nos abluit, sanguis nos redemit.

 25. Et ideo ait propheta: Hilares oculi eius a uino, et dentes candidiores, quam lac, significans prophetas et apostolos. Alii enim sicut oculi Christi preuiderunt et annuntiauerunt eius aduentum, de quibus ipse dicit: Abraham diem meum uidit, et gauisus est  . Et unus de prophetis dicit: uidi Dominum Sabaoth : quem uidentes spiritali letitia complebantur. Alii uero, hoc est apostoli, quos Dominus ab omni peccatorum labe mundauit, super lac candidiores facti sunt, quos macula nulla postea fuscauit. Etenim lac temporale est; gratia autem apostolorum perpetua manet, qui nobis spiritalia illa atque celestia conficientes alimenta, mentis interne uiscera saginarunt. Sunt 521 etiam qui mandata Domini lucida, que diuino ore deprompta sunt, sicut lac nobis facta arbitrentur, quibus nutriti ad panis celestis peruenimus alimoniam. Unde et Paulus ait: Lac uobis potum dedi, non escam; nondum enim poteratis . Corinthios in principio fidei potu lactis imbuit. Et sancti illi quorum fides annuntiatur  in uniuerso mundo, tamquam ablactati, esca solidiore firmantur.



CAPUT u.

Benedictione Zabulon Ecclesiam atque eius principes designari.

26. Zabulon iuxta mare habitabit. Et ipse secus accessus nauium, et pertendet usque ad Sidonem . Ipsa nominis interpretatio meliora promittit; eo quod Latina expressio liberationem significet a nocturnis, quod est utique bonum, et eius qui sperat in pennis Domini, quem circumdat ueritas eius, ne timeat a timore nocturno, et a negotio perambulante in tenebris.

27. Hic ergo Zabulon iuxta mare, inquit, habitabit; ut uideat aliorum naufragia, ipse immunis periculi,  et spectet alios fluctuantes in freto istius mundi, qui circumferantur omni uento doctrine, ipse fidei radice immobilis perseuerans, sicut est sacrosancta Ecclesia radicata atque fundata in fide, spectans hereticorum procellas, et naufragia Iudeorum, quoniam gubernatorem quem habuerant, abnegarunt. Circa fluctus igitur habitat, non fluctibus commouetur, magisque ad subueniendum parata, quam periculo obnoxia, ut si qui tempestatibus acti grauibus confugere ad portum uelint, presto sit Ecclesia tamquam portus salutis, que expansis brachiis in gremium tranquillitatis sue uocet periclitantes, locum fide stationis ostendens. Ecclesie igitur in hoc seculo tamquam portus maritimi per littora diffusi occurrunt laborantibus, dicentes esse  credentibus refugium preparatum, quo uentis quassata nauigia possint subducere.

28. In his Ecclesiis sunt principes Zabulon, et principes Nephthalim, sicut docet [d 1Kb] LXuII psalmus, quorum alii liberatores sunt a tempestate nocturna,  clamantes: Abiiciamus ergo opera tenebrarum, et induamur arma lucis : alii sunt latitudinis apostolice, qui possunt dicere: Os nostrum patet ad uos, o Corinthii, cor nostrum dilatatum est . Ipsi sunt isti qui cum essent in tenebris, lucem uiderunt magnam, sicut propheta testatur dicens: Regio Zabulon, et regio Nephthalim, uia maris trans Iordanem: populus qui sedebat in tenebris, uiderunt lucem magnam: qui sedebant in regione umbre mortis, lux orta est eis .

29. Exploratores igitur secus accessus nauium posuit Dominus Deus noster patriarche huius heredes, cuius cura pergiuil et spiritalis successio pertendit usque ad Sidonem, hoc est, usque ad gentes peruenit, ut Domini misericordia [a 1Kb] peccata abluat nationum.  Sidon enim primitiuus est filius Cham, illius utique qui propter irreuerentiam 522 paterne pietatis, maledictione damnatus est patris. Ergo liberatio nocturna tamquam in excubiis posita propugnaculi spiritalis, ne quis [b 1Kb] scopulos uite huius possit incidere, pertendit usque ad grauissimorum criminum peccatores, et Sidonios ipsos, qui ante superstitione uehementi uenatores scelerum nuncupabantur, et, ut interpretatio docet, soluta hereditate maledicti, donataque hereditate benedictionis absoluit; ut ubi maior reatus erat, ibi nunc uberior sit gratia.



CAPUT uI.

De benedictione Issachar, que mystice de Christo Domino exponitur.

 30. Issachar bonum concupiuit, requiescens inter medias sortes, et uidens requiem quia bona est, et terram quia pinguis: supposuit humerum suum ad laborandum, et factus est uir agricola . Issachar merces dicitur, et ideo refertur ad Christum, qui est merces nostra; quod eum nobis ad spem salutis eterne non auro, non argento, sed fide et deuotione mercemur. Unde et Dauid de ipso dicit: Ecce hereditas Domini, filii merces, fructus uentris . Et Moyses de eo dicit: Merces circa mare inhabitantium . Hic est qui bonum concupiuit ab initio, et quod malum est, desiderare nesciuit. De quo et Esaias ait: Priusquam sciat puer uocare patrem aut matrem, non credidit malitie, eligens quod bonum est .  Requieuit inter sortes ueteris et noui Testamenti, uel in medio prophetarum. Ideoque inter Moysen et Eliam medius apparuit; ut ostenderet nobis quod in eorum sermonibus requiem habeat, per quos plerique peccatis renuntiantes credunt in Deum uiuum: uel quod ipsi sint testes resurrectionis eius, et beate quietis.

31. Itaque ut ad resurrectionis sue gratiam uocaret  gentes , subiecit humerum suum ad laborandum, subiiciens se cruci, ut nostra peccata portaret. Ideoque dicit Propheta: Cuius principium super humerum eius , hoc est, super corporis passionem diuinitatis potestas, uel crux supereminens corpori. Posuit ergo humerum incumbens aratro omnibus subeundis contumeliis patiens, ita subiectus labori, ut uulneraretur propter iniquitates nostras, et infirmaretur propter peccata nostra. Et factus est uir agricola, sciens terram suam bono seminare frumento, et fructiferas arbores alta radice plantare.



CAPUT uII.

De benedictione Dan, que futurum ex ea Tribu Antichristum prenuntiat. Exhortatio ad uitiorum somnum excutiendum subiungitur; postquam eadem Tribus predicitur ad fidem accessura.


32. Dan iudicabit populum suum tamquam et una Tribus Isrel. Et factus est Dan ipsi serpens 523 in uia sedens, et in semita mordens calcaneum equi, et cadet eques retrorsum, salutem exspectans a Domino . Simplex quidem intellectus hoc habet, quod etiam Dan Tribus iudicem dederit in Isrel. Etenim post Iesum Naue Iudices fuerunt plebis de diuersis Tribubus. Fuit autem et Samson de Tribu Dan, et iudicauit Isrel uiginti annis. Sed non hunc prophetia significat, at Antichristum qui futurus est ex Tribu Dan, seuus iudex, et tyrannus immanis, iudicabit populum suum. Tamquam serpens  in uia, sedens in semita, deiicere tentabit eos qui uiam ambulant ueritatis, supplantare cupiens ueritatem. Hoc est enim mordere equi calcaneum, ut ueneni suffusione equus saucius, et uulneratus dente serpentis, leuet calcaneum suum; sicut Iudas proditor tentatus a diabolo super Dominum Iesum leuauit calcaneum suum, ut deiiceret equitem, qui se deiecit ut omnes leuaret. Cecidit igitur non prostratus in faciem quasi dormitans, sed retrorsum, ut a superioribus ad priora se extendens, a Domino exspectaret salutem. Sciebat enim se resuscitandum, et ideo iacentem Adam exspectabat erigere.

33. Unde nos cum bene in uia currimus, caueamus necubi serpens lateat in semita, et subruat uestigium equi, hoc est, corporis nostri, et deiiciat  subito equitem dormientem. Nam si uigilemus, cauere debemus aliquatenus, et morsus declinare serpentis. Non ergo nos opprimat somnus negligentie, somnus seculi, non opprimat diuitiarum somnus; ne et de nobis dicatur: Obdormierunt somnum suum et nichil inuenerunt omnes uiri diuitiarum . Sed sunt et equites dormientes, de quibus scriptum est: Dormitauerunt qui ascenderunt equos  . Si auaritia pectus tuum uulneret, si libido inflammet, dormis eques, et ideo corpus tuum, hoc est, equum tuum non potes refrenare. uigila ergo, ut etiam si deiectus fueris, hoc est, mortuus fueris, non obdormias. Qui enim obdormiunt somnum suum, nichil inueniunt. Tu autem exspecta salutem a Domino, uenturam respice, ut gratiam resurrectionis inuenias. Dormiebat Iudas: denique uerba Christi non audiebat. Dormiebat Iudas, et quidem somnum diuitiarum, qui mercedem de proditione querebat. uidit eum dormientem diabolus, et oppressum auaritie somno graui: misit se in cor eius, uulnerauit equum, deiecit equitem, quem separauit a Christo.

34. Hanc Tribum benedixit Moyses dicens: Dan  catulus leonis, et effugiet ex Basan , hoc est, ex confusione. Unde secundum Grecum magis intelligere debemus, ex quo Latinus transtulit, quod Dan ipse factus sit serpens in uia sedens. Dan iudicium interpretatur. Et ideo graue iudicii periculum Tribus ista subiit, cui serpens illapsus Antichristus est, qui currentem suis sauciaret uenenis. Sed tamen ipsa Tribus liberabitur a confusione, cum fuerit confessa equitem resurgentem, qui ait: Qui me confessus fuerit coram hominibus, confitebor et ego eum coram Patre meo qui est in celis: qui autem me confusus fuerit coram hominibus, confundam et ego eum coram Patre meo qui in celis est .



524 CAPUT uIII.

Benedictione Gad tentaturos Dominum Iudeos, et uicissim tentandos ab eodem, adumbrari.


35. Gad tentatio, tentauit eum, et ipse tentauit eos secus pedes . Tentatio est [a 1Kb] congregatio et astutia scribarum et sacerdotum qui Dominum Iesum de tributo Cesaris, et de Ioannis baptismate, ut docuit Scriptura , tentabant; quibus Dominus iehsu in sua iustitia tentamentum retorsit . Secus pedes, hoc est, continuo sine ulla deliberatione referens, quo tentantes magis ipse concluderet. Dicentibus enim: In qua potestate hec facis? non ad quesita respondit; sed etiam ipse proposuit dicens: Interrogabo et ego uos unum uerbum: quod si dixeritis mihi, et ego uobis  dicam in qua potestate hec facio . Iterum dicentibus: Licet tributum dari Cesari, an non ? ait: Quid me tentatis, hypocrite? Ostendite mihi numisma census. Et offerentes iterum interrogauit: Cuius est imago et superscriptio ? Dicunt ei: Cesaris. Ibi igitur eos ligauit ipsorum sermonibus, ipsorum obligatione constrinxit. Tunc ait illis: Reddite ergo que sunt Cesaris, Cesari; et que sunt Dei, Deo , ut contra uerba sua uenire non possent. Denique mirati abierunt ab eo. Sed non est mirum si secus pedes respondebat, qui ante pedes uidebat.

36. Exposuit Moyses euidenter hanc prophetiam  Iacob sancti esse de Christo. Sic enim ait: Benedictus qui ampliauit Gad. Sicut leo requieuit confringens brachia et principes, et uidit ab initio suo quia ibi diuisa est terra principum collectorum simul cum principibus populorum. Iustitiam fecit Dominus, iudicium cum Isrel .

37. Agnoscimus itaque quis requieuerit sicut leo, quis confregerit brachia potentium, quis a principio [b 1Kb] diuisiones tentantium uidit. Ibi igitur hiatus est terre, qui absorbeat calumniantes, ubi tentatio perfidorum est.



CAPUT IX.

De benedictione Aser, qua Christi pauperis diuitie, ac multiplicia in homines dona exprimuntur.

 38. Aser pinguis eius panis, et ipse dabit escam principibus . Aser interpretatione Latina significat diuitias. Quis igitur diues, nisi ubi altitudo diuitiarum est sapientie et scientie Dei? Quis diues nisi Dominus iehsu, qui abundat semper, et numquam deficit? Pauper uenit in hunc mundum, et omnibus abundauit, uniuersos repleuit. Quantus est in diuitiis, qui paupertate sua omnes diuites fecit! Sed pauper propter nos, diues cum Patre. Pauper ille, ut nos ab inopia uindicaret; sicut Apostolus docet dicens: Quia propter uos pauper est factus, cum diues esset; ut illius inopia uos ditaremini . Cuius inopia ditat, sanat fimbria, fames satiat, mors uiuificat, sepultura resuscitat. Hic ergo diues est thesaurus, huius pinguis panis. Et  bene pinguis quem qui manducauerit, esurire non poterit. Hunc panem dedit apostolis, ut diuiderent populo credentium; hodieque dat nobis eum, quem ipse quotidie sacerdos consecrat suis uerbis. Hic ergo panis factus est esca sanctorum.

39. Possumus et ipsum Dominum accipere, qui 525 suam carnem nobis dedit, sicut ipse ait: Ego sum panis uite. Patres uestri manducauerunt manna in deserto, et mortui sunt: hic est autem panis qui de celo descendit, ut si quis ex eo manducauerit, non moriatur . Et ne quis putaret quia de hac morte dicit que per anime et corporis secessionem uenit, et iure dubitet, cum sciat sanctos apostolos hac morte esse defunctos, addidit: Ego sum panis uiuus, qui de celo descendi. Si quis manducauerit  ex hoc, uiuet in eternum : hoc est, non de temporali uita dixi supra, nec de morte istius uite, qua etiam si quis mortuus fuerit, tamen si panem meum acceperit, uiuet in eternum. Ille enim accipit, qui seipsum probat: qui autem accipit, non morietur peccatoris morte, quia panis hic remissio peccatorum est.

40. Moyses quoque pulcherrime prophetauit in benedictionibus suis dicens: Benedictus a filiis Aser, et erit acceptus a fratribus suis; et intinget in oleo pedem suum, et ferrum, et eramentum est calceamentum eius. Et sicut dies tui sunt, sic [c 1Kb] erunt uirtutes tue. Non est  quisquam sicut est Deus tuus in celo, adiutor tuus, et magnus Dominus firmamenti: et protegens te Deus initii, et per uires brachiorum potentium eiecit a facie tua inimicum tuum, dicens: Pereat. Et inhabitabit Isrel fidens solus super terram: Iacob in frumento et uino; et celum tibi cum nebula roris erit .



CAPUT X.

Benedictionem Nephthalim, fidelium Christo, tamquam uiti palmites, herentium, et mortis uinculis exsolutorum imaginem esse.

41. Nephthalim uitis remissa, porrigens in germine decorem . Sarmentum uitis aliud amputatur, quod uidetur inutile, [a 1Kb] ne cassa uitis sarmentorum exsultatione luxuriet: et aliud paulisper recidetur ac remittetur, ut fructum afferat, cuius decus  in generatione porrigitur; quia dum ad superna se subrigit, uitem amplectitur, et ad uerticem ascendens, iugi quedam colla uitium pretiosi palmitis uestit monili. Est et ille decus in generatione, quia plenis palmitibus multos fructus exundet.

42. Decorum hoc, sed multo illud pulchrius, quod herentem palmitem uiti significat spiritali, cuius nos sarmentum sumus, et fructum afferre possumus, si maneamus in uite: sin autem, precidimur.

43. Sanctus patriarcha Nephthalim erat palmes abundans. Unde Moyses dicit: Nephthalim satietas accipientium, replebitur benedictione a Domino, mare et Africum possidebit , exponens hoc quod Iacob dixerat, quid sit uitis remissa, hoc est, per fidei gratiam uinculis moris exutus: in quo significatur  populus Dei ad libertatem fidei, et ubertatem uocatus gratie toto orbe diffusus, qui iugum Christi bono fructu uestiat, et ligna uere illius uitis, hoc est, mysteria Dominice crucis ambiat, nec timeat confessionis eius periculum, sed magis etiam in persecutionibus positus 526 Christi nomine glorietur.

44. Hic est uere remissus a uinculis, qui nullo nexu formidinis alligetur. Unde et propheta dicit: Exibunt, et tripudiabunt sicut uituli resoluti uinculis . Ideoque in germine suo decorem porrigit, quia in loco pascue collocatus, et super aquam refectionis educatus, per sacramenta regenerationis sue germinat bonum uerbi decorem, et assumitur in illam pulcherrimam Christi gratiam, qui potest uenustatem  tui decoris augere.

45. Denique super omnes decorus, quod habet donat; quia nemo potest donare quod non habet. Ideoque dictum est: Dominus regnabit, decorem induit . Induit enim decorem Ecclesie gratia, que in illo lauacro deponens feditatem omnium delictorum, splendore gratie celestis enituit. Ideoque  sponsus de ea dicit: Quenam est hec prospiciens tamquam diluculum, electa sicut sol, speciosa sicut luna, [b 42Kb] miraculum sicut ornatus .



CAPUT XI.

In benedicendo Ioseph longiorem fuisse beatum Iacob, quia prefigurata in eo Christi uidebat mysteria. His porro eiusdem benedictionis partes singule applicantur.

46. Nunc ut tamquam epilogo quodam concludamus historiam, sicut et Scriptura conclusit, prophetiam sancti Iacob de sancti Ioseph nomine digeramus: Filius ampliandus meus, Ioseph filius ampliandus meus, zelandus filius meus adolescentior ad me reuertere. In quem consilium conferentes maledicebant, et  intendebant in eum Domini arcum, et contriti sunt cum potentia arcus eorum, et dissoluti sunt nerui brachiorum manuum eorum per manum potentis Iacob; [c 1Kb] indeque preualuit Isrel a Deo patris tui. Et adiuuit te Deus meus, et benedixit te benedictione celi a summo, et benedictione terre habentis omnia. Propter benedictionem uberum et uulue benedictiones patris tui et matris tue preualuerunt super benedictiones montium manentium; et desideria collium eternorum erunt super caput Ioseph, et super uerticem eorum quibus prefuit, fratrum .

47. Que causa est quod super omnes filios, Ioseph filium uberius prosecutus est pater, nisi quia [d 1Kb] prefigurata in eo iam Christi uidebat mysteria? Unde benedicens illum magis qui exspectabatur, quam  illum qui uidebatur, ait: Filius meus ampliandus Ioseph. Quis est ampliandus, nisi Christus, cuius gratia semper augetur, et finem processus sui non habet gloria? De quo et Ioannes dicit: Illum oportet crescere, me autem minorari ; quia per ipsius illud salutare perfectumque nomen cumulata est in hoc mundo et abundauit gratia. Filius meus ampliandus; et ideo quia uidebant eum crescere fratres, et inuidere ceperunt. Intelligibilis autem Ioseph et zelum incidit ab iis quos magis fouebat. Denique dicebat: Non ueni nisi ad oues perditas domus Isrel . Et illi dicebant: Nescimus unde sit . Ille curabat eos, et illi negabant eum.

48. Filius, inquit, meus adolescentior. Reuera  527 adolescentior, qui erat pene ultimus natu. Denique et Scriptura dicit: Amabat eum Iacob, quia filius senectutis erat illi . Quod etiam ad Christum refertur. Senescenti enim mundo et iam occidenti illucescens Dei Filius per Marie uirginis partum, serus aduenit, quasi filius senectutis secundum [e 1Kb] sacramentum suscepit corpus, qui erat ante secula semper apud Patrem.

 49. Unde dicit ad eum Pater: Ad me reuertere, uocans eum ad celum de terris, quem propter nostram salutem miserat. Itaque resuscitans Filium suum unigenitum, euacuauit consilium maledicentium. Unde et Esaias dicit: uanum concilium spiritus uestri . Et conuicta que quasi iaculantes sagittas dirigebant, soluit omnia: contriuit eorum potentiam, qui in suis uirtutibus, et non in Deo confidentes erant. Inde, inquit, preualuit Isrel a Deo patris tui, et adiuuit te Deus meus. Quis est qui confortauit Isrel, et adiuuit filium, nisi solus Deus pater qui dixit: Iacob puer meus, suscipiam eum: Isrel electus meus, suscipiat eum anima mea .

50. Et benedixit eum benedictione celi desuper, et benedictione terre habentis omnia. Omnia enim subiecit  ei, celestia sicut benedictionem celi, et terrena sicut benedictionem terre, ut et hominibus et angelis dominaretur.

51. Itaque in illo uelut contemptibili corpore: Preualuisti, inquit, propter benedictionem uberum et uulue, benedictiones patris tui et matris. Ubera uel duo Testamenta dixit, quorum altero annuntiatus est, altero demonstratus. Et bene ubera, quoniam uelut quodam nos spiritali lacte nutritos educauit, [a 1Kb] et obtulit Deo Filius: uel Marie dicit ubera, que uere benedicta erant, quibus sancta uirgo populo Domini potum lactis immulsit. Unde et illa mulier in Euangelio ait: Beatus uenter qui te portauit, et ubera que suxisti ! Quod autem ait: uulue benedictionem patris tui et matris, si uuluam solam Marie  uelimus intelligere, cur utramque benedictionem coniunxerit, latebit causa. Potuit enim dicere de sola uulua matris. Sed pulchrius arbitror, ut secundum spiritale mysterium intelligamus utramque generationem Domini Iesu, et secundum diuinitatem, et secundum carnem; quia ante secula est generatus ex Patre. Unde et Pater ait: Eructauit cor meum uerbum ; eo quod ex illa intima et incomprehensibili Patris processit substantia, et in ipso est semper. Unde et euangelista ait: Deum nemo uidit umquam, nisi unigenitus Filius qui est in sinu Patris, ipse enarrauit . Sicut ergo sinus Patris spiritalis intelligitur intimum quoddam paterne caritatis natureque secretum, in quo semper est Filius: ita etiam Patris spiritalis est uulua, interioris arcanum,  de qua tamquam ex genitali aluo processit Filius. Denique diuerse legimus nunc uuluam Patris, nunc cor eius quo uerbum eructauit, nunc os eius ex quo iustitia processit, ex quo prodiuit sapientia, sicut ipse ait: Ex ore Altissimi prodiuit . Ita  528 cum unum non definitur, et unum omnia sonant, spiritale magis mysterium generationis paterne, quam membrum aliquod corporale significat. Sed sicut illam ex Patre generationem intelligimus: ita etiam ad consummationem fidei generationem Marie intelligamus, quando benedicitur uulua matris, illa utique Marie uirginalis, que nobis edidit Dominum Iesum. [b 1Kb] De qua Pater dicit per Hieremiam prophetam: Priusquam te formarem in utero, noui te; et priusquam exires de uulua matris, sanctificaui te . Geminam igitur propheta in Christo substantiam declarauit, diuinitatis et carnis: alteram ex Patre, alteram ex uirgine; ita tamen ut non exsors sue esset diuinitatis, cum ex uirgine nasceretur, et esset in corpore.

 52. Unde et conualuit super omnes montes, et desideria collium eternorum. Super omnes enim illos sublimis meriti uiros patriarchas et prophetas et apostolos; sed etiam ultra solem, lunam, archangelos, tamquam celi lumen emicuit, sicut ipse ait: Non est discipulus super magistrum, nec seruus super dominum . Quis enim illorum fuit, cui subiecta essent omnia, quibus ipse donauit quod erant? In quo benedicuntur omnes sancti eius, quia ipse est super capita omnium caput omnium. Caput enim mulieris uir, caput uiri Christus. Et super uertices montium, quia ipse est supereminens uertex uniuersorum: sed iustorum est uertex altissimus. Quos fratres uocat, acquisitos per gratiam, et quoddam regenerationis consortium. Unde et de fratribus Ioseph illos magis  fratres intelligimus, de quibus dicit in psalmo: Narrabo nomen tuum fratribus meis, in medio Ecclesie cantabo tibi .

53. Denique et Moyses completurus uite istius cursum cum benediceret Tribum Ioseph, non illum utique iam defunctum Ioseph, sed Christum benedicebat, sicut habes scriptum de Ioseph: [c 1Kb] A benedictione Domini terra eius, [d 1Kb] a finibus celi, et a rore, et ab abyssis fontium deorsum, et secundum horam factum solis cursum, et a conuenientibus mensibus, et a uertice montium, ab initio, et a uertice collium eternorum, et ad horam terre plenitudinis, et ab eo qui uisus est in rubo, ueniat super caput Ioseph benedictio, et super uerticem ipsius. Honorificus sit inter fratres. Primogenitus tauri decus eius, cornua unicornui. In ipsis gentes  uentilabit simul usque ad extremum terre. [e 1Kb] Ipse myriades Ephrem, et ipse chiliades Manasses .

54. Benedictio eadem est, que omnem habet et celestium et terrestrium plenitudinem, et specialem  Christi gratiam: qui uisus in rubo dixit ad ipsum Moysen: Solue calceamentum pedum tuorum : qui est super omnes [a 1Kb] Deus; quia ipse est caput corporis Ecclesie: qui est principium primogenitus ex mortuis, ut fiat in omnibus ipse primatum tenens; quoniam in ipso complacuit omnem plenitudinem inhabitare. Et ideo soli benedictionis huius prerogatiua defertur, a summitate 529 celi usque ad extremum terre. Ipse enim est ante omnes, in quo constant omnia: qui etiam per sanguinem crucis sue pacificauit omnia, siue que in celo, siue que in terris sunt. Cuius typum preferens pulchre benedicitur sanctus Ioseph, ut honorificetur inter fratres.

55. Primogenitus tauri decus eius, habens cornua  unicornui, in quibus gentes uentilabit. Et bonus taurus quasi hostia pro delictis, et totius mundi uictima, ut pacificaret omnia. Cuius decus sanctum; omne enim sanctum primogenitum, sicut alibi demonstrauimus . Unde et Leui non etatis ordine, sed sacre successionis prerogatiua primogenitus meruit nuncupari. Et uere sanctum decus eius, de quo scriptum est resurgente: Speciosus forma pre filiis hominum ; quia ipse est primogenitus ex mortuis, habens cornua unicornui. Sed cum dixerit cornua, quomodo posuerit unicornui requirendum; cum ipsum unicornuum inter generationes ferarum, ut periti aiunt, [b 1Kb] non inueniatur? Et ideo uerbum unicum magis estimare debemus, quia substantiuum uerbum Dei unum est,  non multa uerba. Unde et Anna ait: Dominus iudicat fines terre, et dabit uirtutem regi, et exaltabit cornu Christi sui . Et Esaias ait: uinea facta est dilecto in cornu, in loco uberi ; quoniam Dei Filio unigenito floret Ecclesia, tenens unicum Dei uerbum, in quo est uirtutis atque sapientie plenitudo, cuius ubertate seges fidei pullulauit. Quod uerbum sequuntur sancti.

56. Decem millia, inquit, Ephrem, et millia Manasses , id est, et Iudeorum et gentium dominetur, et ex utroque populo acquirat sibi Ecclesie plenitudinem. Ideoque dexteram suam super Ephrem posuit sanctus Iacob; eo quod legamus dicentem illam in Canticis canticorum: Frater meus candidus et rubeus, electus ex decem millibus . Denique etiam Dauid [c 1Kb] iuuencule Marie auctorem, ex cuius successione Christus est natus per uirginis partum, in decem millibus predicabant: Saul autem in millibus, cum reuerentie gratia circa regem magis preponderare debuissent. Qui ergo cornu Christi exaltauerit confessus eius gloriam, ipse quoque accipiet cornua. Unde etiam sancti unicornui  dicti sunt in psalmi uersiculo: Et dilectus tamquam filius unicornuorum . Etenim sicut animal huiusmodi, cum ei oriuntur cornua, processum significat plenioris etatis: ita cum e capite quodam nostre anime cornua pullulare ceperint, processum uidentur perfectioris significare uirtutis, et tamdiu crescunt, quamdiu compleantur. Hoc cornu Dominus iehsu comminuit gentes, ut superstitionem obtereret, salutem redderet, sicut ipse ait: Percutiam, et sanabo . Ideoque tamquam imitator tauri huius Propheta dicit: In te inimicos nostros uentilabimus cornu , id est, altitudinem omnem eleuantem se aduersus Dei scientiam destruentes. Et ideo iuxta 530 Legem munda animalia cornua habent : Lex enim spiritalis  est. Qui enim possunt seculi huius illecebras uerbo Dei, et uirtutis obseruantia propulsare, cornibus uelut quibusdam capitis sui armis uidentur esse muniti. Meritoque et tuba cornea  dicitur uirtus sermonis mirabilis, que bonos Christi milites accendit ad prelium, ut de hoste diabolo manubias reportemus. In acie igitur sumus, et plurimos ex nobis uidemus in aduersarii castris esse captiuos: hi nobis iugo grauissimo seruitutis exuendi sunt.



CAPUT XII.

De benedictione Beniamin, qua mystice Pauli aduersus Ecclesiam persecutio, nec non eiusdem conuersio atque predicatio significantur.

57. Plurimos lupos habet diabolus, quos ad Christi oues dirigit; et ideo intelligibilis Ioseph, ut oues seruaret  suas, ipsum inimicum uenientem ad diripiendas oues rapuit lupum Paulum, faciens ex persecutore doctorem. De quo dicit Iacob, sicut scriptum est: Beniamin lupus rapax, mane comedet adhuc, et ad uesperam diuidet escam principibus . Lupus erat cum dispergeret et deuoraret oues Ecclesie. Sed qui lupus uenerat, pastor est factus. Lupus erat cum Saulus erat, quando intrabat in domos, et uiros ac mulieres trahebat in carcerem. Lupus erat quando spirans minas et homicidia in discipulos Domini, petebat epistolas a principibus sacerdotum, ut inuaderet seruos Christi. Quem tamquam lupum nocturnis tenebris oberrantem effusa iehsu luce cecauit. Ideo Rachel cum pareret Beniamin, uocauit nomen eius Filius doloris mei , futurum prophetans ex ea Tribu Paulum, qui affligeret filios Ecclesie persecutionis sue tempore, et graui matrem dolore uexaret. Sed tamen idem postea principibus escam posteriore diuisit tempore, euangelizans gentibus Dei uerbum, et plurimos ad fidem prouocans; [d 1Kb] quo disputante, sicut legimus, Paulus proconsul, et Publius princeps, Domini  gratiam receperunt .

58. Pulchre autem etiam Moyses cum benediceret Beniamin Tribum, dixit: Dilectus a Domino habitabit fidens, et Deus obumbrabit super eum omnibus diebus, et inter humeros requiescet dilectus a Domino , qui etiam uas electionis est factus. Neque enim aliter nisi Domini est miseratione et amore conuersus. Unde et ipse nichil merito tribuens suo, sed totum deferens Christo ait: Ego enim sum minimus apostolorum qui non sum dignus uocari apostolus, quoniam persecutus sum Ecclesiam Dei. Gratia autem Dei sum id quod sum, et gratia eius egena in me non fuit . Habitabit fidens in domo quam ante uastabat, habitabit in tabernaculis Christi,  qui ante sicut lupus errabat in siluis. 531 Et Deus obumbrauit super eum, quando uisus est ei Christus. Qui licet apertis oculis uideret nichil, tamen Christum uidebat. Et merito uidebat presentem, quem etiam audiebat loquentem. Non cecitatis est obumbratio ista, sed gratie. Denique Marie dicitur: Spiritus sanctus superueniet in te, et uirtus Altissimi obumbrabit tibi .

532 59. Et inter humeros requiescet, hoc est, inter bonos actus, et opera pretiosa. Nam et supra habes quod Issachar supposuit humerum suum ad laborandum, et factus est uir agricola. Quem Paulus imitatus, posuit fidei nouella plantaria, ideoque quasi bonus agricola dixit: Ego plantaui, Apollo rigauit .



[DE ELIA ET IEIUNIO.]





IN LIBRUM DE ELIA ET IEIUNIO ADMONITIO, Ubi nonnulla de ieiunio Quadragesimali Mediolanensis Ecclesie, ac de conuiuiis super sepulcra martyrum celebratis inferuntur.


Legenti hunc librum haud difficile fuerit tres in eo partes animaduertere. In prima, eaque precipua, de ieiunio agitur, et potissimum de Quadragesimali quod festa paschalia antecedit. Primo itaque illud Ambrosius asserit  quamdam esse pugnam, cuius beneficio uictoriam crucis, et Dominice resurrectionis tropeum reportamus; in hoc autem prelio ipsum Dominum, ut nobis traderet pugnandi artem, et uincendi gratiam impertiret, precurrere uoluisse. Postea quanta ieiunii uirtus sit, breui dinumeratione prodigiorum que ipsius ope ab Elia patrata memorantur, aperit . uerumtamen cum iam multos libros de Elie gestis scripsisset, pluribus de illo se disputaturum negat , contentus nobis suasisse ut eumdem in sacro quadraginta dierum ieiunio imitemur.

Sic quasi prefatus de ieiunio propius ad argumentum suum accedit. Ostendit  eamdem esse ieiunii ac mundi antiquitatem: legem abstinentie ante ceteras a Deo latam, qua uiolata Adamus nuditatem cognouerit suam: declarat  Noachi exemplo ignotum ad id temporis fuisse uini usum: Abraham in conuiuio suo Angelis ipsique adeo mundi totius Domino uinum non ministrasse: Moysen denique populo solam aquam per miraculum suppeditasse in deserto. Ad hec nobis eumdem illum Moysen, Eliseum, Danielem, aliosque prestantissimos uiros qui propter ieiunium celebrati sunt, proponit . Hinc uenitur  ad ieiunii utilitates, eisque magno numero recensitis intemperantie ac luxus incommoda, turbe, dispendia opponuntur. Neque uero illud pretermittitur , ieiunii opera nos ad mystice mense, hoc est, eucaristie societatem admitti. Hec sanctus Antistes precipiendo qua ratione nos ieiunare oporteat concludit .

Secunda parte Ambrosius in sui temporis intemperantissima conuiuia inuehitur. Describit  primo uulgarium et uilissimorum hominum compotationes atque ebrietates. Deinde ad epulas potentium et fortissimorum adolescentium transit . Et quo eorum temulentiam magis odiosam reddat, expressas ac uelut spirantes ipsorum imagines ob oculos ponit. Perstringit  etiam modos quosdam bibendi adeo stupendos, ut nisi illis nostre etatis ganeones insania sua fidem facerent, ferme uiderentur incredibiles. Postremo feminarum quoque obiurgat  uinolentiam, qua ille percite Baccharum instar per urbis compita discurrebant, eaque perpetrabant, que non ipsis magis, quam spectatoribus essent perniciosa.

In tertia parte opportunitatem uerborum Isaie, que in Ecclesie eodem die lecta fuerant, arripiens docet  hanc mense licentiam uitiorum omnium, et ipsius quoque auaritie qua per fas et nefas sumptus luxurie corraduntur, seminarium ac matrem esse. Attamen ex sequentibus Isaie uerbis probat  clementissimum iuxta ac peritissimum medicum esse Deum, qui salutem ad opem suam perfugientibus restituet. Et quo uehementius ad id impellat auditores, extremum iudicium, cuius mentionem in prophetica lectione audierant, illis in memoriam reuocat . Huc addit  athletas nos esse quibus in ultimo illo die corona neganda sit, nisi generoso animo certauerimus. Tum conuersus ad catechumenos uiam ipsis ad perpurganda uitia planiorem securioremque suppetere demonstrat , baptismum uidelicet quo tamquam sacro quodam igne uniuerse sordes consumuntur. uerum cum minime deessent, qui ut maiori licentia in flagitiis suis perseuerarent,  sacramentum illud in exitum uite differebant, acriter eos reprehendit , mortemque dum procrastinantur, ingruere commonefaciens, eosdem ne comperendinatione sua Cainum potius quam Abelem in sacrificio offerendo emulentur, absterret .

Tametsi tribus partibus, ut supra declaratum est, constet hic liber; tamen quia illarum potissima est ea in qua agitur de ieiunio, quod argumentum Eliani ieiunii occasione susceptum fuit, ideo de Elia et ieiunio inscribitur. Hunc titulum omnes mss. pre se ferunt, excepto quod aliqui Elie nomen pretermittentes exhibent tantum, Sermo sancti Ambrosii de Ieiunio.

Diui Basilii homiliam qua populum suum ad ieiunium Quadragesime alacriter suscipiendum adhortatur , quisquis cum hoc Ambrosiano tractatu contulerit, inde cum plura in hunc esse translata facile intelliget. uerumtamen hic quoque morem suum retinet S. Doctor, nimirum modo addit, modo resecat, quedam transponit, alia cum res id poscere uidetur, amplificat.

Similiter animaduertere est Ambrosium in ultimis duabus huiusce lucubrationis partibus nonnulla que plebis sue moribus accommodarit, mutuatum esse ex duabus aliis Basilii Magni homiliis, quarum altera que contra intemperantiam ipso sacri Paschatis die committi solitam scripta inscribitur in ebrietatem et luxum, altera ad baptismum exhortatio est.

In hoc itaque libro non pauca reperias, que ad Mediolanensis Ecclesie consuetudines pertineant. Hec inter obseruatione precipua dignum uidetur quod memoratur de ieiunio Quadragesime. Quadragesima, inquit uir sanctus, totis preter sabbatum et dominicam ieiunatur diebus. Docet quidem Augustinus  sabbati dies ieiunari non solitos Mediolani, quemadmodum Rome ieiunabantur; sed eius testimonium generale est. At uero hic Ambrosii locus aperte prodit ne Quadragesime quidem sabbatis illic fuisse ieiunatum. uerumtamen sabbatum sanctum siue Paschatis uigiliam inde excipimus; hic enim sic ab omnibus, ut loquamur cum Augustino , ieiunatur, ut etiam illi sabbati ieiunium deuotissime celebrent, qui ceteris per totum annum sabbatis prandent. Que cum ita sint, Mediolanenses tantum XXXI dies ieiunabant, cum ieiunium suum non nisi feria secunda post primam dominicam in Quadragesimo exordirentur. Neque enim est quod uox Quadragesime quemquam moueat; siquidem in aliis quoque Ecclesiis, ubi ieiunia non maturius incipiebant, non amplius XXXuI diebus ieiunabatur; quos, ut ait Gregorius Magnus , et post eum alii multi, quasi anni nostri decimas Deo damus. Quin etiam recenti memoria S. Carolus in prima sua synodo statuit hoc ieiunium non prius incipiendum Mediolani, iisque diecesis illius partibus, ubi ex D. Ambrosii instituto diuina officia celebrantur.

Hoc in opere nichil contineri preter sermones quos Ambrosius ad plebem suam, partim e catechumenis, partim e baptizatis compositam habuit, extra controuersiam est. Dubitari autem potest illosne ineunte an exeunte Quadragesima habuerit. Enim uero quod dicit: Et tu dedisti nomen tuum ad agonem Christi, subscripsisti ad competitionem corone ; id quidem significare uidetur uerba fieri ad Competentes qui iam ad baptisma, ad quod non nisi sub exitum Quadragesime inscribebantur, nomen dedissent. At e contrario eosdem sermones ante initum sacrum hoc tempus pronuntiatos esse apertius testantur illa primi capitis uerba: Canamus tuba tamquam in prelium progredientes . . . certamen imminet . . . certamen nostrum ieiunium est . Tum preterea Christi exemplum ibidem propositum, aliaque sequentibus capitibus subiecta satis confirmant id sancto Presuli consilii fuisse, fideles ad suscipiendum illud ieiunium preparare. Quod igitur de subscriptione ad competitionem corone dicitur, id explicari potest de omnibus in uniuersum Christianis, quibus iam inde a libri exordio uictoriam atque tropeum erat pollicitus. Sed forte licebit etiam utramque opinionem conciliare, si opus illud tribus concionibus constare dixerimus, e quibus Basilianarum instar diuerso tempore habitis Ambrosius postea librum confecerit: quod eum etiam alibi non semel factitasse uidebimus.

uerum multo maioris difficultatis res est statuere quoto anno eedem ille conciones assignande sint; et ut loquamur ingenue, uix quidquam certi quod ad hanc cognitionem conducat, e lectione istius libri erui potest. Nihilominus tamen si quid petitis ex ipso coniecturis fidere permittatur, cognoscimus iam tum libros plurimos de Elie gestis scripsisse Ambrosium : proindeque ipsum tunc temporis non paucos in episcopatu annos peregisse necesse est. Quousque autem producendi anni illi sint, non aliunde melius colligere posse nobis uidemur, quam ex mentione psalmorum atque hymnorum, quorum cantum ab ipso per Iustine persecutionem, hoc est, anno 386, in Mediolanensi Ecclesia institutum constat . Itaque dicendum esset hunc librum scriptum non fuisse ante reditum ualentiniani iunioris Mediolanum, quam in urbem una cum Theodosio post exstinctum Maximum tyrannum, id est, anno 389, reuersus est. Nec alia forte de causa referuntur militares uiri suis in propinationibus dictitare: Opto salutem imperatorum .

Unum est quod nobis remoram possit iniicere, scilicet conuiuiorum que Christiani olim super martyrum sepulcris celebrabant, facta mentio . Etenim ea consuetudo ante annum a nobis designatum uidetur studio sancti Antistitis fuisse antiquata; quandoquidem ab Augustino traditum est  beatam Monicam, cum Mediolanum anno 384 uenisset, sobrium prandium more suo super sacros tumulos ferre uoluisse, at fuisse eam ab ostiario quem idcirco ibi constituerat Ambrosius, prohibitam. Unde admodum uerisimile est consuetudinem hanc ad quam abolendam tanti episcopi cura uigilabat, non diu post illa uiguisse. Ad hec discimus ex duabus sancti Augustini epistolis , quarum altera in ultimo  editione primum in lucem prodiit, usum illum aut uerius abusum anno circiter 391 uigilantia bonorum episcoporum, inter quos haud dubie non postremo loco numerandus est Ambrosius, per uniuersam ferme Italiam excisum profligatumque fuisse. uerumtamen hec opinioni nostre parum officiunt; si enim quibus uerbis Ambrosius utatur, consideremus, nullo negotio deprehendemus illum non ea uehementia dicere, qua contra uitium presens ac uigens disputasset, neque sibi temperaturum fuisse, ut dum alia intemperantie genera tam acriter debellabat, illud unum tam leui brachio oppugnaret. Quapropter a fide neutiquam abhorreat si dixerimus sanctum Presulem obiter ista perstrinxisse, quod imprudenti zelo priuati quipiam conuiuia huiusmodi frequentarent: aut forte ipsum indicare uoluisse Romanam Ecclesiam, ubi eadem consuetudo etiamnum ut memorabili Pammachi exemplo demonstratur, uim obtinebat.

Ad extremum hic addi potest uix ullum ex Ambrosianis operibus in editionibus hoc tractatu magis deprauatum exstare: sed eum a nobis magna cura ad mss. codices bone note, atque in primis ad Colbertinum qui ante mille annos uidetur exaratus, exactum castigatumque fuisse.





SANCTI AMBROSII MEDIOLANENSIS EPISCOPI DE ELIA ET IEIUNIO LIBER UNUS [a 1Kb] . 



535 CAPUT PRIMUM.

Sicut olim Patres, cum progrederentur ad bellum, atque in neomeniis diebusque letitie tuba canebant; ita et nobis diebus ieiunii, paschalique festo appropinquantibus tuba canendum.


1. Diuinum ad patres resultauit oraculum, ut cum egrederentur ad bellum, [b 1Kb] tuba canerent , cuius sonitu Dominus reminisceretur populi sui, quo petitum conferret auxilium plus que misericordie sue incentiua cognoscens; et in diebus letitie sue, in neomeniis suis concinerent tubarum sono. Unde et Dauid dicit: Canite in initio mensis tuba [c 1Kb] in die frequenti solemnitatis uestre . ueniet igitur nobis dies solemnitatis, et iam appropinquat. Canamus tuba tamquam in prelium progredientes.  Canamus tuba, ut annuntiemus solemnitatis diem, simul nobis et certamen imminet, et uictoria repromittitur. uictoria nostra, crux Christi est: tropeum nostrum, pascha est Domini Iesu. Sed ille ante est preliatus, ut uinceret, non quod ipse egeret certamine; sed ut nobis formam bellandi ante prescriberet, et postea daret gratiam triumphandi. Certamen nostrum, ieiunium est. Denique ieiunauit Saluator, et sic tentator ad eum accessit. Et primum gule direxit spiculum dicens: Si Filius Dei es, dic lapidi huic, ut panis fiat . Ille cibum uelut escam laquei pretendit, ut sic illaquearet appetentiam corporalem: Dominus ieiunium pretulit, ut  laqueos tentatoris, ut uincula dissolueret. Denique sic habes scriptum: Non in solo pane uiuit homo, sed in omni uerbo Dei . Illo laqueo Adam fuerat 536 strangulatus, hac absolutione diabolice questionis omnis homo est liberatus.



CAPUT II.

Quam magna uirtus sit ieiunii, quamque speciosa ac ualida eius militia, exemplo Christi atque sancti Elie comprobatur.

2. Magna uirtus est ieiunii. Denique tam speciosa eius militia est, ut ieiunare delectaret et Christum: tam ualida, ut ad celum homines erigeret. Et ut humanis magis quam diuinis utamur exemplis, de Elie ieiuno ore uox emissa celum clausit sacrilego populo Iudeorum . Etenim cum a  rege Achab altare esset idolo constitutum, ad uerbum prophete tribus annis et sex mensibus ros pluuie non cecidit super terram. Digna pena que intemperantiam congrue cerceret; ut celum impiis clauderetur, qui terrena polluerant. Dignum etiam, ut ad condemnationem regis sacrilegi propheta ad uiduam in Sareptam Sidonie mitteretur, que quoniam deuotionem cibo pretulit, meruit ut ariditatis publice sola non sentiret erumnam. Itaque non defecit [d 1Kb] hydria polente, cum torrentis fluenta deficerent.

3. Quid eius reliqua contexam? Ieiunus filium uidue ab inferis resuscitauit: ieiunus pluuias ore deposuit:  ieiunus ignes de celo eduxit: ieiunus curru raptus est ad celum: et quadraginta dierum ieiunio diuinam acquisiuit presentiam. Tunc denique plus meruit, quando plus ieiunauit. Ieiuno [a 1Kb] ore statuit fluenta Iordanis, et redundantem fluminis alueum repente siccatum puluerulento transmisit uestigio. Merito illum dignum celo diuina iudicauit sententia, ut cum ipso raperetur corpore; quoniam celestem uitam uiuebat 537 in corpore, ac superne usum conuersationis exhibebat in terris.



CAPUT III.

Ieiunii commendatio: deque ieiunio sancti Ioannis; et qualis esca a nobis querenda sit.

4. Quid est enim ieiunium, [b 1Kb] nisi substantia, et  imago celestis? Ieiunium refectio anime, cibus mentis est ieiunium, uita est angelorum ieiunium, culpe mors, excidium delictorum, remedium salutis, radix gratie, fundamentum est castitatis. Hoc ad Deum gradu citius peruenitur: hoc gradu Elias ascendit, antequam curru. Hanc hereditatem sobrietatis et abstemie ad celum abiens discipulo dereliquit. In hac uirtute et spiritu Elie uenit Ioannes. Denique in deserto et ille uacabat ieiuniis. Esca autem eius erat locusta, et mel siluestre. Et ideo quia uite humane possibilitatem continentia supergressus fuerat, non homo, sed angelus estimatus est. De ipso legimus: Etiam plusquam propheta. Hic est de quo scriptum est: Ecce mitto angelum meum ante faciem tuam, qui preparabit uiam tuam ante te  . Quis humana uirtute equos igneos, currus igneos potuisset ascendere, regere currus ereos, nisi qui naturam humani corporis, incorruptibilis ieiunii uirtute mutasset?

5. Sed de Elie gestis plurima iam frequenti diuersorum librorum sermone digessimus; et cauendum arbitror ne in eadem recurramus, cum presertim in opere suo ipse laudetur. Imitemur ergo illum, et eam escam queramus, cuius uirtute diebus ac noctibus progredi ad supernorum possimus cognitionem. Non enim omnis esca materialis, nec omnis cibus corporalis; est cibus mentis, ut diximus, quo epulantur anime, de quo ait Dominus: Meus cibus est ut faciam uoluntatem Patris mei qui in celis est . Hic cibus angelorum est, ut diuino  famulentur imperio. Nulla illis cura mensarum, nullus conuiuiorum usus, nulle reposite epule, nullus uini potus aut sicere, nulla distentio corporis, nulla uentris offensio.



CAPUT Iu.

De origine et antiquitate ieiunii, a quo primus usus mundi cepit, de quo prima lex in paradiso constituta fuit; quod tandem quos gula denudauerit, operit.


6. Itaque ne terrenum quis, aut nouellum putet esse ieiunium, primus usus mundi a ieiunio cepit, quando lux clara resplenduit . Secundus dies in ieiunio, quando celi factum est firmamentum. Tertio die pabulum terra germinauit, natura obsequium prebuit, ieiunium tamen celestis disciplina seruabat. Quarto die luminaria facta sunt solis et lune, et adhuc ieiunium. Quinto die preduxerunt aque repentia animarum uiuentium, et uolatilia uolantia super terram secundum firmamentum celi: et uidit Deus quia bona, et benedixit ea, dicens: Crescite et multiplicamini, et replete aquas que sunt in 538 mari: et uolatilia multiplicentur  super terram . Et adhuc ieiunium. Denique benedixit ea, sicut scriptum est, et dixit: Crescite, et non dixit: Edite et manducate. Sexto die bestie sunt create , et cum bestiis orta edendi potestas est, et usus escarum. Ubi cibus cepit, ibi finis factus est mundi. Ubi cepit sua incrementa nescire, ibi ceperunt diuina circa eum opera feriari. Quo indicio declaratum est quod per cibos [c 1Kb] mundus haberet imminui, per quos desiit augeri. Nemo delictum sciebat, nemo penam timebat, nemo nouerat mortem.

7. Plantauit Dominus paradisum ad gratiam beatorum, posuit ibi hominem operari, et custodire eum. Et ut sciamus  non esse nouellum ieiunium, primam illic  legem constituit de ieiunio. Sciebat enim quod per escam culpa haberet intrare. Prima pena de ieiunii preuaricatione intrauerat, dicente mandato Dei: De ligno quod est scientie boni et mali non comedetis: qua die autem manducaueritis ex eo, morte moriemini . Eo usque autem  nemo preuaricari nouerat, ut adhuc orta non esset, que prima est [d 1Kb] preuaricata indictum abstinentie. Lex a Domino Deo, preuaricatio legis a diabolo: culpa per cibum, latebra post cibum. Cognitio infirmitatis in cibo, uirtus firmitatis in ieiunio. Denique quamdiu interdictis abstinuere, nesciebant esse se nudos: posteaquam manducauerunt de interdicta arbore, nudatos esse se cognouerunt. Merito ergo mulier ubi culpe agnouit auctorem,  interrogata respondit: Serpens persuasit mihi, et manducaui . Serpens gulam suadet, Dominus ieiunare decernit . Denique ipse ait: Ieiunate et orate, ne intretis in tentationem . Itaque gula de paradiso regnantem expulit, abstinentia ad paradisum reuocauit errantem.

8. Et dixit Deus: Ecce Adam factus est quasi  unus ex nobis . Irridens utique Deus, non approbans dicit, hoc est: Putabas te similem fore nostri: sed quia uoluisti esse quod non eras, destitisti esse quod [a 1Kb] eras: intra te eras, et dum supra te esse affectas, infra te esse cepisti. Denique uestiuit eum tunica pellicea prius, et sic ait: Ecce Adam, quasi dicat: Ecce amictus tuus, ecce dignum indumentum tuum, hic te uestitus decet. Qui diuina affectant, tali digni habentur ornatu. Ecce quo te tua culpa deduxit, ecce nunc in hac tunica pellicea tamquam unus ex nobis aperuisti oculos. Circumspice diligenter, nudum te aspicis, quem uestitum putabas.

9. Gula ergo nudos facit, ieiunia operiunt etiam exutos. Unde Dauid ait: Operui in ieiunio animam  meam . Bonum operimentum, quod animam tegit, ne a tentatore deprehendatur, ne a tentatore nudetur. Bonum uelamen quod tegit culpam, tegit abstinentia, tegit gratia. Beati enim quorum remisse sunt iniquitates, et quorum tecta sunt peccata. Tegit gratia, dum remittit, et omnem abolet errorem: tegit abstinentia, dum obumbrat uitium, et mesto abscondit affectu, atque extenuat penitendo. Etenim ieiunium et 539 eleemosyna a peccato liberant. Opertus erat Adam uirtutum uelamine priusquam preuaricaretur, sed tamquam exutus preuaricatione, uidit se esse nudum; quia indumentum quod habebat, amiserat. In diebus enim ieiuniorum uestrorum orietur, inquit, tibi [b 13Kb] matutinum lumen tuum, et sanitas tua matura orietur, et precedet ante te iustitia,  et circumdabit te maiestas Domini . Bonum uestimentum lux. Scriptum est enim: Circumdatus luce sicut uestimento . Bonum uestimentum; quando circumdat Dominus et operit ieiunantes.



CAPUT u.

Ne quod inebriatus fuerit, ob ignorantiam excusatur: et que mala ex uini usu nata sint, queue bona ex eiusdem abstinentia, propositis utrinque exemplis declaratur.

10. Nudatus erat Ne quando inebriatus est, texit eum pietas filiorum. Sed nudatus erat per ignorantiam, non per intemperantiam; adhuc enim uinum nesciebatur. In principio generis humani ignorabatur  ebrietas . Primus ipse plantauit uineam: dedit naturam, sed ignorauit potentiam. Itaque uinum nec suo pepercit auctori. Quid mirum si cum Dominus ipse creaturas suas laudauerit, et iste miratus est? Itaque cum eum delectaret reperti muneris gratia, tentauit uehementior creatura insuetos senis artus, turbauit noua  potio. Dormitauerunt, inquit, qui ascenderunt equos . Ascendit corporis uoluptates iustus, et obdormiuit. Sed illius ebrietas nobis suadet sobrietatem . Semel enim inebriatus est Ne. Ubi uero malum ebrietatis agnouit, inuentum suum ad remedium temperauit, non effudit ad uitium. Unde et Apostolus ait: Modico uino utere propter frequentes tuas infirmitates .

11. Manebat antequam uinum inueniretur, omnibus inconcussa libertas, nemo sciebat a consorte nature sue obsequia seruitutis exigere. Non esset hodie seruitus, si ebrietas non fuisset. Obrepserat quidem iam fraterne prelationis inuidia, manebat tamen adhuc paterne pietatis reuerentia. Lesa pietas  est, dum ridetur ebrietas. Non illis itaque solis nocent uina quos tentant, sed et illis amplius quorum oculis temulenta ebriorum membra nudantur. Hinc risus irreuerens nascitur, hinc libido inflammatur; ut multo maiore temulentia eos uina perturbent, quorum oculos ac mentes inebriauerint, quam quorum membra prostrauerint.

12. Legimus etiam  quod patrem Lot inebriauerint filie in eo monte , ad quem timentes incendia Sodomitana confugerant, et habitabant in spelunca. Conuenit ebrietati atque concurrit etas, sexus, solitudo, locus, ferarum magis latibulis, quam humanis aptior domiciliis. Fuit itaque ebrietas origo incesti, pessime generatricis partus deterior.

 13. At non Abraham uina in suo conuiuio ministrabat: sed immolabat uitulum, butyrum, et 540 lac etiam angelis hospitibus exhibebat. Celi dominum, mundi agnoscebat auctorem: uinum tamen exhibere non poterat. Sed recte illic deerat materia peccati, ubi erat remissio peccatorum.

14. Denique annuntiauit eum Ioannes neque manducans panem, neque bibens uinum. Qui enim Christum annuntiat, ab omni uitiorum incentiuo prestare se debet alienum. uicit igitur sanctum Ne, uel etiam Lot Abrahe nepotem ebrietas, quorum alter cum ieiunaret, diluuio superstes fuit, alter incendio.

15. Moysen quoque cognouimus sitienti populo amaritudines aquarum temperasse, non uina. Cui  petra aquam uomuit, potuit et uini abundantia non deesse. Denique dixit Deus: Percuties petram, et exiet aqua ex ea, et bibet populus . Non dixit: Exiet uinum in populo. Periculosum enim erat uinum populo ministrare, quod fortiores ferre uix possent.



CAPUT uI.

De lege ieiunii a Moyse data, et de ieiunio eiusdem. Quomodo matrum Samson et Samuelis sterilitatem abstinentia uini fecundauerit; quibusque cibis Eliseus filios prophetarum aluerit?


16. Denique Moyses de ieiunio legem dedit, de uino non dedit. Ipsum quoque ieiunantem non uoces magne, non fulgura et nubes nimbosa, non fumigans Sina perterruit. Neque uero introisset in nubem, et uocem Dei loquentis de medio ignis sine periculo salutis audisset, nisi munitus armis ieiunii fuisset. Quadraginta enim diebus ieiunauit in monte, cum Legem acciperet a Domino Deo nostro. Et in superioribus quidem montis Lex dabatur Moysi  ieiunanti, in inferioribus populo manducanti preuaricatio sacrilega luxu accendebatur epulantium. Quo spectaculo motus fregit tabulas Moyses, indignum iudicans ut ebrio populo Lex daretur. Itaque tabulas Legis, quas accepit abstinentia, conteri fecit ebrietas.

17. Quid uero alia dicam? Nonne sterilitatem matris Samson uini abstinentia fecundauit, et parientem fecit ex sterili? Quoniam iuxta preceptum Domini uinum non bibit. Nonne Annam non manducantem exaudiuit Dominus, et infecunditatem eius soluere ieiunia? Ex quibus duo generati, unus fortissimus, alius obseruantissimus, dignos se prebuerunt, qui ieiunii gremio diu foti, et quodam abstinentie effusi utero uiderentur. Idem itaque  Samson, qui matris sobrietate generatus est, allophylorum [a 1Kb] insultantium sibi ebrietate est uindicatus.

18. Eliseus uates qui de magistro didicerat parcimoniam, cum filios aleret prophetarum, uitis agrestis grumulis mensas onerabat, et [b 1Kb] ineptis siluestribus oleribus hospitalitatis implebat officium. Quorum offensi amaritudine cum manducare non possent, leuis farine aspersione omnem illam amaritudinem temperauit, abstinentie prophetice munere ueneni uires euacuans.



541 CAPUT uII.

Tribus pueris in fornacem ieiuno stomacho ingressis flammas refrigerium attulisse; ac leones etiam ieiunare Danielis edoctos esse ieiunio.

 19. Est quedam creature natura [c 46Kb] , quam amiantum  uocant, nullo facilis igni consumi: que imposita focis ignescit, illico sublata de flamma tamquam aquarum infusione munda resplendet. Talia erant Hebreorum corpora puerorum, [d 1Kb] que de ieiunio in amianti transformata naturam, uaporem ignis non ad dispendium sui, sed ad gratiam mutuabantur. Denique cum furerent fornacis incendia, ut ultra quadraginta cubitos flamma per circuitum funderetur, consumens plurimos quos repererat Chaldeorum, qui naphtha, pice, et stuppa, atque sarmento alimenta ignibus ministrabant; [e 1Kb] ubi cum ieiunio ingressi sunt, discusso ardore flammarum, in medio fornacis cepere statim roris spiritu refrigerantis humescere; ita ut eorum nullus capillus capitis exureretur, quia illam quoque ieiunia comam  pauerant.

20. Daniel, uir desideriorum, trium hebdomadarum ieiunio leones quoque docuit ieiunare, missus in lacum, in adamantis rigorem abstinentie soliditate membra duratus non patuit uulneri. Sic eum constrinxerant ieiunia, ut in eius corpore ferarum morsibus locus esse non posset. [f 1Kb] Clausa tenebant leones ora, que abstinentie prophetice sanctitas comprimebat; ut ea fere aperire non possent meriti quibusdam uinculis alligata.

21. Ieiunium itaque uirtutem ignis exstinxit, ieiunium ora obstruxit leonum, ieiunium maris fluenta solidauit, ieiunium petram soluit in fontes aquarum, uirtute ieiunii contra suam mutata naturam et fluctus obriguit, et petra inundauit.



CAPUT uIII.

Ieiunii commoda ut magis eluceant, cum gule incommodis comparat, ac perturbationum, quas eadem gula inferre solet, elegantissimam subiicit descriptionem; cui exhortatio ad sobrietatem coniungitur.


22. Sed quid uetustis utar exemplis, cum abundet ieiunium etiam presentium muneribus gratiarum? Quis deteriorauit domum suam 542 ieiunio? Quis imminuit facultates? Cui non suspecta luxuries? Cui non uenerabilis abstinentia? Cuius thorum appetiuit parcimonia? Cuius pudorem non lesit ebrietas? Ieiunium continentie magisterium est, pudicitie disciplina, humilitas mentis, castigatio carnis, forma  sobrietatis, norma uirtutis, purificatio anime, miserationis  expensa, lenitatis institutio, caritatis illecebra, senilis gratia, custodia iuuentutis. Ieiunium est infirmitatis alleuamentum, alimentum salutis. Nemo cruditatem ieiunando incidit, nullus per continentiam [a 10Kb] ictum sanguinis sensit, immo nullus non repressit et repulit. Bonum itineris uiaticum, bonum totius uite: bonum in mari, sedat naufragia, cibum seruat.

23. Qui graue dicunt ieiunium esse, respondeant quis ieiunio defecerit. Multi in prandio, plerique dum uomunt epulum, fudere animam. Quod postremo animal ieiunium sibi causam fuisse mortis ingemuit? Per escam laqueus non cauetur, in esca hamus latet, cibus deducit in foueam, et cibus inducit in retia, cibus uisco etiam aues illigat, cibus uolantes  deponit ad mortem. Que non propter uentrem pericula? Muta animalia crimen nesciunt, et in hoc solo tamquam pro crimine puniuntur. Ieiunium sobrietas mentis est, hoc uigent sensus, in hoc iudicia tractantur, in conuiuio pocula. Ieiunium custodit disciplinam, luxuriam sequitur inopia. Luxuria mater est famis , secundum propheticum dictum. Ieiunium quietem diligit, luxuria [b 23Kb] inquietudinem. Ieiunium otia serit, luxus negotia.

24. Ferietur aliquando coquorum uestigiorum machera. Requiescat obsonator qui antequam luceat, fores pulsat alienas, et tamquam bellum aliquod immineat, excitat dormientes. Turbatum uides, anhelantem aduertis: interrogas que causa perturbationis sit. Poscit, inquit, dominus meus, ubi uinum  melius ueneat, querit ubi durior [c 1Kb] uulua curetur, ubi iecur mollius, ubi phasianus pinguior, ubi piscis recentior. Cursitat per diuersa; et cum inuenerit, summo cursu properat. Inquietat dominum somnolentum, auctionatur pretia. [d 1Kb] Si pretium mouerit piscis, nusquam meliorem asserit inueniri, immo deesse. Heri, inquit, tempestas, hodie procella, uix istum potui latentem deprehendere. Multi concursant in macello: si tu reddideris, alter plus dabit; et quid exhibebis [e 1Kb] in prandio? Istius uini ille natalis est, hec ex illo lacu lecta ostrea: talis fit de singulis licitatio. 543 [f 1Kb] Hasta quedam agitatur inter  obsonatorem, et pastorem. Turbatus addicit patrimonium, rogat adhuc per quos suorum bonorum iura minuantur.

25. Curritur ad coquinam, fit ingens strepitus, fit tumultus. Tota exagitatur familia, maledicunt omnes, quod nulla his requies detur. Tandem aliquando da requiem coquo. Instar statue pincerne dextera summo gelu riget. Ille in frigida exercet manus, illi marmora lauant. Mundant pauimenta uino madida, et spinis cooperta piscium; et quanti dum ambulant, uulnerantur? In ipso conuiuio clamor epulantium, gemitus uapulantium. Si quid forte displicuit amicis, illi rident, tu indignaris. Sileat aliquando domus a multis perturbationibus huc atque illuc discurrentium, uacet fumo, et semiustulatorum nidore.  Non coquinam, sed carnificinam putes: prelium geri, non prandium curari; ita sanguine omnia natant.

26. [g 39Kb] Male domine seruitur gule, que semper expetit, numquam expletur. Quid enim insatiabilius uentre? Hodie suscipit, et cras exigit. Cum impletus fuerit, disputatur de continentia: cum digesserit, uale uirtutibus dicitur, querit luxuriam. Inter pocula philosophia predicatur, inter philosophos uina laudantur. [h 52Kb] uigilie, inquit, et cholera, et tortura uiro insatiabili : manducat et paulo post penitet: non illum diutius sua intemperantia delectauit.

27. Attende diuitem qui induebatur purpura et bysso, et epulabatur quotidie splendide, cuius ad ianuam  mendicus ille Lazarus iacebat plenus ulceribus, cupiens saturari ex his que de mensa cadebant diuitis. Paulo post cum esset mortuus, cepit rogare positus in inferno, ut extremum digiti sui pauper ille in aquam intingeret, et refrigeraret linguam eius, que ardebat incendio. Ubi ille copie? Ubi ille ebrietates? Sitit qui inebriabatur: abundat qui mendicabat. In ipso conuiuio dum bibunt, sitiunt; et cum inebriati fuerint, amplius bibunt. Quasi aperto gurgite uinum iam non bibitur, sed infunditur: poculum non libatur, sed exinanitur.



CAPUT IX.

Cur potentes uinum bibere prohibeantur? Iudith ieiunans Holophernem obtruncat: iisdemque artibus populum suum liberat Esther, cui penas ebrius Aman exsoluit. Postremo uarie ieiunii laudes enumerantur.


28. Spine, inquit, nascuntur in manu ebriosi , quia ipse se manibus suis uulnerat, et ulcera sibi in pectus deiicit. His spinis scindit uestimentum fidei quod accepit, et thesaurum suum seruare non poterit. Omnis enim ebriosus et fornicator egebit, et induet se scissa uestimenta insipientie. Et ideo potentes uinum prohibentur bibere; ne cum biberint, obliuiscantur sapientiam .

544 29. Denique bibebant uinum in ebrietate potentes, qui Holopherni principi militie regis Assyriorum se tradere gestiebant: sed non bibebat femina Iudith, ieiunans omnibus diebus uiduitatis sue, preter festorum dierum solemnitates. His armis munita processit, et omnem Assyriorum circumuenit exercitum. Sobrii uigore consilii abstulit Holophernis caput, seruauit pudicitiam, uictoriam reportauit. Hec enim succincta ieiunio in castris pretendebat alienis: ille uino sepultus iacebat, ut ictum uulneris sentire non posset. Itaque unius mulieris ieiunium innumeros [a 1Kb] strauit exercitus ebriorum:

30. Esther quoque pulchrior facta est ieiunio; Dominus enim gratiam sobrie mentis augebat. Omne  genus suum, id est, totum populum Iudeorum a persecutionis acerbitatibus liberauit; ita ut regem sibi faceret esse subiectum, non libidinis ardore flammatum, sed celesti miseratione conuersum; ita ut et pena retorqueretur in impium, et honor sacris redderetur altaribus. Itaque illa que triduo ieiunauit continuo, et corpus suum aqua lauit, plus placuit, et uindictam retulit. Aman autem dum se regali iactat conuiuio, inter ipsa uina penam sue ebrietatis exsoluit.

31. Est ergo ieiunium reconciliationis sacrificium, uirtutis incrementum, quod fecit etiam feminas fortiores augmento gratie. Ieiunium nescit feneratorem, non sortem fenoris nouit, non redolet usuras mensa ieiunantium: non strangulant filium continentis  uiri paterne centesime: non uexant uiduam oppignorata sobrii uiri [b 1Kb] iura defuncti: non defenerata excludit heredem aula ieiuni.

 32. Etiam ipsis ieiunium conuiuiis dat gratiam. Dulciores post famem epule fiunt, que assiduitate fastidio sunt, et diuturna continuatione uilescunt. Condimentum cibi ieiunium est. Quanto auidior appetentia, tanto esca iucundior. Commendat sitis poculum, [c 1Kb] nescit uini uetustates querere. Ieiunus quidquid hauserit, transmittit ad satietatem, non ad iudicium nare suspendit. Usu etiam pretiosa degenerant: quorum autem difficilis possessio, eorum grata perfunctio. Ipse sol post noctem gratior, ipsa lux post tenebras splendidior, et post uigilias sopor dulcior, ipsa salus post egritudinis tentamenta iucundior. Ab ipso mundi conditore didicimus sepe diuersitatibus cumulari gratiam. Patrocinatur ergo et conuiuio fames, ut gratior fiat mensa ieiuniis.



CAPUT X.

Mystica mensa ieiunio comparatur. Que fames faciat acceptabile ieiunium; quidue sit quod dicitur: Cum ieiunatis, ungite caput uestrum, moraliter ac mystice disquiritur.


33. [d 1Kb] Mystica quoque mensa ieiunio comparatur: illa mensa, de qua dicit Dauid: 545 Parasti in conspectu meo mensam aduersus eos qui tribulant me . Mensa ista famis acquiritur pretio: et poculum illud inebrians sobrietate, celestium sacramentorum siti queritur. Dixit enim Dominus: Qui sititis, ite ad aquam, et quicumque non habetis argentum, ite et emite, et bibite et manducate . Et alibi ait: Ecce qui seruiunt mihi, manducabunt: uos uero  esurietis. Ecce qui seruiunt mihi, bibent: uos autem sitietis . Qui uos nisi qui ante potastis? De quibus supra dixit: Parastis demoniis mensam, et implestis fortune poculum . Ergo si ad mensam illam uenerabilem ieiunia sancta nos perducunt: si hac fame illa que sunt eterna mercamur; quid de iis dubitamus que in usu humano sunt, quod etiam suauiora hec nobis faciat ieiunium?

34. Non autem omnis fames acceptabile ieiunium facit, sed fames que Dei timore suscipitur. Considera: [c 1Kb] Quadragesima totis preter sabbatum et Dominicam ieiunatur diebus. Hoc ieiunium Domini pascha concludit. uenit iam dies resurrectionis, baptizantur [f 2Kb] Electi, ueniunt ad altare, accipiunt sacramentum,  sitientes totis hauriunt uenis. Merito dicunt singuli refecti spiritali cibo, et spiritali potu: Parasti in conspectu meo mensam . . . . et poculum tuum  inebrians quam preclarum est ! Non sola autem fames queritur, sed plena disciplina ieiunii. Denique aliis dicitur: In diebus ieiuniorum uestrorum inuenitis uoluntates uestras, et omnes subditos uobis stimulatis. An ad iudicia et rixas ieiunatis et percutitis pugnis? Ut quid mihi tale ieiunium, ita ut audiatur in clamore uox uestra? Non hoc ieiunium ego elegi, et diem ad humiliandum animam suam hominem: nec si flectas ut circulum collum tuum, cinerem etiam et cilicium substernas, nec sic uocabitis ieiunium acceptum. Non tale ieiunium ego elegi, dicit Dominus . Quod ieiunium improbetur, audiuimus: nunc audiamus quod sit probabile. Sed solue omnem colligationem iniustitie tue: dissolue obligationes uiolentarum commutationum, dimitte confractos  in remissionem, et omnem conscriptionem iniquam dirumpe. Frange esurienti panem tuum: et egenos non habentes tectum, induc in domum tuam: et si uideris nudum, cooperi eum: et domesticos seminis tui non despicias. uides que species sit et forma ieiunii, [a 1Kb] quis mentis habitus; ut orationi uaces, et in lege Dei die ac nocte mediteris.

35. Ipsa figura corporis plena grauitatis, nullus rubor ebrietatis circumfusus genas qui intuentium offendat aspectus, sed uultus casto micet pallore reuerendus, sermo grauior, oculus uerecundior, gressus stabilior atque moderatior, plerumque enim turbatiore incessu proditur motus animorum. uultus intentior, et quidam cogitationis sue arbiter, et tacitus cordis interpres; ut neque tristitiam pretexat,  neque soluatur risu 546 incontinenti. Non enim superfluum hoc putes nostre commonitionis; cum Sapientia dicat in Euangelio: Cum autem ieiunatis, nolite fieri sicut hypocrite tristes . Ideo dixit hypocritas, eo quod simulatione alienam personam induant; sicut in scena qui tragedias canunt, pro eorum dictis quorum personas gerunt, motus suos excitant, ut aut irascantur, aut mereant, uel exsultent. Affectant enim isti, ut ieiunare uideantur, hominibus magis quam Deo cupientes probari, quod faciebant Iudei.

36. Et ideo nobis dicitur: uos autem cum ieiunatis, ungite caput uestrum, et faciem uestram lauate, ne pareatis hominibus quia ieiunatis, sed Patri uestro qui est in abscondito: et Pater uester qui uidet in abscondito,  reddet uobis . Quid est Ungite caput uestrum? Sed et luxuriosi dicunt: uino et unguentis nos repleamus. Unguento enim se ungunt, [b 1Kb] qui corporei odoris gratiam querunt. Sed illa unguenta libidinis illecebram mouere consuerunt. Aliud  est sobrietatis unguentum, de quo dicit Ecclesia ad sponsum suum: Unguentum exinanitum nomen tuum : aliud oleum quo artus anime et quedam membra pinguescunt. Unde et Dauid dicit: Impinguasti in oleo caput meum . Et hoc est oleum letitie, quo unctus est Christus a Deo Patre, ut pre omnibus suis emineret consortibus. Hoc iubet ungi caput nostrum, ut oleo letitie obducatur omnis simulata tristitia; ne uidearis ieiunium tuum uendere hominibus, ne uidearis contristari in anime tue salute. Nemo enim tristis coronatur, nemo mestus triumphat. Unge ergo caput tuum, ubi sensus sapientis sunt; oculi enim sapientis in capite eius. [c 1Kb] Ad mysteria uocaris, et nescis: discis, cum uenis. Et reminiscere illud: Sicut unguentum in capite,  quod descendit in barbam Aaron , tunc cognoscis quid sit: Ungite caput uestrum: quomodo placueris Deo, ut tibi sua patefaceret sacramenta, et daret gratiam spiritalem.

37. Est et aliud caput mysticum. Quod illud? Audi: Caput mulieris uir; caput autem uiri Christus . Mitte in Christum, mitte etiam in caput eius unguentum. Caput eius Deus est. Illa mulier Ecclesie typum gerens, que in caput eius misit unguentum, confessa est eius diuinitatem; et que in pedes eius misit, confessa est eius passionem. Utraque laudatur. Et tu fac quo lauderis quo remissionem accipias peccatorum . Laua faciem tuam, emunda animam tuam peccatricem, laua conscientiam tuam . Index  enim facies plerumque est conscientie, et quidam tacitus sermo mentis, cum aut peccato compungimur, aut integritate letamur. Noli hanc exterminare faciem, laua illam, et omnem sordem conscientie tue dilue. Exterminat faciem suam qui aliud corde gerit, aliud foris pretendit. Non nos uelut 547 quodam peripetasmate operiamus [d 1Kb] : quod intus est, foris luceat: quod foris est, intus operetur. Nemo in ieiunio culpam includat, pure ferat innocentiam. Ieiunium enim culpe interfectorium est.



CAPUT XI.

Ieiunii uirtus amariorum exemplo illustratur, et esca licet dulcis, quam noxia sit, Esau et Iacob historia ostenditur; tum sequitur exhortatio ad iactantiam in ieiunio declinandam.


38. Nemo amarioribus dulcia preoptet. Dulcis uoluptas uidetur, amarum ieiunium. Hoc amaro illud dulce tollatur. Solent amara etiam ipsis plus prodesse corporibus. Sicut enim cum in intimis  puerorum uisceribus uermes ex cibi indigestione nascuntur, exstingui non queunt nisi cum amarior potus infunditur, aut medicamentorum uis inolescit asperior, quorum odore moriantur: ita profundum anime uirtus ingressa ieiunii culpam latentem interficit.

39. Quid Esau seruum fratri suo fecit? Nonne esca ad horam dulcis, amara in posterum? Quid Iacob dominum fratri dedit? Nonne contemptus cibi ad tempus amarior, sed salubris in reliquum? Ipsa corpora dulcibus frequenter inflantur, et melle iecur tenditur; idem tamen esce amaritudine temperatur. Ideo non mediocris, sed laudata questio: De manducante exiuit esca, [a 1Kb] et de forti dulce . Alii habent: Et de tristi dulce; Greci codices maxime. Sed et forte laboriosum est; exit enim dulce  de tristitia uel labore.

40. Noli ergo te iactare cum ieiunas, noli gloriari, ne nichil tibi prosit ieiunium. Que enim ad ostentationem fiunt, non in futurum fructum extendent suum; sed presentium mercede consumunt. Elias in deserto erat, ne quis eum ieiunantem uideret, nisi soli corui qui eum pascerent. Eliseus in deserto erat, ubi non inueniretur esca, nisi amara. Ioannes in deserto erat, ubi solas locustas et mel siluestre inueniret. Ieiunantibus epule pio angelorum ministerio deferebantur. Prandebat Daniel inter ieiunantes leones. Ille prandebat alienum prandium, fere non tangebant suum. Ieiunantibus epule uolant, prandentibus pedes uacillant: ieiunantibus manna de celo descendit, epulantibus culpa preuaricationis  ascendit.



CAPUT XII.

Quemadmodum in omne facinus precipitet ebrietas: quamque illa ridicula sit et odiosa, eleganti descriptione exponitur. Post que nonnulla de luxurioso adolescente ad philosophiam conuerso adiiciuntur.

41. Sed quid est hoc? Dum de ieiunio disputo, strepitus audio conuiuiorum. Nisi fallor, [b 1Kb] in sermone meo redoluit prandium. Sonus ergo litterarum inuitat, impatientie exempla non terrent. Etenim qui ieiunantem, et ea [c 1Kb] que 548 Legis sunt ferentem, exspectare non passus est populus, utique sedit manducare, et bibere, et surrexerunt ludere. uidemus sacrilegium ebrietati fuisse coniunctum. Nam  sicut mater fidei continentia: ita perfidie mater ebrietas est. In quod facinus non ista precipitat?

42. Sedent in foribus tabernarum homines tunicam non habentes, nec sumptum sequentis diei. De imperatoribus et potestatibus iudicant; immo regnare  sibi uidentur, et exercitibus imperare. Fiunt ebrietate diuites, qui sunt ueritate inopes. Aurum donant, dispensant pecunias populis, ciuitates edificant, qui non habent unde cauponi potus sui corporis pretium soluant. Feruet enim uinum in his, et nesciunt quid loquantur. Diuites sunt dum inebriantur: mox ubi uinum digesserint, cernunt se esse mendicos. Uno die bibunt multorum dierum labores.

43. De ebrietate ad arma consurgitur, calicibus tela succedunt. Pro uino sanguis effunditur, et ipsum sanguinem uina fuderunt. Quam fortes sibi homines uidentur in uino, quam sapientes, quam diserti, quam etiam pulchri ac decori, cum stare non possint! Mens necesse est titubet, lingua balbutiat, pallor exsanguis ora suffundat, fetor ebrietatis horrori  sit. [d 1Kb] Barbari in ferrum ruunt, uulgus in rixas. Si quis eorum pugno fuerit percussus, uideas ora saucium uini lacrymas fundere, miserabiles epilogos decantare. Habet unum hoc temulentia, ut emolliat et resoluat corda temulentorum. Sicut enim ignis probat ferrum durum, ita et uini incendio etiam superborum hominum cor liquescit.

44. Omnes sibi uino equales uidentur, nullus inferior. Non pauper diuiti cedit, ut pote qui pauperem se esse nescit: non infirmus ualido, cui omnis in bibendo est fortitudo: non mendicus locupleti, non ignobilis honorato; cum bibentes, illum regem habeant, qui bibendo superauerit ceteros. Meritoque scriptum est: Aequalis uita hominibus uinum in ebrietate . Sed utinam et quod sequitur  audires: Bibas illud moderate, ut sis sobrius . Non habes quod accuses: uinum in iucunditate creatum est, non in ebrietate ab initio. Exsultatio anime et cordis est, si moderate bibas: immoderatio autem potus iracundiam concitat, et ruinas multas efficit.

45. Sed forte dicant has esse potationes uulgarium et leuissimorum hominum. ueniamus ergo ad horum potentium et fortissimorum conuiuia. Non ego hic unguentatos adolescentulos aut coronatos rosis proferam, [e 1Kb] qualem ferunt illum fuisse qui delibutus unguentis, redimitus floribus, subnixus meretricibus, antelucano potu ebrius, et diurno cereorum comitatus lumine, philosophi auditorium disputantis ingressus sit. Quo audito, coronas, ut aiunt, sensim detraxerit,  unguenta deterserit, scortis uale dixerit: philosophus postea tantus euaserit, ut esset sobrietatis 549 exemplum, qui fuerat ante ebrietatis ludibrium. Non [f 1Kb] enim unum emendatum illis inuideo; ut doceam genus eorum luxurie a me non esse simulatum.  Certe ille si resipuit a uino, fuit tamen semper temulentus sacrilegio.



CAPUT XIII.

Militarium hominum conuiuia, cum pugna quadam atque spectaculo comparantur; et eorum partes singule, et quasi quedam protasis, epitasis et catastrophe quam diligentissime describuntur.

46. Apage [a 1Kb] igitur hinc adolescentes lubricos, ad conuiuia preliatorum uenimus. Inter arma prandendum est, stipatores hi sunt bellici qui ministrant, succincti auro, et Babylonicis lumbos suffolti balteis: aureis torquibus nitent colla, [b 1Kb] aureis bullis zonam tegunt, aureis thecis cultros includunt suos, quibus dimicent cum epulis diuidendis. Assistunt pueri coma  nitentes, ex gente barbarica ad hos usus electi, [c 1Kb] per singularum distantias etatum uices. Cernas populorum diuersorum ordines, aciem ordinatam putes: uasa exposita argentea, pompam arbitreris: [d 1Kb] cornu in medio uini plenum, [e 1Kb] non preliaris, sed epularis instrumentum buccine, quod discumbentes in certamen accendat.

47. Primo minoribus poculis [f 1Kb] uelut ferentariis pugna preluditur. uerum hec non sobrietatis species, sed bibendi est disciplina. Etenim ut tragediarum actores primo sensim uocem excitant, donec [g 1Kb] ude uocis aperiant iter, ut postea magnis possint clamoribus personare: ita isti quoque in principio prelusoriis se exercent poculis, ut irritent sitim; ne forte restinguant eam, et satiati postea bibere non  possint. Ergo ubi res calere ceperit, poscunt maioribus poculis: [h 1Kb] feruor inardescit martius, cibo sitis exestuat, et ubi imminui uisa, potu meraciore reparatur.  Certant pocula cum ferculis, et inter morsus sepe remittuntur. Deinde procedente potu [i 1Kb] longius contentiusque, diuersa et magna certamina, quis bibendo precellat? Nota grauis, si quis se excuset, si quis temperandum forte uinum putet. Et hec donec ad mensas perueniatur secundas.

48 At ubi consummate fuerint epule, putes iam esse surgendum: tunc de integro potum instaurant suum; et cum consummauerint, tunc 550 inchoare se dicunt, tunc deferuntur phiale, tunc maximi crateres quasi instrumenta bellorum. Ac ne immoderatum hoc arbitreris, mensura proponitur, certatur sub iudice, sub lege decernitur. [i 1Kb] Agonothetes illis furor est, stipendium debilitas, uictorie premium culpa. Pendet anceps diu et dubius belli euentus; furor  enim ille est preliaris. Cedunt pincernarum manus uina fundentium, et coquorum labores calida ministrantium; cedunt qui mensuras ipsas bonas supereffluentes diligenti librant examine, ne quid effundant: non cedunt bibentes.

49. Sola illa sunt sine excusatione certamina. In bello si quis se inferiorem uiderit, arma conuertit, et meretur ueniam: hic si quis calicem conuertat, urgetur ad potum. [k 1Kb] In scammate si quis manum leuat, exsors quidem palme, sed immunis iniurie est: in conuiuiis etsi manum reuocet a uino, ori eius infunditur. Omnes inebriantur, uictores uictique omnes ebrii iacent, plerique sopiti. Nec portari eos ad sepulcrum licet, priusquam is qui pascit, de omnibus se uindicatum uiderit, ut ulciscatur dispendium.  Qui autem damna non sentit, hanc mense sue gloriam putat, si ex ea uulnerati omnes ac saucii tamquam de arena exeant.

 50. Spectaculum triste Christianorum oculis, et miserabilis species. Cernas iuuenes terribiles uisu hostibus de conuiuio portari foras, et inde ad conuiuium reportari, repleri ut exhauriant, et exhauriri ut bibant. Si quis uerecundior fuerit, ut erubescat surgere; cum iam immoderatos potus tenere non possit, anhelare uehementius, sudare, gemere, signis prodere, quod pudeat confiteri. Ibi unusquisque pugnas enarrat suas, ibi fortia facta predicant sua, narrant tropea uino madidi, et somnolenti nesciunt mente, quid lingua proferant. Unusquisque stertit et potat, dormit et dimicat; et si quando consurrectum fuerit, uiri preliatores stare non possunt, egressu uacillant. Rident seruuli dominorum opprobria, manibus suis portant militem bellatorem, imponunt  equo. Itaque hac atque illac tamquam nauigia sine gubernatore fluctuant; et tamquam uulnere icti in terram defluunt, nisi excipiantur a seruulis. Alii [a 1Kb] referuntur in scutis, fit pompa ludibrii. Quos mane insignes armis spectaueras, uultu minaces, eosdem 551 uesperi cernas etiam a puerulis impune rideri, sine ferro uulneratos, sine pugna interfectos, sine hoste turbatos, sine senectute tremulos, [b 1Kb] in ipso iuuentutis flore nascente.



CAPUT XIu.

Reprehenduntur qui conuiuia ad temulentiam preparant: et maior esse uini, quam ueneni uis ostenditur.

51. Quis tale miscuit furoris poculum? Quis tantum infudit mentibus uenenum? Periclitatur homo [c 38Kb] lutum  esse de corpore; et ipse sibi reus est insanie uoluntarie, corruptele spontanee; et tamen nec uos excusamini qui uocatis ut amicos, et emittitis ut inimicos. Quanto melius in terram tua uina fudisses? Sed et terra inebriat, et asperiores etiam ipsas feras reddit, si uini contigerit odor. Denique uindemie tempore si uineam intrauerint, solent ebrietate succendi. Quid te delectant damna sine gratia? Rogas ad iucunditatem, cogis ad mortem: inuitas ad prandium, [d 1Kb] efferre uis ad sepulcrum: cibos promittis, tormenta irrogas: uina pretendis, uenena suffundis. Omne enim quidquid nocet, uenenum est. Tollit sensus, uiscera exurit, somnum infestat, caput uexat.

 52. Etiam maior uis uini, quam ueneni est. Denique uenenum uino excluditur, non uinum ueneno. Merito Deus per Moysen non solum ueneno, sed etiam draconum ueneno, uinum comparauit dicens: Furor draconum uinum eorum, et ira aspidum insanabilis . Et pulchre addidit, insanabilis; multi enim a reliquo serpentium ueneno curantur, nemo ab ebrietate. Certe ueneno caro [e 1Kb] uulneratur, mens sine noxa est: ebrietas ad corporis mortem, mentis etiam crimen adiungit. Aduerte autem et perfidie uenenum, uini declaratum nomine. Ait enim supra de alienigenis, qui nescirent Deum. De uinea enim Sodome uinum eorum, et uitis eorum uitis Gomorrhe: uua eorum, uua fellis, botrus amaritudinis in ipsis .



CAPUT Xu.

Se non omnia dixisse que in ebrios dici poterant ostendit exposito Esaie loco: unde in lasciuiam popinonum inuehitur; et ad finem quedam de calice aureo Babylonis, et uase apostolico subiungit.


53. Putatis me tamquam uino crapulatum, intemperantius ieiunii [f 1Kb] predicationi hunc miscuisse sermonem; et adhuc propter hos fortissimos uiros quanta preterii, quanta minora dixi, quam Dominus locutus est! Audistis quid per Moysen dixerit: audite quid in libro sermonum Esaie scriptum sit. [g 1Kb] Inuehitur enim Dominus in huiusmodi uersus, et ait: ue iis qui consurgunt mane, et sectantur siceram, qui ebrii sunt uesperi: nam uinum eos comburet. Cum cithara enim et psalterio et tympanis uinum bibunt: opera  autem Domini non 552 respiciunt, et opera manuum eius non considerant. Cui ue, inquit, cui iudicia, cui tumultus . Diuersa singulis, temulentis omnia. ue enim iis qui ebrii sunt uesperi ! Quid ergo illis qui et ante uesperam, et frequenter in lucem madent? Ergo ue sibi debitum. Habent concertationes, conserunt lites, in cedem prosiliunt, et ueniunt ad iudicia uel uocantur. Habent ergo iudicia tamquam rei. Fit nonnumquam grauior tumultus, quia uino mens peruertitur ebriosi: Et non meminit regis, nec magistratus, ut scriptum est: et omnia aperta facit loqui, et non meminerunt, cum biberent, amicitie, nec fraterne necessitudinis : [h 1Kb] sed post tumultum sumunt gladios;  et cum a uino mersi fuerint, et surrexerint, non meminerunt ipsi que gesserint. Habent ergo etiam dignam mercedem tumultus.

54. Preterieram certe ego citharam, psalteria, tympana, que cognouimus conuiuiis huiusmodi frequenter adhiberi, ut uino et cantu excitentur libidines. Plerique etiam, Persico more, mulieres dignas temulentorum consortio induci iubent, et ab his phialas accipiunt, atque illis se substernunt sedentibus. Et hunc ritum sacrate habent obseruationes in ebrietatis ministerium. Habent ergo uinum et barbari: libenter his Romani indulgent; ut et ipsi soluantur in potus, et eneruati ebrietate uincantur. Nec solum uinum ebrietatem facit, sed et sicera. Denique Hebrei omnem potum qui inebriat, sicere nomine uocant.

 55. Non immerito ergo ue illis qui mane ebrietatis potum requirunt, quos conueniebat Deo laudes referre, preuenire lucem, et [a 1Kb] occurrere oratione soli iustitie, qui suos uisitat, et exsurgit nobis, si nos Christo, non uino et sicere surgamus. Hymni dicuntur, et tu citharam tenes? Psalmi canuntur, et tu psalterium sumis aut tympanum. Merito ue, quia salutem relinquis, mortem eligis. uix diluculum, et iam cursatur per tabernas, uinum queritur, excutiuntur tapetes, accubitum festinant sternere; lagenas argenteas, auratos calices exponunt. ue, inquit, ista querentibus!

56. Calix aureus Babylon in manu Domini inebrians omnem terram. A uino eius biberunt omnes gentes, ideo commote sunt. Et subito cecidit Babylon, et contrita  est . Calix ergo aureus contritusest; quia Babylon contrita est, que est calix aureus. Sed quamuis auro se iactet et pretio, in Domini et ipsa est potestate. Denique diuina indignatione conteritur. Qua ratione calix aureus? Quoniam qui ueritate deficitur, querit illecebram; ut species saltem pretiosa ad bibendum aliquos possit illicere.

57. Constitue ante oculos tuos pompam huius seculi, uides speciosam illecebram, sed inanem gratiam. Non te inducant aurea uasa et argentea. 553 Habemus et nos thesaurum in uasis fictilibus . uas apostolicum fictile est, sed in eo thesaurus est Christi. ue siceram mane sectantibus! Aureum est hoc uas, poculum est, et in eo poculo uenenum mortis,  uenenum libidinis, uenenum ebrietatis. Hoc qui biberit, commouetur et cadit. Commouetur non solum corpore, sed etiam corde turbato; commoueri enim peccati est.



CAPUT XuI.

Ebrios Caini ac persecutorum Domini similes esse, immo demoniacis ipsis miseriores: iidem suis coloribus depinguntur: in quos Ieremie uerba cadere declarat sanctus Doctor.


58. Denique Cain exiens a conspectu Dei, habitauit in terra Naid, quod interpretatione significat commotionem. Ergo qui calice aureo inebriatur, peccato mouetur. Quid te sub maledicto constituis Cain illius parricide, ut tremas atque mouearis? Sed et persecutores Domini transeuntes mouebant capita sua. Exagitabat enim eos spiritus nequam, qui repleta a se corpora mouere consueuit. Et ille cum defuerit, tremor desinit: ebrietas autem perpetuum dat tremorem. Sudant uinum corpora temulentorum: si leuius ea tetigeris, exprimis uinum.

59. Ebrietas fomentum libidinis, ebrietas incentiuum insanie, ebrietas [b 1Kb] uenenum insipientie. Hec  sensus hominum mutat et formas, per hanc fiunt ex hominibus equi adhinnientes. Siquidem naturali uapore corporis calidi, et preter naturam uini calore flammati, cohibere se non queunt, et in bestiales libidines excitantur; ut nullum tempus prescriptum habeant, quo deceat indulgere concubitui. uocem amittunt, colore uariantur, oculis ignescunt, ore anhelant, fremunt naribus, in furorem inardescunt, sensum excedunt. Hinc phrenesis periculosa, hinc calculi grauis pena, hinc exitialis cruditas, hinc uomitus frequens semesas epulas cum internorum uiscerum cruore fundentium. Mentior, nisi eadem Dominus per Hieremiam locutus est dicens: Bibite et inebriamini, et uomite, et cadetis, et non surgetis .

 60. Hinc etiam uane imagines, incerti uisus, instabilis gressus, umbras sepe transiliunt sicut foueas. Nutat his cum facie terra, subito erigi et inclinari uidetur, et quasi uertatur, timentes in faciem ruunt, et solum manibus apprehendunt, aut concurrentibus montibus sibi uidentur includi. Murmur in auribus tamquam maris fluctuantis fragor, et resonantia fluctu littora. Canes si uiderint, leones arbitrantur, et fugiunt. Alii risu soluuntur incondito, alii inconsolabili merore deplorant, alii irrationabiles cernunt pauores. uigilantes somniant, dormientes litigant. uita 554 his somnium est, [c 1Kb] somnus his mors est: excitari nullis uocibus possunt; quantolibet stimulandos impulsu putes, nisi resipuerint, euigilari non possunt.

 61. Unde bene Hieremias huiusmodi hominem tamquam superfluam creaturam, deflendum putat. Quid enim est homo ebrius, nisi superflua creatura? Itaque sic ait: Sicut fletum Iazer, deflebo te, uinea; quia deserta est ciuitas Iazer . Et infra: uinum in torcularibus tuis mane non calcauerunt, [d 1Kb] meridie autem non fecerunt . Iazer , factura superflua est. Moderatio enim naturalis  est: supra mensuram quidquid est superfluum habetur: ita est ebrietas que fletu prophetico deploratur. Unde ait Apostolus: Nolite inebriari uino in quo est luxuria, sed inebriamini spiritu . Est ergo ebrietas culpe, est et gratie. Et forte hec nature, que gratie, qui ad imaginem et similitudinem Dei facti, Spiritu sancto repleti esse debemus.



CAPUT XuII.

De obtestationibus, sacramentis, ac propinationibus compotantium. Quomodo sepe secretiora uino extorqueantur. Et de prodigiosa quadam bibendi ratione, et quam ea sit ualetudini perniciosa.

62. Quid autem obtestationes potantium loquar? Quid memorem sacramenta, que uiolare nefas arbitrantur?  Bibamus, inquiunt: [a 1Kb] Opto salutem imperatorum; ut qui non biberit, fiat rens indeuotionis. uidetur enim non amare imperatorem, qui pro eius salute non biberit. O pie deuotionis obsequium! Bibamus pro salute exercituum, pro comitum uirtute, pro filiorum sanitate. Et hec uota ad Deum peruenire iudicant, sicut illi [b 1Kb] qui calices ad sepulcra martyrum deferunt, atque illic in uesperam bibunt, et aliter se exaudiri posse non credunt. O stultitiam hominum, qui ebrietatem sacrificium putant: qui estimant [c 1Kb] illis ebrietatem placere, qui ieiunio passionem sustinere didicerunt!

63. Quantos de intemperanti conuiuio nouimus ad tormenta uenisse? Dum per ebrietatem de imperio suo certant, et sibi regna promittunt, aliis honores pollicentur, infelices ad penam ducti sunt, qui quid  dicerent nesciebant. Unde plerique boni iudices ea que per ebrietatem dicta essent, tenenda ad crimen non putauerunt. Plerique etiam uino utuntur ut equuleo; et quibus tormenta non eliciunt uocem proditionis, eos tentant bibendo; ut patrie statum, salutem ciuium, defensionis sue prodant consilia. uirtus enim plerumque uincit dolorem: fidem autem potus excludit. Cognoui plerosque [d 9Kb] fidiculis exulceratos nomen suum negasse. Quis inter cyathos texit, quod latere cupiebat?

555 64. Quid retexam [e 12Kb] auditum mihi non poculi,  sed profluuii genus, quo in ora hominum tamquam per fistulas aut canales uina funduntur. Hos homines, an utres uerius estimauerim? Et tamen ipsi utres, nisi moderata transfusio sit, sepe rumpuntur. Per cornu etiam fluentia in fauces hominum uina decurrunt; et si quis respirauerit, commissum flagitium, soluta acies, loco motus habetur. Aqua decurrens a Libano cautes rupeas soluit, quomodo mollibus putant nequaquam nocere uisceribus uinolentorum impetus fluentorum?

65. Elephantos quoque ferunt promuscide haurire aque plurimum; eosdem tamen ad sedandam sitim moderato potu esse contentos: sed si forte ab aliquo caupone fuerint mercede fraudati, indignantes replere concauum promuscidis, non ut bibant,  sed effundant; atque ita momentariis inundationibus irrigare eius tabernam, de quo se putarint uindicandos. Siccantur ad petum subito lacus, ac repente funduntur, natant omnia. Cui non mirum, tam immania belluarum corpora superfluum nil tenere?



CAPUT XuIII.

Feminarum ebrietas quam sit ipsis propudiosa ac perniciosa spectantibus! quod malum ubi deplorauit, quantum bonum sit sobrietas, et quantum malum intemperantia, exemplo Isrelitarum patefacit.

66. Sed quid de uiris loquamur, quando etiam femine, quas oportet sollicitiorem castitati sobrietatis adhibere custodiam, usque ad ebrietatem bibunt? Deinde surgentes, quas etiam inter secreta domus  uel audiri ab alienis non conuenit, uel uideri, prodire audent in publicum, non uelato capite, uultu procaci. Apostolus  mulieres tacere etiam in Ecclesia iubet, domi uiros suos precipit interrogare. Ille in plateis inuerecundos etiam uiris sub conspectu adolescentulorum intemperant um choros ducunt, iactantes comam, trahentes tunicas, scisse amictus, nude lacertos, plaudentes manibus, saltantes pedibus, personantes uocibus, irritantes in se iuuenum libidines motu histrionico, petulanti oculo, dedecoroso ludibrio. Spectat corona adolescentum, et fit miserabile theatrum. [f 1Kb] Inter saltantium  ruinas et spectantium lapsus, celum impuro contaminatur aspectu, terra turpi saltatione polluitur, que obscenis saltatibus uerberatur.

67. Quomodo patienter loquar, pie preteream, conuenienter defleam? uinum nobis tantarum animarum damna intulit. Etenim si uinum et mulieres discedere a Deo faciunt, quod uel ebrietas, uel libido preuaricationis illecebre 556 sint, si singula ac separata hec faciunt, quid facient unita? Unde non immerito ait sapiens ante nos quidam: Mulier ebriosa, ira magna .

68. Quid autem mirum si uino decipiuntur anime feminarum, cum omnes ille Tribus patrum, cum de petra biberint aquam, manna manducarent, gentes ualidissimas uincerent, et non erat in his ullus infirmus:  ubi uero carnes desiderare ceperunt, et desideriis in Aegyptum conuertebantur, nequaquam ex tot millibus hominum in terram repromissionis preter duos peruenire meruerunt? Itaque quid boni sit sobrietas, quid mali intemperantia, hinc colligere datur: quando murmurabant requirentes Aegypti delicias, a serpentibus mordebantur: quando per maris Rubri transibant semitam, aquam bibebant. Non [a 1Kb] ergo ueremur exemplum, non fugimus delicias, ne nos futurorum bonorum adeptione defraudent?



CAPUT XIX.

Luxuriosis exitium Esaie prophetia denuntiari: mare a mercatoribus, in quorum auaritiam inuehitur, sollicitari non debere; cum non ad nauigandum, sed ad escam, et non hominibus, sed piscibus ad perambulandum fuerit datum: postremo qua ratione nauibus comparentur uoluptuosi?


69. Et quid aliorum [b 1Kb] utar sententiis? Ipsi bene pasti ac luxuriosi quid sibi sperent, audiamus. Inducit enim eos Esaias propheta dicentes: Manducemus et bibamus: cras enim moriemur . Meritoque exclamat: Ululate naues Carthaginis, que perierunt, et non amplius erunt . Quod est dictum de uisione Tyri, quam luxuriosam urbem cognouimus. Ideoque nona uisio est, non septima aut octaua, quod ea neque legem custodiat, neque Euangelii gratiam: cum et sabbato legitimo ignes libidinis adolere sit uetitum, et Euangelii serie octauus dies resurrectionis illuceat. Idem autem dies primus atque  octauus, quia Dominica dies in se recurrit. Luxuria ergo [c 1Kb] nec fidem habet, nec obseruantiam discipline:  luxuria seminarium et origo uitiorum est. Nec arbitremini me aduersus Apostolum dixisse , quia ille ait auaritiam radicem esse uitiorum omnium, quoniam luxuria ipsius est mater auaritie. Etenim cum exhauserit quis luxuriando proprias facultates, querit postea auara compendia.

70. Auditis hodie quid lectum sit: Mercatores. inquit, Phenicum transmeantes mare in aqua multa: semen mercatorum sicut messis que defertur . uicine sunt iste ciuitates, Tyrus, Phenice, Sidon: uicine ut locis, ita et uitiis. [d 1Kb] Mercatores a negotiationibus periculosa transfretatione maris 557 lucella querentes. Sollicita uita hominum, inquieta conuersatio, et quodam semper in turbine, uentis ipsis mobilior quibus uoluitur, et huc atque  illuc sepe iactatur. Utique accusatis crebra naufragia, quis uos nauigare compellit? Quasi non inuidia opum et terras faciatis intutas, et ad latrocinium plurimos excitetis? Mare non ad nauigandum fecit Deus, sed propter elementi pulchritudinem. Latius pelagi fudit equora, certe ut freto includeret terras, ne longius tu uagus et exsul errares. Sed tempestate iactatur mare. [e 1Kb] Timere ergo, non usurpare debetis. Elementum innocens nichil deliquit: temeritas humana sibi est ipsa discrimini. Denique qui non nauigat, nescit timere naufragium. Dominus dixit: Dominamini piscium maris , non dixit: Nauigate in fluctibus. Denique et propheta Ionas, qui missus est in Niniuem, ut penitentiam predicaret, quia uoluit nauigare, ut fugeret a facie Dei, tempestate  turbatur, et sorte ductus, et iactatus in mare, et exceptus a ceto est.

71. Propheta quoque Dauid ait, cum Dei circa hominem commemoraret gratiam: Omnia subiecisti sub pedibus eius, oues et boues uniuersas, insuper et pecora campi, uolucres celi, et pisces maris, qui perambulant semitas maris . Piscibus dedit, non hominibus, perambulare semitas maris. Ad escam tibi mare datum est, non ad periculum: ad cibum, non ad mercatum utere. Cur tibi periculum generas de uoluptate? Cur separatioris elementi profunda rimaris? Cur inquietas mundi altiora secreta? Cur postremo sepius sulcare atque exarare fluctus impatiens nauta contendis? Cur tentas frequenter innoxia equora, irritas procellas? O inexplebilis  auaritia mercatorum? [f 1Kb] Cedit tibi et mare, et inquietudinem tuam pelagus ferre non potest. Denique  toties recurrentibus mercatoribus exaratum: Erubesce, Sidon, dixit mare . Tamquam fatigati elementi uox ista dicentis est: Erubesce, Sidon, hoc est, meos fluctus negotiator arguis, cum sis ipse fluctibus inquietior; et erubesce uel pudore, quoniam periculo non moueris. uerecundiores uenti sunt, quam uestre cupiditates. Illi habent otia sua, numquam uestra querendi studia feriantur. Et cum otiosa tempestas est, numquam uestra otiosa sunt nauigia. uersatur unda sub remige, quando quiescit a flamine.

72. Non parturiui, inquit, nec peperi, nec enutriui iuuenes . Quid me inquietant quos nescio, quos non agnosco? Ite in Carthaginem, ululate qui inhabitatis insulas . Supra dixit: Ululate  naues Carthaginis. Carthaginem etenim Tyrii condiderunt, et ideo Carthaginenses sequuntur luxuriam conditorum, transfusa in se decolora successione nequitie, pessimorum uitiorum deteriores heredes. Et bene luxuriosos, naues dixit. Sicut enim he uento, ita illi cibo iactantur et uino. [a 1Kb] Insulas 558 repleta potu corpora inhabitant, naufragiis circumsonant, tunduntur fluctibus ebrietates, nec per diem nec per noctem quiescunt. Horum igitur mercatorum semen in aqua, messis in fluctibus est. In aqua enim labores suos seminant, ut pericula metant. In aqua eis seges pullulat, in aqua messis exuberat. Fructus ipse in aqua est, numquam tutus et solidus. Unde recte ait : Qui seminabat in terra, non introiuit in negotiationem: immo qui seminabat in celo.  Sed est bona terra, in qua quicumque seminauerit, fructus ei celestes orientur.



CAPUT XX.

In uerborum uilitate sepius maiorem inesse efficaciam. Quomodo canticum meretricis nationum congregatio cantauerit; cum exhortatione ad morum conuersionem, nec non ad peccata eleemosynis redimenda.

73. Ululate, inquit, iterum, naues Carthaginis, quoniam periit munitio uestra; et erit in illa die, relinquetur Tyrus . Et infra: Eritque post septuaginta annos Tyrus ut canticum meretricis . uide quibus uerbis utatur propheta, nec refugiat uerborum istiusmodi uilitatem. Nos interdum refugimus; non quod nobis, quam illis lingua sit castior, sed auctoritas inferior. Maior enim uis  rerum in talium expressione sermonum est; ut qui delicta non erubescunt, erubescant uel nomina delictorum. Eritque Tyrus, inquit, ut canticum meretricis. uide ne cum aliquis illos choros [b 1Kb] uiderit turpia uerba cantare, dicat: Ecce Tyrus facta est ut  canticum meretricis. Oraculum prophetice annuntiationis impletum est.

74. Et subiecit: Accipe citharam, [c 23Kb] et uagare, ciuitas meretrix oblita, bene cithariza, multa canta, ut fiat memoria tui. Et post septuaginta annos erit Tyrus ut canticum meretricis, et uisitationem faciet Deus Tyri . Unde possumus et in bono canticum Rahab illius meretricis accipere, que exploratores Iesu fideli mente suscepit. Nam et Dominus ait: Cantauimus uobis, et non saltastis . Et Dauid ait: Cantate Domino canticum nouum, cantate Domino, omnis terra , hoc est canticum meretricis, quod ante illa meretrix in Adam et Eua terra cantauit, meretrix in populo nationum. Hec meretrix plurimas fecit bonas meretrices,  de quibus dictum est a Domino Iesu ad illum electum et seniorem populum Dei: Publicani et meretrices precedunt uos in regnum Dei .

75. Ergo quoniam tam misericordem habemus Dominum, qui etiam graui ignoscat errori, conuertamur a uitiis, non recedamus a lege, preceptum Domini quasi seruuli sedulis studiis exsequamur. Quid nobis cum impuritatibus et impudicitiis? Quid cum operibus diaboli? 559 Audistis hodie in lectione decursa quid legio dixerit: Quid mihi et tibi est, [d 1Kb] Iesu fili Dei ? Et tu dicito, si forte uides pugnare aduersum te diaboli tentamenta: Quid mihi et tibi est, Belial? Ego Christi seruus sum, illius redemptus sanguine, illi me totum mancipaui. Quid mihi et tibi est? Non noui opera tua, nichil tuum  quero, nichil tuum possideo, nichil tuum desidero. Quanto magis nos oportet separari a diabolo, si se ille discernit a Christo? Et si fuimus [e 1Kb] ei in aliquo obnoxii, iam non sumus: confugimus ad medicum, uulnera superiora curauit. Et si quid superest acerbitatis, medela non deerit. Et si quid iniurie fecimus, memor non erit, qui semel donauit. Et si grauia deliquimus, magnum medicum inuenimus, magnam medicinam gratie eius accepimus . Magna enim medicina tollit peccata magna.

76. Habemus etiam plura subsidia, quibus peccata nostra redimamus. Pecuniam habes, redime peccatum tuum. Non uenalis est Dominus, sed tu ipse uenalis es. Peccatis tuis uenumdatus es, redime te  operibus tuis, redime te pecunia tua. uilis pecunia, sed pretiosa est misericordia. Eleemosyna, inquit, a peccato liberat . Et alibi dicit: Redemptio uiri, diuitie eius . Et in Euangelio Dominus dicit: Facite uobis amicos de mammona  iniquitatis . Et ueneno frequenter antidotum temperatur, hoc est, uenenum ueneno excluditur. ueneno mors repellitur, uita seruatur. Fac et tu quasi bonus dispensator de instrumento auaritie subsidium misericordie, sinceritatis gratiam de corruptionis illecebra.



CAPUT XXI.

Prophetis etiam futura presentia esse: item mundum ex Esaie uaticinio non iniuria destruendum, ad quam rem illustrandam perelegans adhibetur stadii comparatio. Huius occasione nos athletas esse atque ad coronam exerceri sedulo oportere sanctus docet; ac tandem Christum ut aduentum suum maturet, apprecatur.

 77. Audisti quid lectum sit hodie: Ecce uenit Dominus disperdere orbem terrarum . Quasi manu sanctus propheta demonstret, quasi oculis aduenientem uideat iudicii diem, ita dicit: Ecce uenit Dominus disperdere orbem terrarum. Immo quia in spiritu prophetis etiam que futura sunt tamquam presentia reuelantur, ideo que uidebat, nobis quoque demonstrare cupiebat, ut nos ad conuersionem ab errore reuocaret.

78. Nec tamen quisquam frangi debet, cum audit quia disperdet Dominus orbem terrarum. Ne forte dicat: Esto, nos grauia peccata commisimus, quid deliquit celum, quid terra, quid mare, ut et illa disperdat? Cur peribit tam pulcher ornatus? Angusti est animi istiusmodi opinio. Ceterum si altius spectes,  inuenies hoc esse pro nobis, quod putas esse contra nos: iudicabis hoc esse pro mundo, quod aduersum mundum arbitraris. Non semper stadium refertum 560 est spectatoribus, non semper certaminibus inquietum, non semper concretum puluere: sed quando certamina, tunc populus in spectaculo, luctator in scammate, puluis in stadio. Ubi decursa certamina, conuentus soluitur, discedit unusquisque aut uictor ad gratiam, aut uictus ad opprobrium: euehit corona uictorem, uictum premit uerecundia, angit iniuria. Si quis ergo postea ingrediatur stadium, uideat uacuum celebritatis, dicat agonothete: Cur uacat stadium; cur silent certamina; cur solemnia feriantur? Respondebit qui agoni preest: Oportet requiescere athletas, requiescere spectatores. Quis  enim laboris est fructus, nisi requies post laborem? Similiter et orbis terrarum aliquando soluendus est, ut sit requies fatigatis.

79. Athlete sumus, in quodam stadio decernimus spiritali. Denique bonus athleta dicebat: Facti sumus spectaculum huius mundi . Et alibi: Si curro, non ut in incertum: sic enitor, non ut erem cedens; sed castigo corpus meum . Et alibi: Superiora obliuiscens, et que sunt priora appetens,  ad destinatum sequor brauium . Athlete ergo sumus, legitime certandum est. Multa luctamina sunt: et qui hodie uictus est, cras se reparat. Ante ad brauium contenditur, postea ad coronam. Numquid athleta otio uacat, cum semel dederit certamini nomen suum? Exercetur quotidie, ungitur quotidie. Ipse cibus ei agonisticus datur, disciplina exigitur, castimonia custoditur. Et tu dedisti nomen tuum ad agonem Christi, subscripsisti ad competitionem corone: meditare, exercere, ungere oleo letitie, unguento exinanito. Cibus tuus cibus sobrietatis sit, nichil habeat intemperantie, nichil luxurie. Potus tuus parcior, ne quid ebrietatis obrepat: custodi corporis castimoniam, ut possis esse habilis ad coronam, ne existimatio tua offendat spectatoris affectum,  ne te fautores tui negligentem uideant et deserant. Spectant te Archangeli, et Potestates, et Dominationes, et illa Angelorum decem millia decem millium. Sub tantis spectatoribus erubescere, considera quam dedecorosum sit. Ingressus stadium, [a 1Kb] puluere rigorem anime tue excita, lacertos excute. Progressus in scamma, necesse est ut excipias puluerem, subeas estiui solis flagrantiam. Grauis estus, sed dulcis uictoria: molesta caligo pulueris, sed speciosa tolerantia. Nemo stadium puluerulentus ingreditur, sed puluerulentum reddunt certamina. Ibi colligitur puluis, ubi palma proponitur. Nemo iterum nitidus coronatur, puluerulentum decet uictoria.

80. ueni ergo, Domine Iesu, exeat corona tua, admitte uictores in requiem, uictos ad compunctionem.  Et si disperdis orbem terrarum, plura sunt inuisibilia opera tua, quam que uidimus. Qui angustioris est animi, illa non cernit, dolet quod disperdas orbem terrarum: sed qui nouit spectare que inuisibilia sunt, gaudet ut uenias, et omnes liberes. Gaudent athlete qui possunt 561 dicere: ueniat regnum tuum, fiat uoluntas tua sicut in celo et in terra . Gaudebit creatura mundi, ut a uanitate mundi istius liberetur, que nunc congemiscit et parturit; quia uanitati etiam illa creatura subiecta est, donec multiplicetur adoptio filiorum, et totius corporis redemptio compleatur. In bono ergo disperdet orbem terrarum. Erit etenim celum nouum, et nox non erit amplius. Denique reuelabit, inquit, faciem eius, ut reuelata facie spectemus gloriam Christi .



CAPUT XXII.

Fugiendas comessationes, ne se a nobis Moyses cum leuitis separet, et quomodo adhuc ueniat. Item quosnam rescindi iubeat Apostolus? Post hec nondum baptizati ad hanc tantam gratiam inuitantur, explosis ad extremum quorumdam excusationibus.

81. Aduertamus ergo in stadio constituti quantis  aut delectationi aut dolori erimus, qui nunc fautores nobis sunt, ne pro nobis incipiant erubescere. Sicut enim erit gaudium in celo super uno peccatore penitentiam agente , ita erit mestitia [a 1Kb] super eo qui, non exorata uenia, cursum huius uite confecerit. Castigemus ergo corpus nostrum ieiuniis, fugiamus indecoras comessationes. Caueamus ne nobis dicatur: Ululate a uino. Ne ueniat Moyses, et leuitas aduocet: et quicumque paratus ad Dominum armatam dexteram gerat, separet se ab his qui manducando et bibendo grauia contraxere peccata. Et hodie Moyses uenit, cum Lex recensetur: Moyses uocat, cum Lex precipit.

82. Apostolus docet  ut separemus nos ab omni fratre inquiete agente. Percutiamus  eum gladio spirituali, qui est uerbum Dei. . Non fratris, non propinqui accipiamus personam: sed omnem immundum a Christi secernamus altaribus; ut emundet et corrigat lapsus suos, quo ad sacramenta Christi redire mereatur.

83. Si quis autem non est baptizatus, securior conuertatur remissionem accipiens peccatorum. Siquidem baptismus uelut ignis quidam peccata consumit; quia Christus in igne et spiritu baptizat. Denique hunc typum [b 1Kb] legis in Regnorum libris , ubi Elias super altare ligna imposuit, et dixit ut mitterent super de hydriis aquam et dixit: Iterate, et iterauerunt; et dixit: Iterate tertio, et iterauerunt, tertio; et cum manaret aqua, precatus est  Elias, et ignis descendit de celo. Tu es 562 homo super altare, qui ablueris aqua, cuius exuritur culpa, ut uita renouetur. Lignum enim et stipulam consumit ignis. Noli timere ignem per quem illuminaris. Ideo tibi dicitur: Accedite ad eum, et illuminamini . Suscipite iugum Christi. Nolite timere quia iugum est: festinate, quia leue est. Non conterit colla, sed honestat. Quid dubitatis; quid procrastinatis? Non alligat ceruicem uinculis, sed mentem  gratia copulat: non necessitate constringit, [c 1Kb] sed uoluntatem boni operis dirigit.

84. Quid negas adhuc esse temporis? Omne tempus opportunum ad indulgentiam. Si aurum tibi offeram, non mihi dicis: Cras ueniam, sed iam exigis. Aurum accipere nemo differt, nullus excusat: redemptio anime promittitur, et nemo festinat. Ioannes in penitentiam baptizabat, et omnis Iudea conueniebat: Christus baptizat in Spiritu: Christus gratiam dispensat, et cum fastidio conuenitur. Typum baptismatis demonstrauit Elias , et celum aperuit quod fuit clausum tribus annis et sex mensibus. Quanto maiora munera ueritatis sunt! Aperuit utique celum non pluuia descendens, sed ascendens gratia. Nemo enim nisi  per aquam et Spiritum ascendit in regnum celorum. Clauserat celum hominibus perfidia, sed aperuit fides.

85. Patebat et ante hoc celum hominibus. Denique Enoch raptus ad celum est. Iterum clausum est: sed aperuit Elias qui raptus est curru igneo . Et uos potestis ascendere, si sacramenti gratiam consequamini. Quousque delectationes; quousque comessationes? Instat iudicii dies: dum differs gratiam, mors appropinquat. Quis dicat: Nunc mihi non uacat, occupatus sum, non mihi demonstres lumen, nolo tam cito me redimas, non mihi adhuc opus est regnum celeste? Nonne hoc dicit qui excusat se a baptismate? Et [d 1Kb] quanta gratia renouaris, o homo! Purgaris, et non exureris: sanaris, et non doles:  reformaris, et non dissolueris: ictum mortis non excipis, et resurgis. Et adhuc dissimulas; adhuc exspectas ut uiuas seculo, postea te reseruas Deo. Ignoras quod Cain propterea displicuerit sacrificium, quoniam non primitiua obtulit, sed primitiuis ipse perfunctus est, de sequentibus munus Deo tentauit offerre: Abel autem primitiarum suarum oblatione prelatus, [e 1Kb] meruit insigni pietatis laudari oraculo.



[DE NABUTHE IEZRAELITA.]





IN LIBRUM DE NABUTHE IEZRAELITA ADMONITIO.


uidetur hic liber nichil aliud continere nisi unum aut alterum sermonem, quos Ambrosius in diuites a quibus immanissime tenuiores homines diripiebantur, toto mentis ardore pronuntiauit. Haud dubie historia regis Achabi ac pauperis Nabuthe in Ecclesia tunc temporis recitata ipsi occasionem suppeditauit ; ut in altero crudelitatem auari diuitis, in altero pauperis extrema omnia perpetientis calamitatem ob oculos poneret. Quamobrem primo ostendit  nulli tempori suos Achabos, neque suos Nabuthas deesse; nec non etiam  dum loquebatur, inueniri pauperes tam diris modis exagitatos diuexatosque, ut profugere ex patria ne illic fame ac miseria interirent, cogerentur. Id summa cum uehementia exprobrat hisce diuitibus, quibus etiam ex parte prima proposite historie demonstrat  ipsos mediis in diuitiis quam egenos quoslibet magis egere: in rapinis  propriam utilitatem minus querere quam inopum spoliationem: postremo  eorumdem abstinentiam atque conuiuia ex equo miseris illis perniciem adferre solere. Tum  exposito eo loco Euangelii ubi opulentus quidam horrea noua ueteribus destructis exedificare cogitans inducitur, quam sit infelix locupletiorum conditio, patefacit. Mox ad argumentum suum rediens  aperit qua ratione Iezabel ut coniugis sui Achabi obsecundaret auaritie, funestissimam necem Nabuthe intulerit. Ea occasione insurgens aduersus diuites sui temporis in pauperes nichilo clementiores quam Achab et Iezabel, eos etiam atque etiam admonet, caueant ne istorum crimina imitando eadem quoque incurrant supplicia. Quoque id persuadeat efficacius, quis legitimus diuitiarum usus sit, docet ; ac simul quam nullius soliditatis ille sint, probat  inserta perbreui expositione totius psalmi LXXu, quem scite admodum proposite coaptat materie. Ad extremum  repetito eiusdem Achabi exemplo nichil uerius esse adstruit quam quod ultimo memorati psalmi uersiculo declaratur, Deum scilicet aduersus reges terre se se prebere terribilem, ac spiritum auferre principum eorum, a quibus tam atrociter tenues inopum facultates inuaduntur.

Cum autem ex iis que supra diximus, intelligere sit hac in opella multo frequentiorem Achabi quam Nabuthe fieri mentionem, forte cuipiam rogare lubeat, cur illi non potius indita fuerit inscriptio, de Achab rege, quam de Nabuthe Iezrelita, uel de Nabuthe paupere, ut uetustissimi mss. pre se ferunt. Responderi non incommode potest, hoc tribuendum sancti Antistitis amori erga pauperes, quorum gratia in eo tractatu non pauca disserit que ad consolationem eorum conferant; et quos  ibidem locupletioribus non tantum equal, sed etiam anteponit, utpote feliciores in sua tenuitate, ac Deo ipsi acceptiores. Ceterum exemplum hoc pauperis regie cupiditati non obsequentis admodum placuisse huic nostro Doctori non solum que hic leguntur indicio sunt; uerum etiam quod iam eodem illo exemplo usus fuerat, ut se ipse confirmaret stimularetque ad resistendum imperatori, a quo Iustine instinctu Catholicorum ecclesias tradere Arianis iubebatur: Nabuthe uites suas, inquit , uel proprio cruore defendit. Si ille uineam non tradidit suam, nos trademus Ecclesiam Christi? . . . Si ille patrum hereditatem non tradidit, ego tradam Christi hereditatem? Absit ut tradam hereditatem patrum, hoc est hereditatem Dionysii, etc.

Hoc loco dissimulandum non est Ambrosium ex Basilianis homiliis, de Auaritia, et in Ditescentes nonnulla mutuatum esse. Illud euincit uel sola affinitas  elegantissimarum earum descriptionum quibus apud utrumque, patris cuiusdam unum e liberis, ad alendos alios, uendere coacti, dolor atque estus tam concitato dicendi genere tamque ad mouendos animos idoneo exprimuntur. Si quid preterea ex Basilio desumptum hic reperitur, id quidem ferme nichil aliud est nisi pauce sententie, quas hinc inde excerptas Sanctus noster sue materie accommodauit. Et hoc omnem extra controuersiam esse non ibit inficias, qui considerauerit beatum Basilium non nisi obiter de Achab et Nabuthe loqui, de psalmo autem LXXu prorsus tacere, in quibus tamen potissima pars Ambrosiane commentationis posita est.

Nullum porro ex huius operis lectione argumentum eruere possis, unde liquido eiusdem etas cognoscatur. Attamen non nichil ad hanc rem inuestigandam uidetur prelucere, quod illic  narratur de potentium, consulum, principum atque optimatum auaritia: que quidem eo feritatis per hec tempora deuenerat, ut pauperes ad uertendum solum, deserendas coniuges, liberos ne fame in patria sua perirent, abducendos cogerentur. Enim uero Paulinus a quo nobis Ambrosii uita transmissa est, dum postremas beati Presulis actiones memorat, ita loquitur: Ingemiscebat uehementer cum uideret radicem malorum omnium auaritiam pullulare, que neque copia, neque inopia minui potest, magis magisque crescere in hominibus, et maxime in iis qui in potestatibus erant constituti; ita ut interueniendi apud illos grauissimus labor esset, qui omnia pretio distrahebant. Que res primo omne malum inuexit Italie, et exinde omnia uergunt in peius, etc. . Totius autem huiusce loci cum iis que in tractatu de quo agimus, dicuntur, maior est consensio, quam ut ad ea respexisse Paulinus non uideatur. Et quamuis idem ille auctor in scribendis Ambrosii gestis minime secutus fuerit accuratam temporum rationem; satis tamen intelligimus hec eo loci ab ipso esse memorata, quod reuera illorum procerum cupiditas numquam exarserit impotentius, quam sub extremum Theodosii Magni imperium: cum uidelicet Rufinum, Eutropium, aliosque prefectos Cesareos in tantam inuidiam atque odium sua adduxit rapacitas, ut Patres concilii Carthaginensis ab imperatoribus propter afflictionem pauperum cogerentur petere, ut defensores eis aduersus potentias diuitum cum episcoporum prouisione delegentur . Non est dubium quin ante ipsos Ambrosius quoque suam in causa tam pia caritatem nobilitauerit; unde nichil profecto uidemus obesse, quominus hoc ipso forte consilio eumdem librum anno 395, aut alio proximo, scriptum dicamus: adeo belle in id omnia conueniunt.





SANCTI AMBROSII MEDIOLANENSIS EPISCOPI DE NABUTHE IEZRAELITA LIBER UNUS [a 1Kb] . 



565 CAPUT PRIMUM.

Quomodo exemplo Nabuthe et Achab pauperes quotidie a diuitibus opprimantur; cum tamen natura omnes equales produxerit, et sepulcrum equales accipiat: qua de re Ambrosius fastum ac stultitiam diuitum insectatur.


1. Nabuthe historia tempore uetus est, usu quotidiana. Quis enim diuitum non quotidie concupiscit aliena? Quis opulentissimorum non exturbare contendit agellulo suo pauperem, atque inopem auiti ruris eliminare finibus? Quis contentus est suo? Cuius non inflammet diuitis animum uicina possessio? Non igitur unus Achab natus est: sed, quod peius est, quotidie Achab nascitur, et numquam huic seculo  moritur. Si unus occidit, assurgunt plurimi: plures qui rapiant, quam qui amittant. Non unus Nabuthe pauper occisus est: quotidie Nabuthe sternitur, quotidie pauper occiditur. Hoc metu percitum humanum genus cedit iam suis terris, migrat cum paruulis pauper onustus pignore suo: sequitur uxor illacrymans tamquam ad bustum prosequatur maritum. Minus tamen deplorat illa, que deflet suorum funera; quia etsi amisit coniugis presidium, sepulcrum tenet: et si filios non tenet, tamen exsules non dolet, non ingemit grauiora funeribus tenere prolis ieiunia.

2. Quousque extenditis, diuites, insanas cupiditates? Numquid soli inhabitabitis super terram? Cur eiicitis consortem nature? et uindicatis uobis possessionem nature? In commune omnibus diuitibus atque pauperibus terra fundata est, cur uobis ius proprium soli, diuites, arrogatis? Nescit natura diuites, que omnes pauperes 566 generat. Neque enim cum uestimentis nascimur, nec cum auro, argentoque generamur. Nudos fudit in lucem, egentes cibo, amictu, poculo: nudos recipit terra quos edidit, nescit fines possessionum sepulcro includere. Cespes angustus eque et pauperi abundat et diuiti: et terra que uiuentis non cepit affectum, totum iam diuitem capit. Nescit ergo natura discernere quando nascimur,  nescit quando deficimus. Omnes similes creat, omnes similes gremio claudit sepulcri. Quis discernat species mortuorum? Redoperi terram, et si potes, diuitem deprehende. Eruderato paulo post tumulum, et si cognoscis egentem, argue; nisi forte hoc solo quod cum diuite plura pereunt.

3. Serice uestes, et auro intexta uelamina, quibus diuitis corpus ambitur, damna uiuentium, non subsidia defunctorum sunt. Unguentum accipis [b 1Kb] diues, et fetidus es: perdis alienam gratiam, nec acquiris tuam. Heredes relinquis qui litigent. Heredibus relinquis depositum magis hereditarium, quam commodum uoluntarium, qui id quod relictum est minuere ac uiolare formident. Si frugi heredes sunt, custodiunt: si luxuriosi, exhauriunt. Itaque aut bonos  heredes perpetua condemnas sollicitudine: aut malos dimittis, quo tua facta condemnent.



CAPUT II.

Diuites quanto magis abundant censu, tanto pauperiores esse affectu. Id Achab et Nabuthe contentione planum fit. Mox proposito Scripture textu, petitio illa, Da mihi, quam abiecta sit, perpenditur.


4. Sed quid arbitraris quod dum uiuis, abundas omnibus? O diues, nescis quam pauper sis, quam inops tibi ipse uidearis, qui te diuitem dicis! Quanto plus habueris, plus requiris: 567 et quidquid acquisieris, tamen tibi adhuc indiges. Inflammatur lucro auaritia, non restinguitur. Quasi gradus quosdam cupiditas habet: quo plures ascenderit, eo ad altiora  festinat, unde sit grauior ruina lapsuro. Tolerabilior tamen iste cum minus haberet: census sui contemplatione mediocria requirebat; accessione patrimonii accessit cupiditatis angmentum. Non uult esse degener uotis, pauper in desideriis. Ita duo intolerabilia simul iungit, ut ambitiosam spem diuitis augeat, et non deponat mendicitatis affectum. Denique docet nos Scriptura diuina quam misere egeat, mendicet abiecte.

5. Rex Achab in Isrel erat, et pauper Nabuthe. Ille regni opibus affluebat: [c 1Kb] iste angusti soli cespitem  possidebat. Nihil pauper de possessionibus diuitis concupiuit: rex sibi egere uisus est, quia uineam habebat pauper uicinus. Quis igitur tibi pauper uidetur; qui contentus est suo, an qui concupiscit alienum? Alter certe pauper censu uidetur, alter est pauper affectu. Affectus diues egere non nouit: census abundans nequit auari pectus replere. Ideoque diues cupidus in inuidia possessionis, et paupertatis querela est. Sed iam Scripture uerba consideremus.

6. Et factum est, inquit, post hec uerba, erat uinea Nabuthe Iezrelite in Isrel iuxta domum Achab regis Samarie. Et locutus est Achab ad Nabuthe dicens: Da mihi uineam tuam, et erit mihi in hortum olerum; quoniam propinquat domui mee: et dabo tibi  pro ea aliam uineam: si uero placuerit tibi, dabo tibi pecuniam pro uinea ista, et erit mihi in hortum olerum: Et dixit Nabuthe ad Achab: Non fiat hoc a Deo, ut dem tibi hereditatem patrum meorum. Et turbatus est spiritus eius, et dormiuit in lecto suo, et uelauit faciem suam, et non manducauit panem .

7. Exposuerat supra Scriptura diuina , quia Eliseus cum esset pauper, reliquit boues suos, et cucurrit ad Eliam, et occidit eos, et erogauit populo, et adhesit prophete. Ad condemnationem igitur premissa sunt diuitis, qui in isto rege describitur, eo quod habens beneficia Dei, sicut iste Achab, cui Dominus et regnum donauit, et pluuiam Elie uatis oratione concessit, diuina mandata uiolauerit.

 8. Audiamus ergo quid dicat: Da mihi, inquit. Que alia uox egentis est? Que uox alia stipem publicam postulantis, nisi Da mihi, hoc est, da mihi, quia egeo: da mihi, quia aliud uiuendi subsidium habere non possum: da mihi, quia non est mihi panis ad uictum, nummus ad potum, sumptus ad alimentum, ad indumentum substantia: da mihi, quia tibi Dominus dedit unde largiri debeas, mihi non dedit: da mihi, quia nisi tu dederis, habere non potero: da mihi, quia scriptum est: Date eleemosynam . Hec quam abiecta, quam uilia! Non habent enim humilitatis affectum, sed cupiditatis incendium. In ipsa autem deiectione quanta impudentia! Da mihi, inquit, uineam tuam. Confitetur  alienam, ut poscat indebitam.

568 9. Et dabo, inquit, tibi pro ea aliam uineam. Diues quod suum est quasi uile fastidit; quod enim alienum est, quasi pretiosissimum concupiscit.

10. Si uero placuerit tibi, dabo tibi pecuniam. Cito reprehendit errorem suum, pecuniam offerendo pro uinea. [a 1Kb] Nihil enim uult alterum possidere, qui totum desiderat suis possessionibus occupare.



CAPUT III.

Non tam propter utilitatem diuites aliena concupiscere, quam ut alios homines excludant. Quam inane sit illud desiderium, quod eos brutis ipsis inferiores esse conuincit: quam etiam turpe sit paternam possessionem ob luxuriam diuendere: postremo quam impatienter diuites repulsam ferant!


11. Et erit mihi, inquit, in hortum olerum. Hec erat igitur omnis insania, hic omnis furor, ut spatium uilibus oleribus quereretur. Non tam ergo ipsi cupitis quasi utile possidere; sed alios uultis excludere. Maior uobis cura de pauperum spoliis, quam de uestris emolumentis est. Iniuriam uestram putatis, si quid pauper habeat, quod dignum possessione  diuitis [b 1Kb] estimetur. Damnum uestrum creditis, quidquid alienum est. Quid uos delectant nature dispendia? Uniuersis creatus est mundus, quem pauci diuites uobis defendere conamini. Non enim terrena tantum possessio, sed celum ipsum, er, mare, in usum paucorum diuitum uindicatur. [c 1Kb] Hic er, quem tu diffusis includis possessionibus, quantos alere populos potest? Numquid Angeli diuisa celi spatia habent, ut tu terram positis distinguas terminis?

12. Clamat Propheta: ue iis qui iungunt domum ad domum, et uillam ad uillam ! Et arguit eos inefficacis auaritie. Fugiunt enim cohabitare hominibus, et ideo excludunt uicinos: sed fugere non possunt; quia cum hos excluserint, alios rursum inueniunt:  et cum illos propulsauerint, ad aliorum necesse est eos uiciniam peruenire. Soli enim super terram habitare non possunt. Aues auibus se associant, denique ingentis plerumque agminis uolatu celum obtexitur: pecus pecori adiungitur, pisces piscibus: nec damnum ducunt, sed commercium uiuendi, cum plurimum comitatum capessunt, et quoddam munimentum solatio frequentioris societatis affectant. Solus tu, homo, consortem excludis: includis feras; struis habitacula bestiarum, destruis hominum. Inducis mare intra predia tua, ne desint bellue: producis fines terre, ne possis habere finitimum.

13. Audiuimus uocem diuitis aliena querentis, audiamus uocem pauperis propria uindicantis: Non  fiat, inquit, hoc a Deo, ut dem tibi hereditatem patrum meorum. Quasi quamdam contagionem sui pecuniam esse diuitis arbitratur, quasi dicat: Pecunia tua tecum sit in perditionem ; ego autem hereditatem patrum meorum non possum uendere. Habes quod sequaris, diues, si sapias; ut non uendas agrum tuum pro nocte meretricis: 569 non transfundas ius tuum pro sumptu comessationis, deliciarumque  impensis: non adiudices domum tuam ad ludum alee, ne ius hereditarie pietatis amittas.

14. His auditis, turbatus est spiritus auari regis: Et dormiuit in lecto suo, et uelauit faciem suam, et non manducauit panem suum. Lugent diuites, si non potuerint aliena diripere: si suis pauper non cesserit facultatibus, uim meroris tegere non possunt. Dormine desiderant, uelant faciem suam; ne quidquam in orbe terrarum alienum uideant, ne quidquam in hoc mundo non esse suum nouerint, ne audiant uicinum iuxta se aliquid possidere, ne audiant pauperem sibi contradicentem. Horum sunt anime, quibus dicit propheta: Mulieres diuites, exsurgite .



CAPUT Iu.

Cur dicatur Achab panem suum non manducasse? Abstinentie diuitum ac pauperum elegans comparatio. Quanta sit stultitia heredibus opes sollicite comparare; deque diuitis cuiusdam sordibus.


15. Et non manducauit, inquit, panem suum ; quoniam querebat alienum. Etenim diuites magis alienum panem, quam suum manducant, qui rapto uiuunt, et rapinis sumptum exercent suum. Aut certe non manducauit panem suum uolens se morte mulctare, quod ei aliquid negaretur.

16. Compara nunc affectum pauperis. Nihil habet, et ieiunare uoluntarius nisi Deo nescit, ieiunare nisi ex necessitate non nouit. Diuites, eripitis quidem pauperibus uniuersa, aufertis omnia, nichil relinquitis: penam tamen pauperum uos potius, diuites,  sustinetis. Illi ieiunant, si non habeant; uos, cum habetis. A uobis igitur prius penam exigitis, [a 1Kb] quam pauperibus irrogatis. uos igitur uestro affectu luitis misere paupertatis erumnas: et pauperes quidem non habent quo utantur; uos autem nec ipsi utimini, nec alios uti sinitis. Eruitis aurum de metalli uenis, sed rursum absconditis illud. Quantorum uitas in illo infoditis auro!

17. Cui illa seruantur, cum legeritis de auaro diuite: Thesauros condit, et ignorat cui congregat eos ? Heres otiosus exspectat, heres fastidiosus increpat, quod sero moriamini. Odit incrementa hereditatis sue, ad damna festinat. Quid igitur miserius, quando nec apud illum cui laboratis, gratiam derelinquitis? Propter illum totis mestam  diebus toleratis famem, quotidiana mense uestre damna metuentes: propter illum [b 1Kb] diurna adornatis ieiunia.

18. Noui ego diuitem in agrum proficiscentem,  panes breuiores urbe delatos numerare solere; ut pro numero panis estimaretur quot dies in agro futurus esset. Nolebat obsignatum aperire horreum; ne quid de condito minueretur. 570 Panis unus singulis diebus deputabatur, qui tenacem uix satiare posset. [c 1Kb] Comperi etiam ueri fide, si quando ei ouum esset appositum, queri quod pullus esset occisus. Hoc ideo scribo, ut cognoscatis uindicem esse Dei iustitiam, que lacrymas pauperum uestro ulciscatur ieiunio.



CAPUT u.

Multorum pauperum sanguine ac uita constare diuitum mensas; atque inibi de patre quodam, cuius, a diuite coacti ad uendendum filium, dolor ac estus animi pulcherrime describuntur: item immanem esse diuitum duritiem, quam sumptu suo et luxu ipse quoque augent mulieres.


19. Quam religiosum esset ieiunium, si sumptum conuiuii tui deputares pauperibus! Tolerabilior iam diues ille, cuius de mensa ea que cadebant, pauper Lazarus colligebat saturari cupiens: sed etiam ipsius mensa multorum pauperum constabat sanguine; et ipsius pocula, multorum quos ad laqueum cegerat, rorabant eruorem.

20. Quanti necantur, ut uobis quod delectat, paretur? Funesta fames uestra, funesta luxuries. Ille de summis culminibus ruit, ut frumentis ampla uestris receptacula prepararet. Ille de sublimi cacumine alte arboris decidit, dum genera uuarum explorat, quas deferat, quibus digna conuiuio tuo uina  fundantur. Ille mari mersus est, dum ueretur ne piscis mense tue desit, aut ostrea. Ille brumali frigore dum lepores inuestigare, aut laqueis studet aues captare, diriguit. Ille ante oculos tuos, si quid forte displicuit, uerberatur ad mortem, atque ipsas epulas fuso respergit cruore. Denique diues erat qui sibi ad mensam caput prophete pauperis iussit afferri: et aliud unde saltatrici premium solueret, non inuenerat, nisi ut pauperem iuberet occidi.

21. uidi ego pauperem duci, dum cogeretur soluere quod non habebat, trahi ad carcerem, quia uinum deesset ad mensam potentis; deducere in auctionem filios suos, ut ad tempus penam differre posset. Inuento forte aliquo qui in illa necessitate subueniret, redit ad hospitium cum suis pauper, direpta spectans omnia, nichil sibi ad cibum relictum,  ingemiscens filiorum famem, dolens quod eos non potius ei qui posset pascere, uendidisset. Redit ad consilium, uendendi sumit arbitrium. Compugnabant tamen inopie iniuria, et paterne pietatis gratia:  fames urgebat ad pretium, natura ad officium: commori filiis paratus, quam a filiis separari, sepe gradum protulit, sepe reuocauit. uicit tamen in eo necessitas, non uoluntas, et ipsa concessit pietas necessitati.

22. Consideremus nunc patrie mentis procellas exestuantes, quem de liberis prius traderet. Quem, inquit, uendam priorem? Scio enim quod 571 non satis est unius pretium ad pastum reliquorum. Hoc solum diues fecunditas ad erumnam. Quem offeram? Quem frumenti auctionator libenter aspiciet? Primogenitum offeram? Sed primus me patrem uocauit. Hic est maior ex filiis, quem congrue honoro seniorem. Sed iuniorem dabo? At istum teneriore amore complector. Illum erubesco, huius misereor:  illius gradum suspiro, huius etatem: ille iam sentit erumnam, iste ignorat: flectit me illius dolor, huius inscitia. Ad alios me conferam? Ille mihi plus blanditur, iste plus uerecundatur: ille parenti similior, hic utilior: in illo imaginem meam uendo, in isto spem meam prodo. Me miserum! Non inuenio quid faciam, non habeo quid eligam. Circumuallant me facies calamitatum, erumnarum chorus.

23. Ferina hec rabies est, eligere quem tradas. Fere ipse cum pericula imminere proli ac sibi sentiunt, solent eligere quos liberent, non quos offerant. Quomodo igitur discernam affectum nature? Quomodo obliuiscar, quomodo exuam patris mentem? Quomodo filii auctionem constituam? Quo sermone paciscar pretium? Quibus tradam manibus in  seruitutem filium? Quibus oculis aspiciam seruientem? Quibus osculis discedenti ualedicam? Quibus factum excusem sermonibus? Fili, ego te pro meo cibo uendidi. Funestior ergo iam pauperis mensa, quam diuitis. Ille addicit alienos, ego meum uendo: ille necessitatem imponit: ego affero uoluntatem. Ut sit excusabilior causa, adiiciam: Fili, pro fratribus tuis seruies, ut illis querantur alimenta. Et Ioseph a fratribus suis in seruitutem uenumdatus est, postea et ipsos et patrem pauit. Respondebit et ille: Sed non eum uendidit pater, at fleuit amissum: sed postea etiam ipse in potestatem diuitis uenit, et uix potuit liberari. Postea genus eius diuitiis Aegypti multa etate seruiuit. uende me postremo, pater, ea conditione, ne diuites emant.

 24. Hesi, fateor: uerum quid faciam? Nullum uendam? Sed dum unum considero, omnes uidebo fame pereuntes. Si unum tradam, quibus oculis uidebo ceteros de mea impietate suspectos, ne alios quoque uendam? Quo pudore regrediar domum? Quomodo intrabo? Quo habitabo affectu, [a 1Kb] qui mihi abnegaui filium, quem non morbus absumpsit, non mors abstulit? Qua conscientia considerabo mensam meam, quam sicut nouella oliuarum in circuitu tot filii uestiebant.

 25. Hec pauper te presente deplorat, et tibi auaritia aurem obstruit, nec mens tua facti miserabilis horrore mollitur. Totus populus ingemiscit, et solus diues non flecteris, nec audis Scripturam dicentem: Perde pecuniam propter fratrem, et amicum, et non abscondas eam sub lapide in mortem . Et quia non audis, ideo exclamat Ecclesiastes dicens: Est languor malus, quem uidi sub sole, diuitias custodiri in malum possidentis eas . Sed fortasse redeas domum et cum uxore conferas: illa te hortetur ut redimas uenumdatum. Immo magis hortabitur ut mundum muliebrem conferas, unde potes [b 1Kb] uel paruo pauperem liberare. Illa tibi imponet sumptuum necessitatem; ut gemma bibat, 572 in ostro dormiat, in argentea sponda recumbat,  auro oneret manus, ceruicem monilibus.

26. Delectantur et compedibus mulieres, dummodo auro ligentur. Non putant onera esse, si pretiosa sint: non existimant uincula esse, si in his thesauri coruscent. Delectant et uulnera; ut aurum auribus inseratur, et margarite dependeant. Habent et gemme pondera sua, habent et uestimenta frigora sua. Sudatur in gemmis, algetur in sericis; tamen pretia iuuant: et que natura auersatur, commendat auaritia. Smaragdos, et hyacinthos, beryllum, achatem, topazion, amethystum, iaspin, sardion, summo querunt furore: uel si dimidium patrimonii petatur, non parcunt dispendio, dum indulgent cupiditati. Non abnuo gratum quemdam lapidum istorum esse fulgorem, sed tamen lapidum. Et ipsi admonent  contra naturam expoliti, ut saxorum deponerent asperitatem, rigorem magis mentis esse expoliendum, quam lapidum.



CAPUT uI.

Quam nulla sit opum efficacia: et cur ille diuitie appellentur! Miseriorem esse diuitum quam mancipiorum seruitutem: ubi locus hic Euangelii, Quid faciam . . . . destruam horrea mea, etc., pie ac facunde expenditur.

27. Quis artifex unum diem uite hominis potuit adiungere? Quem diuitie eius ab inferis redemerunt? Cuius egritudinem pecunia mitigauit? Non in abundantia diuitiarum, inquit, uita eius . Et alibi: Nihil prosunt thesauri iniustis: iustitia autem  liberat a morte . Merito clamat Propheta: Diuitie si affluant, nolite cor apponere . Quid enim mihi prosunt, si me a morte liberare non possunt? Quid mihi prosunt, si mecum post mortem esse non possunt? Hic acquiruntur, hic relinquuntur. Somnium igitur loquimur, non patrimonium. Unde bene ait idem Propheta de diuitibus: Dormierunt somnum suum, et nichil inuenerunt omnes uiri diuitiarum in manibus suis ; hoc est dicere: Nihil inuenerunt in operibus suis diuites, qui  nichil pauperibus contulerunt: nullius iuuerunt inopiam, nichil ad utilitatem suam proficiens reperire potuerunt.

28. Ipsum nomen considera. Ditem dicunt gentiles inferorum presulem, arbitrum mortis ditem appellant et diuitem, quod nisi mortem diues inferre non nouerit, cui regnum de mortuis, cui sedes inferi sunt. Quid est enim diues, nisi quidam inexplebilis gurges diuitiarum, inexplebilis auri fames ac sitis? Quo plus hauserit, plus inardescit. Sic propheta admonet: Qui diligit, inquit, argentum, non satiabitur argento : Et infra idem: Et quidem hoc pessimus languor. Sicut enim fuit, ita et abiit, et abundantia eius laborat in uentum. Et quidem omnes dies eius in tenebris, et luctu, et iracundia multa, et languore, et ira ; ut tolerabilior  sit conditio seruulorum. Illi enim hominibus seruiunt, iste peccato. Sic inquit Apostolus : Qui enim facit peccatum, seruus est peccati. Semper in laqueis, semper in uinculis est: numquam liber a compedibus, quia semper in criminibus. Quam 573 misera seruitus, seruire peccatis!

29. Nature ipsius nescit munia, nec somni ipsius nouit uices, aut cibi fungitur suauitate, cuius nullum est immune seruitium. Dulcis enim somnus serui, etsi modicum uel multum edat: at [a 50Kb] satiato diuitiis, non est qui eum sinat dormire. Excitat eum cupiditas, exagitat cura peruigil aliena rapiendi, torquet inuidia, mora uexat, sterilitas prouentuum infecunda perturbat, sollicitat abundantia. Unde illi diuiti, cuius possessio uberes fructus attulit, qui cogitauit intra  se dicens: Quid faciam, quod non habeo quo congregem fructus meos? et dixit: Hoc faciam, destruam horrea mea, et maiora faciam; illo congregabo omnia que nata sunt mihi, et dicam anime mee: Anima, habes multa bona in annos multos posita, requiesce, manduca, bibe, epulare; respondit Deus: Stulte, hac nocte animam tuam repetunt a te: que autem parasti, cuius erunt ? Ne ipse quidem Deus eum dormire permittit. Interpellat cogitantem, excitat dormientem.

30. Sed nec ipse se quietum esse patitur, qui de abundantia diuitiarum suarum sollicitatur, et in ubertate fructuum uocem egentis emittit. Quid faciam, inquit? Nonne hec pauperis uox est, non habentis subsidia uiuendi? Egens omnium huc atque  illuc respicit, scrutatur hospitium, nichil inuenit ad usum alimenti: considerat nichil miserius quam fame confici, et cibi indigentia mori: querit mortis compendia, et tolerabiliora obeundi supplicia rimatur: arripit gladium, suspendit laqueum, ignem adolet, explorat uenenum: et inter hec quid eligat dubius, dicit: Quid faciam? Deinde uite huius suauitate reuocatus  cupit reuocare sententiam, si possit uiuendi substantiam reperire. Aspicit nuda omnia, uacua omnia, et ait: Quid faciam? Unde mihi alimenta, unde uestitus? uolo uiuere, si habeam quomodo possim uitam hanc sustinere: sed quibus cibis, quibus subsidiis?

31. Quid faciam, inquit, quod non habeo? Clamat se diues non habere. Paupertatis hic sermo est: de inopia queritur abundans fructibus. Non habeo, inquit, quo congregem fructus meos. Putares illum dicere: Non habeo fructus, unde uiuendum est mihi. Beatus qui de abundantia periclitatur; immo miserior iste fecunditatibus suis, quam pauper, cui periculum de egestate est. Habet ille unde excuset erumnam; habet certe iniuriam, non habet culpam:  iste non habet quem preter se arguat.

32. Et dixit: Hoc faciam, horrea mea destruam. Putes adhuc dicere illum: Aperiam horrea mea, ingrediantur qui tolerare famem non queunt, ueniant inopes, intrent pauperes, repleant sinus suos, destruam parietes qui excludunt esurientem. Ut quid ego abscondam, cui Deus facit abundare quod largiar? Ut quid repagulis portarum claudam frumenta, [b 1Kb] quibus Deus totum 574 repleuit camporum ambitum, que sine custode nascuntur et abundant?



CAPUT uII.

Eumdem locum B. Doctor prosequitur, ostenditque auaros cum de bonis benefacere deberent, malle pecunias in edificando consumere; ipsosque magis enormitate pretiorum, quam ubertate prouentuum delectari: quos tamen docet quo fructus suos secure possint recondere.


33. uicta est spes auari. Rumpuntur uetusta horrea messibus nouis. Minus, inquit, habui, et frustra seruaui: plus natum est, et cui congrego? Dum incrementa pretiorum aucupor, amisi usum beneficiorum. Quantas anni superioris frumento potui animas pauperum reseruare? Hec me magis seruare delectarent pretia, que non nummo estimantur, sed gratia. Imitabor sanctum Ioseph humanitatis predicatione: clamabo uoce magna: uenite, pauperes, edite panes meos, expandite gremium, suscipite frumentum. Fecunditas diuitis, totius orbis abundantia,  omnium debet esse fertilitas. Tu uero non hoc dicis, sed ais: Destruam horrea mea. Recte destruis ea, a quibus nullus pauper onustus reuertitur. Horrea iniquitatis sunt receptacula, non pietatis subsidia. Recte destruit qui sapienter edificare non nouit. Destruit sua diues, qui nescit eterna: destruit horrea, qui non nouit sua frumenta diuidere, sed claudere.

 34. Et maiora, inquit, faciam. Infelix, uel id dispensato pauperibus, quod pro sumptu edificationis impendis. Dum liberalitatis gratiam refugis, damna edificationis exsoluis.

35. Et addidit: Illo congregabo omnia que nata sunt mihi, et dicam anime mee: Anima, habes multa bona. [a 1Kb] Conficitur auarus semper ubertate prouentuum, dum uilitatem alimonie calculatur. Fecunditas enim uniuersorum est, sterilitas soli auaro est questuosa. Delectatur magis enormitate pretiorum, quam abundantia copiarum; et mauult habere quod solus, quam quod cum omnibus uendat. uide timentem ne superfluat cumulus frumentorum, ne super horrea redundans transfundatur in pauperes, et boni alicuius occasio indigentibus acquiratur. Soli sibi  partus terrarum uindicat diues, non quo ipse uti uelit, sed aliis denegare.

36. Habes, inquit, multa bona. Nescit auarus bona, nisi ea que questuosa sunt, nominare. Sed acquiesco ei, ut bona dicantur que sunt pecuniaria. Cur ergo de bonis facitis mala, cum de malis bona facere debeatis? Scriptum est enim: Facite uobis amicos de mammona iniquitatis . Ei ergo qui uti sciat, bona sunt: ei [b 1Kb] qui uti nesciat, recte mala. Dispersit, dedit pauperibus, iustitia eius manet in eternnm . Quid hoc melius? Bona sunt, si 575 pauperibus largiaris, in quo tibi debitorem Deum quadam pietatis feneratione constituas. Bona sunt si aperias horrea iustitie tue, ut sis panis pauperum, uita egentium, oculus cecorum, orbatorum  infantium pater.

37. Habes unde facias, quid uereris? Tua te uoce conuenio. Habes multa bona in annos multos posita, potes et tibi et aliis abundare. Habes fecunditatem publicam, quid destruis horrea tua? Ostendo tibi ubi melius tua frumenta custodias, ubi bene sepias, ut fures ea tibi auferre non possint. Include ea in corde pauperum, ubi ea nullus gurgulio consumat, nulla corrumpat uetustas. Habes apothecas, inopum sinus: habes apothecas, uiduarum domos: habes apothecas, ora infantium, ut dicatur tibi: Ex ore infantium et lactentium perfecisti laudem . Iste sunt apothece, que maneant in eternum: ista horrea, que fecunditas futura non destruat. Nam quid iterum facias, si tibi plus natum fuerit anno sequenti?  Iterum ergo et illa destrues, que nunc facere paras, et maiora facies. Dat enim tibi fecunditatem Deus, ut aut uincat aut condemnet auaritiam tuam; quo excusationem habere non possis: tu uero quod per te multis nasci uoluit, tibi soli reseruas,  immo et tibi adimis; magis enim seruares tibi, si dispertireris aliis. Bonorum enim fructus munerum in eos ipsos qui contulerint, reuertuntur, et gratia liberalitatis [c 1Kb] in auctorem redit. Denique scriptum est: Seminate uobis ad iustitiam . Esto spiritalis agricola, sere quod tibi prosit. Bona satio in corde uiduarum. Si terra tibi reddit fructus uberiores quam acceperit, quanto magis misericordie remuneratio reddet multiplicatiora que dederis!



CAPUT uIII.

Incogitantem auarum morte urgeri, eumque iure stultum uocitari memorato Euangelii loco: quanto melius pecunie distribuantur, quam retineantur; et quam inepte sese ab impertienda eleemosyna diuites excusent!


38. Deinde, homo, nescis quia terre partum preuenit dies mortis, misericordia autem incursum mortis excludit? Adsistunt iam qui reposcant animam tuam, et tu adhuc differs operum fructus tuorum. Adhuc tu tibi [d 1Kb] tempora uiuendi longa metaris? Stulte, hac nocte repetunt animam tuam a te . Bene ait nocte; nocte enim anima auari reposcitur: a tenebris incipit, et in tenebris perseuerat. Auaro semper nox est; dies iusto, cui dicitur: Amen, amen dico tibi, hodie mecum eris in paradiso . Stultus autem sicut luna mutatur : iusti autem fulgebunt sicut sol in regno Patris sui . Recte arguitur stultitie, qui in manducando et bibendo locarit spem suam.  Et ideo ei tempus mortis urgetur, secundum quod dictum est ab ipsis qui gule seruiunt: Manducemus et bibamus; cras enim moriemur . Recte dicitur stultus, quia anime sue corporalia subministrat; quia recondit que cui seruet, ignorat.

576 39. Et ideo ei dicitur: Que autem parasti, cuius erunt ? Quid quotidie metiris, et numeras, et obsignas? Quid aurum trutinas, argentum ponderas? Quanto melius est liberalem esse dispensatorem, quam sollicitum custodem! Quantum tibi prodesset ad gratiam, multorum pupillorum patrem nominari, quam innumeras stateras in sacculo obsignatas habere! Pecunia etenim hic relinquitur: gratia autem operum bonorum nobiscum ad iudicem meriti defertur.

 40. Sed fortasse dicas, quod uulgo soletis dicere: Non debemus ei donare, cui Deus ita maledixit, ut eum egere uellet. Sed non pauperes maledicti, cum scriptum sit: Beati pauperes spiritu, quoniam ipsorum est regnum celorum . Non de paupere,  sed de diuite Scriptura dicit: Captans pretia frumenti, maledictus erit . Deinde non requiras quid unusquisque mereatur. Misericordia non de meritis iudicare consueuit, sed necessitatibus subuenire: iuuare pauperem, non examinare iustitiam. Scriptum est enim: Beatus qui intelligit super egenum et pauperem . Quis est qui intelligit? Qui compatitur ei, qui aduertit consortem esse nature, qui cognoscit quod et diuitem et pauperem fecit Dominus, qui scit quod sanctificet fructus suos, si de his delibet aliquam pauperibus portionem. Ergo cum habeas unde benefacias, ne differas dicens: Cras dabo; ne largiendi amittas copiam. Periculosa est de alterius salute dilatio. Potest fieri ut dum tu differs, ille moriatur. Magis ante mortem  precurre, ne forte auaritia te et cras impediat, et promissa fraudentur.



CAPUT IX.

Quomodo Iezabel que est auaritia, diuitibus possessionem quam contra iustitiam desiderant, polliceatur.

41. Sed quid dicam, ne differas liberalitatem? Utinam non approperes rapinam: utinam quod concupieris, non extorqueas: utinam alienum non petas, negatum pretermittas, excusatum patienter feras, non audias illam Iezabel [a 1Kb] que est auaritia, quodam profluuio uanitatis dicentem: Ego tibi dabo possessionem quam desideras . Tu tristis es, quia uis mensuram considerare iustitie; ut alienum non eripias: ego habeo mea iura, habeo  meas leges; calumniabor ut spoliem: et ut possessio pauperis eripiatur, uita pulsabitur.

42. Quid enim aliud in illa historia, nisi diuitum auaritia describitur, que est uanum profluuium, quod omnia fluuii modo rapiat, et nulli usui profutura transducat? Hec est Iezabel non una, sed multiplex: non unius temporis, sed temporum plurimorum: hec omnibus dicit, sicut illa dixit uiro suo Achab. Surge, manduca panem, et redi ad te: ego dabo tibi uineam Nabuthe Iezrelite.

43. Et scripsit librum nomine Achab, et signauit annulo illius, [b 1Kb] et misit librum ad seniores, [c 41Kb] et ad liberos eos qui morabantur cum Nabuthe. Et erat scriptum 577 in libro: Ieiunate ieiunium, et constituite Nabuthe in principem populi, et constituite duos uiros  filios iniquitatis ex diuerso eius; ut falsum testimonium perhibeant aduersus eum dicentes: Benedixit [d 1Kb] Deum et regem; et producite illum, et lapidate .



CAPUT X.

Diuites, cum aliena rapere non possunt, pre tristitia cibum non capere: et inibi quid ieiunium aut preces Deo acceptas reddat: deinde quam contraria Deus precipiat, et ipsi faciant.


44. Quam euidenter expressa est diuitum consuetudo! Contristantur si aliena non rapiant: renuntiant cibo, ieiunant, non ut peccatum minuant, sed ut crimen admittant. uideas illos tunc conuenientes ad Ecclesiam, officiosos, humiles, assiduos, ut effectum sceleris impetrare mereantur. Sed dicit illis Deus: Non hoc ieiunium elegi, nec si flectas ut circu lum collum tuum, cinerem etiam et cilicium substernas, nec sic uocabitis ieiunium acceptum. Non tale ieiunium elegi, dicit Dominus. Sed solue omnem colligationem iniustitie, dissolue obligationes uiolentarum commutationum,  dimitte confractos in remissionem, et omnem conscriptionem iniquam disrumpe: frange panem tuum esurienti, egenos non habentes tectum induc in domum tuam: si uideris nudum, uesti; et domesticos seminis tui non despicies. Tunc orietur tibi matutinum lumen tuum, et sanitas tua matura orietur et precedet ante te iustitia, et maiestas Dei circumdabit te: tunc clamabis, et Deus exaudiet te, adhuc te loquente, dicet: Ecce adsum .

45. Audis, diues, quid Dominus Deus dicat? Et tu ad Ecclesiam uenis, non ut aliquid largiaris pauperi, sed ut auferas: ieiunas, non ut conuiuii tui sumptus proficiat egenis, sed ut spolium de egentibus adipiscaris. Quid tibi uis cum libro et charta,  [e 1Kb] et signaculo, et conscriptione, et uinculo iuris? Non audisti: Solue omnem colligationem iniustitie, dissolue obligationes uiolentarum commutationum, dimitte confractos in remissionem; et omnem conscriptionem iniquam disrumpe. Tu mihi tabulas offers, ego tibi recito Dei legem: tu atramento scribis, ego tibi Spiritu Dei inscripta repeto oracula prophetarum: tu testimonia falsa componis, ego testimonium conscientie tue posco, quam iudicem tui effugere et declinare non poteris, cuius testimonium non poteris recusare in die qua reuelabit Dominus occulta hominum. Tu dicis: Destruam horrea mea; et Dominus dicit: Sine magis quidquid intra horreum est, pauperibus deputari, sine cellas istas egenis prodesse. Tu dicis: Maiora faciam, et illo congregabo omnia  que nata sum mihi; Dominus dicit: Frange esurienti panem tuum. Tu dicis: Tollam pauperibus domum suam; Dominus autem dicit, ut egenos non habentes  tectum inducas in domum tuam. Quomodo uis, diues, ut Deus te exaudiat, cum tu 578 Deum non putes audiendum? Si non acquiescatur arbitrio diuitis, scena componitur: Dei estimatur iniuria, si diuitis petitio refutetur.



CAPUT XI.

Nabuthe a duobus falsis testibus accusatus lapidatur; Achab inde primo tristitiam simulat, mox in eius inuadit possessionem. Quam sententiam in ipsum Deus pronuntiauerit; et presertim cur meretrices in eiusdem sanguine dicantur sese lauature: ubi et de supplicio Iezabel.

46. Deum, inquit, benedixit et regem , equalis uidelicet persona, ut sit equalis contumelia. Benedixit, inquit, Deum et regem. Ne  diuitem maledicti nomen offendat, et sermonis ipso ledatur sono, benedictio pro maledicto uocatur. Queruntur duo testes iniquitatis. Duobus testibus et Susanna est appetita: duos testes et Synagoga inuenit, qui aduersum Christum falsa iactarent: duobus testibus pauper occiditur. Produxerunt igitur Nabuthe foras, et lapidauerunt eum . Utinam uel in suis ei liceret mori! Pauperi ipsam diues inuidet sepulturam.

47. Et factum est, inquit, cum audisset Achab quia mortuus est Nabuthe, conscidit uestimenta sua, et cooperuit se cilicio. Et factum est post hec, et surrexit, et descendit Achab ad uineam Nabuthe Iezrelite, possidere eam . Irascuntur diuites et calumniantur, ut noceant, si non obtineant quod desiderauerint.  Cum autem calumniati nocuerint, dolere se simulant: tristes tamen et tamquam mesti, non corde, sed uultu, in possessionis direpte locum prodeunt, et impressionis sue iniquitate potiuntur.

48. Hoc diuina mouetur iustitia, et auarum digna seueritate condemnat dicens: Occidisti et possedisti hereditatem? Propter hoc in loco in quo linxerunt canes sanguinem Nabuthe, in eo lingent canes sanguinem tuum; et meretrices lauabuntur in sanguine tuo . Quam iusta, quam seuera sententia, ut quam intulit alteri mortis acerbitatem, eam ipse mortis sue horrore [a 1Kb] dissoluere proderetur! Inhumatum pauperem Deus aspicit, et ideo insepultum diuitem iacere decernit; et ut mortuus luat sue iniquitatis erumnam, qui nec mortuo putauit esse parcendum. Itaque uulneris sui  cruore perfusum cadauer in speciem funeris uite sue prodidit crudelitatem. Hec cum pertulit pauper, diues arguebatur; cum diues excepit, pauper uindicabatur.

49. Quid sibi autem uult quod meretrices lauerunt se in sanguine eius; nisi forte ut meretricia quedam in illa feritate fuisse regis perfidia proderetur, uel cruenta luxuries, qui sic fuit luxuriosus, ut olus desideraret; sic cruentus, ut propter olus hominem occideret? Digna auarum, digna auaritiam pena consumit.  Denique et Iezabel ipsam comederunt canes, et uolucres celi; ut ostenderetur quod spiritalis nequitie fiat 579 preda diuitis sepultura. Fuge ergo, diues, huiusmodi exitum. Sed fugies huiusmodi exitum, si fugeris huiusmodi flagitium. Noli esse Achab, ut possessionem finitimam concupiscas. Non tibi cohabitet Iezabel illa feralis auaritia, que tibi cruenta persuadeat: que cupiditates tuas non reuocet, sed impellat: que te faciat tristiorem etiam cum desiderata possederis: que te faciat nudum, cum diues fueris.



CAPUT XII.

Auarum egenum ac profugum esse. Quam abiectus fuerit rex Achab coram Elia; et quomodo peccator semper deprehendatur? Ad extremum diuites ad legitimum diuitiarum usum stimulantur.

 50. Pauperiorem enim se iudicat omnis abundans; quia sibi deesse arbitratur quidquid ab aliis possidetur. Toto mundo eget, cuius non capit mundus cupiditates: eius autem qui fidelis est, totus mundus diuitiarum est. Toto mundo fugit, qui considerans conscientiam suam, metuit deprehendi. Et ideo Achab ad Eliam secundum historiam ait, secundum enigmata autem diues ad pauperem: Inuenisti me, inimicus meus . Quam misera conscientia, que se proditam doluit!

51. Et dixit Elias ad eum: Inueni, quoniam fecisti malum in conspectu Domini . Rex erat ille, et rex Samarie Achab: Elias pauper, et indigens panis, cui defuisset uictus substantia, nisi corui alimoniam ministrassent. Adeo deiecta erat conscientia  peccatoris, ut nec regalis potentie fastu attolleretur. Itaque quasi uilis et degener: Inuenisti me, inquit, inimicus meus: deprehendisti in me que latere credebam: nulla mentis mee occulta te fallunt: inuenisti me, patent tibi uulnera mea, captiuitas presto est. Inuenitur peccator, cum iniquitas eius proditur, iustus autem dicit: Igne me examinasti, et non est inuenta in me iniquitas . Adam cum lateret, inuentus est: Moysi autem nequaquam inuenta est sepultura: inuentus est Achab, non est inuentus Elias; et sapientia Dei dixit: Querent me mali, et non inuenient . Unde et in Euangelio  Dominus noster iehsu querebatur, et non inueniebatur. Culpa igitur auctorem suum prodit. Unde et Thesbytes ait: Inueni, quoniam fecisti malum  in conspectu Domini; quia culpe reos tradit Dominus, innocentes autem non tradit in potestatem inimicorum suorum. Denique Saul querebat sanctum Dauid, et inuenire non poterat: Dauid uero sanctus regem Saul, quem non querebat, inuenit, quoniam tradidit eum Dominus in potestatem ipsius. Captiua igitur est opulentia, paupertas libera.

52. Seruitis, diuites, ac miseram quidem seruitutem, qui seruitis errori, seruitis cupiditati, seruitis  auaritie, que expleri non potest. Gurges quidam insatiabilis, rapidior est, cum illata demergit: et putei modo cum exundat, ceno inquinatur, terram arradit nichil sibi profuturam. 580 uel hoc exemplo uos admoneri conuenit. Puteus enim si nichil haurias, inerti otio et degeneri situ facile corrumpitur: exercitus autem nitescit ad speciem, dulcescit ad potum: ita et aceruus diuitiarum, cumulo arenosus, speciosus est usu, otio autem inutilis habetur. Deriuato igitur aliquid de hoc puteo. Ignem ardentem exstinguit aqua, et eleemosyna resistit peccatis: aqua autem statiua cito uermes facit. Non stet thesaurus tuus, nec stet ignis tuus: stabit in te, nisi eum operibus tue miserationis auerteris. In quantis sis, diues, incendiis, considera. Tua uox est ista dicentis: Pater Abraham,  dic Lazaro, ut extremum digiti sui intingat in aqua, et refrigeret linguam meam .

53. Tibi igitur proficit quidquid inopi contuleris: [a 1Kb] tibi crescit quidquid minueris: te illo quem pauperi dederis cibo pascis; quoniam qui miseretur pauperis ipse pascitur, et fructus iam in his est. Misericordia seminatur in terra, in celo germinat: plantatur in paupere, apud Deum pullulat. Ne dixeris, inquit Deus, cras dabo . Qui non patitur te dicere: Cras dabo, quomodo patitur dicere: Non dabo? Non de tuo largiris pauperi, sed de suo reddis. Quod enim commune est in omnium usum datum, tu solus usurpas. Omnium est terra, non diuitum: sed pauciores qui non utuntur suo, quam qui utuntur. Debitum igitur reddis, non largiris indebitum.  Ideoque tibi dicit Scriptura: Declina pauperi animam tuam, et redde debitum tuum, et responde pacifica in mansuetudine .



CAPUT XIII.

Diuites in prosapia insulse gloriari, cum ipsi non raro dedecori sint maioribus: aurum offensionis lignum esse. Quanta insit diuitibus aduersus pauperes immanitas; et qualis diuitem commendatio deceat?

54. Quid enim superbias, diues? Quid dicas pauperi: Noli me tangere? [b 1Kb] Nonne sicut ego conceptus et natus ex utero es, quemadmodum et pauper est natus? Quid te iactas de nobilitatis prosapia? Soletis et canum uestrorum origines sicut diuitum recensere: soletis et equorum uestrorum nobilitatem  sicut consulum predicare. Ille ex illo patre generatus est, et illa matre editus: ille auo illo gaudet: ille se proauis attollit. Sed nichil istud currentem iuuat; non datur nobilitati palma, sed cursui. Deformior  est uictus, in quo et nobilitas generis periclitatur. Caue igitur, diues, ne in te erubescant tuorum merita maiorum, ne forte et illis dicatur: Cur talem instituistis, curtalem elegistis heredem? Non in auratis laquearibus, nec in porphyreticis orbibus heredis est meritum. Laus ista non hominum, sed metallorum est, in quibus [c 1Kb] homines puniuntur. Per egentes aurum queritur, et egentibus denegatur. Laborant ut querant, laborant ut inueniant, quod habere non norunt.

55. Miror tamen cur eo uos, diuites, iactandos putetis, cur aurum materia magis offensionis, quam commendationis gratia sit. Lignum enim 581 offensionis est et aurum, et ue iis qui sectantur illud! Denique benedicitur diues qui inuentus est sine macula, et qui post aurum non abiit, nec sperauit in pecunie thesauris  . Sed quasi is cognitus esse non possit, eum sibi desiderat demonstrari: Quis est hic, inquit, et laudabimus eum; fecit enim quod mirari magis quasi nouum, quam quasi usitatum recognoscere debeamus? Itaque qui in diuitiis potuerit comprobari, is uere perfectus et dignus est gloria. Qui potuit, inquit, transgredi, et non est transgressus, et facere mala, et non fecit . Aurum ergo uobis, in quo tanta illecebra erroris est, non tam sua gratia, quam hominum pena commendat.

56. An uos ampla extollunt atria; que magis debent compungere, quia cum populos capiant, uocem excludunt pauperis? Quamquam nichil prosit audiri eam, que etiam audita nichil proficit. Deinde non ipsa uos pudoris aula admonet, qui edificando uestras  uultis superare diuitias, nec tamen uincitis. [d 1Kb] Parietes uestitis, nudatis homines. Clamat ante domum tuam nudus, et negligis: clamat homo nudus, et tu sollicitus es quibus marmoribus pauimenta tua uestias. Pecuniam pauper querit, et non habet: panem postulat homo, et equus tuus aurum sub dentibus mandit. Sed delectant te ornamenta pretiosa, cum alii frumenta non habeant. Quantum, o diues, sumis tibi iudicium! Populus esurit, et tu horrea tua claudis: populus deplorat, et tu gemmam tuam uersas. Infelix, cuius in potestate est tantorum animas a morte defendere, et non est uoluntas. [e 1Kb] Totius uitam populi poterat annuli tui gemma seruare.

57. Audi plane qualis diuitem deceat predicatio: Liberaui, inquit, pauperem de manu potentis, et orphanum  cui non erat adiutor, adiuui. Benedictio perituri super me uenit: os autem uidue me benedixit. Iustitiam induebar, oculus eram cecorum, pes autem claudorum; et ego eram pater [f 89Kb] infirmorum . Et infra: Ante fores meas non habitauit hospes, ostium autem meum omni uenienti patuit. Si autem et peccaui imprudens, non celaui culpam meam, neque reueritus sum multitudinem plebis; ut non annuntiarem presentibus eis: si passus sum infirmum exire ostium meum uacuum: si cautionem quoque si quam habui debitoris, scissam sine debiti recuperatione reddidi sine mora . Nam quid illa replicem, quod in omni infirmo fleuisse se dixit, et ingemuisse, cum uideret uirum in necessitate, se autem in bonis? Sed tunc sibi magis fuisse dies malorum, cum se habere cerneret, et alios indigere. Si hoc ille dicit, qui numquam uidue oculum fecit tabescere, qui numquam panem suum solus manducauit, et non orphano tradidit, quem a iuuentute sua nutriuit,  aluit, instituit parentis affectu; qui numquam nudum despexit, qui morientem operuit, qui uelleribus ouium suarum infirmorum calefecit humeros, non oppressit pupillum, numquam diuitiis delectatus est, numquam gratulatus 582 est lapsu inimicorum suorum; si qui fecit hec, de summis cepit egere diuitiis, si nichil ex patrimonio tanto, nisi solum fructum misericordie reportauit: quid de te futurum est, qui tuo nescis uti patrimonio, qui in summis diuitiis dies sustines mendicitatis; quia nulli largiris, nulli subuenis?



CAPUT XIu.

Quo diuites ad amendam auro libertatem ac salutem inducat, uarias rationes proponit; que uere diuitie sint, docet; nec non quibus Deus innotescat, et ubi locus eius in pace fiat, aperit.


58. Custos ergo es tuarum, non dominus facultatum, qui aurum terre infodis, minister utique eius, non arbiter. Sed ubi thesaurus tuus, ibi et cor tuum. Ergo in illo auro cor tuum infodisti terre. uende potius aurum, et eme salutem; uende lapidem, et eme regnum Dei; uende agrum, et redime tibi uitam eternam. uera allego, quia uerbo astruo ueritatis: Si uis perfectus esse, inquit, omnia quecumque habes uende; et da pauperibus, et habebis thesaurum in celo . Et noli contristari, cum hec audis; ne dicatur et tibi, sicut et illi adolescenti diuiti dictum est: Quam difficile qui pecunias habent, in regnum Dei intrabunt : magis cum hec legis, considera quia ista tibi potest mors eripere,  potestas superioris tollere. Denique quia [a 1Kb] peteris parua pro magnis, caduca pro eternis, thesauros pecunie pro thesauris gratie. Isti corrumpuntur, illi permanent.

 59. Considera quia hos non solus possides, possidet tecum tinea, possidet erugo, que consumit pecuniam. Has tibi consortes auaritia dedit. uide autem quos tibi det gratia debitores: Splendidum in panibus benedicent labia iustorum, et testimonium bonitatis illius fiet . Facit tibi debitorem Patrem Deum, qui pro munere quo pauper adiutus est, fenus exsoluit, quasi boni debitor creditoris. Facit tibi debitorem Filium Dei, qui ait: Esuriui, et dedistis mihi manducare: sitiui, et dedistis mihi bibere: hospes eram, et collegistis me: nudus, et operuistis me . Quod enim unicuique minimorum collatum fuerit, sibi dicit esse collatum.

60. Nescis, o homo, struere diuitias. Si uis diues esse, esto pauper seculo, ut sis diues Deo. Diues fidei,  diues est Deo: diues misericordie, diues est Deo: diues simplicitatis, diues est Deo: diues sapientie, diues scientie, diuites Deo. Sunt qui in paupertate abundent, et qui in diuitiis egeant. Abundant pauperes, quorum profunda paupertas abundauit in diuitiis simplicitatis sue: diuites autem eguerunt et esurierunt. Neque enim otiose scriptum est: Diuitum pauperes prepositi erunt, et proprii serui dominis fenerabunt ; quia diuites et domini superuacua et mala seminant, ex quibus non fructum colligant, sed spinas metant. Et ideo pauperibus diuites erunt subditi, et 583 serui dominis spiritalia fenerabunt; quemadmodum diues rogabat, ut sibi stillam aque pauper Lazarus feneraret. Potes et tu, diues, istam implere sententiam: elargire pauperi et  Domino fenerasti; qui enim largitur pauperi, Domino fenerat.

61. Pulchre autem sanctus Dauid in psalmo LXXu hymnum Deo concinens ad Assyrium scriptum, hoc est, [b 1Kb] aduersus nequitie spiritalis Assyrium, inanem ac uanum principem istius mundi, ita cepit: Notus in Iudea Deus ; hoc est, non in diuitibus, non in nobilibus, et in potentibus: sed in anima confitente notus est Deus: Et in Isrel magnum, inquit, nomen eius: non in principibus et consulibus, sed in eo qui Deum uidet: ipse est enim Isrel, in quo profunda fides ad cognitionem Dei potuit peruenire.

62. Et factus est, inquit, in pace locus eius ; ubi quietus affectus nullis diuersarum cupiditatum  exagitatur fluctibus, nullis auaritie turbatur procellis, nullis querendarum diuitiarum ignescit incendiis. Ipse est qui speculatur eterna, et habitat in Sion, confringens omnia spiritalium  instrumenta bellorum, conterens arcus quibus diabolus ignita dirigens iacula, graues pectoribus hominum solet inurere passiones. Sed illa iacula iusto nocere non possunt, cui Deus lux est, tantumque abest a caligantium horrore tenebrarum, ut aduersarius in eo locum habere non possit, qui etiam principibus se consueuit infundere; sicut infudit Iude proditori, concidens tamquam in silua lignorum fidei ianuas; ut in cor eius haberet ingressum, et eterni nominis tabernaculum [a 1Kb] possideret, apostolatus collati munere dedicatum. Ergo ille quasi improbus usurpator concidit ianuas, ut uiolentus intreat; Dominus autem quasi pius illustrat seruulos, et eorum fulgentibus meritis, et claritate uirtutum tenebras mundi huius illuminat. Hanc pacifici atque mansueti  habent apud Deum gratiam, sobria mentis sue tranquillitate fundati; insipientes autem corde turbantur, et ipsi sibi sunt proprie exagitationis auctores; quia desideriorum suorum estu uoluuntur, et quodam salo fluctuant.



CAPUT Xu.

Qui diuitiis uti non nouerint, eos illarum seruos esse, ac dormire somnum suum. Quando anima currus dicatur et caro equus uigore mentis agitandus: ubi quid inter agitatorem, equitem atque ascensorem sit discriminis, expenditur.

63. Qui autem sint isti, Propheta significauit expresse dicendo: Omnes uiri diuitiarum ; omnes dixit, nullum excepit. Et bene uiros diuitiarum  appellauit, non diuitias uirorum; ut ostenderet eos non possessores diuitiarum esse, sed a suis diuitiis possideri. Possessio enim possessoris debet esse, non possessor possessionis. Quicumque igitur patrimonio suo tamquam possessione non utitur, qui largiri pauperi et dispensare non nouit, 584 is suarum seruulus est, non dominus facultatum, qui alienas custodit ut famulus, non tamquam dominus ut suis utitur. In huiusmodi ergo affectu dicimus quod uir diuitiarum sit, non diuitie uiri. Intellectus enim bonus utentibus eo: qui autem non intelligit, is utique intellectus sibi gratiam non potest uindicare; et ideo somno temulentie consopitus obdormit. Huiusmodi igitur uiri somnum suum dormiunt, hoc est, suum somnum, non Christi dormiunt. Et qui somnum  Christi non dormiunt, non habent Christi quietem, non surgunt Christi resurrectione; qui ait: Ego dormiui, et quieui, et surrexi; quoniam Dominus suscipiet me .

64. In hoc quique seculo dormitant, digni habiti increpatione celesti, qui ascenderunt equos, quos refrenare non poterant. Legimus alibi dicente Ecclesia siue anima: Posuit me currus Aminadab . Si ergo anima currus est, uide ne equus caro sit: agitator autem uigor mentis, qui regit carnem, et motus eius uelut quosdam equos prudentie  habenis cercet. Dormitauerunt ergo qui ascenderunt corporis uoluptates, nullo eas moderamine gubernantes. Unde et ascensores eos quam equites uel agitatores maluit nuncupare. Agitator etenim cum disciplina et arte pro suo equos arbitrio agitat, ut uel currentes incitet, uel reflectat indomitos, uel reuocet fatigatos, uel mansuetos pro sua uoluntate conuertat. Unde cum reciperetur Elias, et curru quasi ad celum ferretur, clamauit ad eum Eliseus: Pater, pater, agitator Isrel, et eques ipsius , hoc est, qui populum Domini bono ductu regebas, constantie merito hos accepisti currus, hos equos ad diuina currentes, quia moderatorem te humanarum mentium Dominus comprobauit; et ideo tamquam bonus auriga, certaminis uictor eterno  premio coronaris. In Habacuc quoque propheta lectum est, ad ipsum Dominum dictum: Ascendes super equos tuos, et equitatus tuus salus : agitauit enim apostolos suos, quos per diuersa direxit, ut toto orbe Euangelium predicarent. Ascendes, ait, quasi rectori equorum, non quasi ascensori. Ascendit enim etiam eques, sed ut regat, non ut tantummodo sedeat: eo quod desidiosus, et piger somnolente perferre non possit mentis incessum.

65. De equite autem lectum est: Est eques cadet retrorsum, exspectans salutem Domini . Quia nemo sine lapsu est, etiam si quis eques ceciderit, et terrenis aliquibus uitiis fuerit inflexus; si tamen non abiiciat spem resurgendi, fretus miseratione diuina, peruenit ad salutem. De ascensore  uero manifestum est indicium, quod reprehensibilis habeatur, quando Moyses ipse ait in cantico Exodi: Equum et ascensorem proiecit in mare . Et in Zacaria locutus est Dominus dicens: Percutiam omnem equum in amentia, et ascensorem eius in insipientia . Non dixit solum equum, sed et ascensorem, quomodo et in Exodo habes: Equum et ascensorem. Ubi est enim ascensor, qui non potest 585 equum proprium gubernare, equus quoque fertur in preceps, si indomito furore in prerupta et periculosa rapiatur. Quid igitur uobis in equis confiditis, diuites? Mendax equus ad salutem . Quid in curribus uobis plauditis? Hi in curribus, et hi in equis, nos autem in nomine Domini magnificabimur. Ipsi obligati sunt, et cecidere:  nos autem surreximus et erecti sumus . Nolite amare adhinnientes: nolite, diuites, fremitu libidinis excitari. Terribilis est Dominus, et cui nemo possit potens et diues resistere: iudicium celeste iaculatur .



CAPUT XuI.

Diuites, ut quiescant a flagitiis, ac Domino confiteantur, impellit. Quomodo ipsis dicatur Orate et reddite; quidue orationem ac dona Deo commendet? Denique memorata uerba etiam pauperibus accommodantur, et quis a Deo recedat, ostenditur.


 66. Bonum est ut iam quiescatis, et a flagitiis feriantes reuereamini Domini potestatem. Ideo dictum est parricide Cain: Peccasti, quiesce , ut modum peccato suo poneret. Cogitationes uestre confiteantur Domino. Non dicatis: Non peccauimus. Dixit Paulus: Etsi nichil mihi conscius sum , addidit tamen: Sed non in hoc iustificatus sum. Et uos etiamsi nichil estis conscii, confitemini tamen Domino, ne quid sit quod uos pretereat. Etenim qui confitetur Dominum, et reliquias cogitationis adhibuerit ad confessionem, diem festum mentis celebrabit arcano , et epulabitur non in fermento malitie et nequitie; sed in azymis sinceritatis  et ueritatis.

67. Itaque in conclusione conuersus ad uos Propheta dicit: Orate, et reddite Domino Deo uestro , id est: Nolite dissimulare, diuites, dies instat, orate pro peccatis uestris, reddite pro beneficiis que habetis munera. Ab ipso accepistis quod offeratis: ipsius est quod ei soluitis. Dona, inquit , mea, et data mea, hoc est, que offertis mihi dona, data sunt mea: ego ea dedi uobis atque donaui. Denique Propheta ait: Bonorum meorum non indiges , ideo tua tibi offero, quoniam nichil habeo quod non dedisti. Fides est que dona conciliat, humilitas est que oblata commendat. Fide Abel plurimam hostiam obtulit Deo: super Cain fratris munera placuit munus Abel, quia fide  uicit. Nam unde pauperis hostia magis, quam diuitis placet? Quia pauper fide ditior est, sobrietate locupletior; et cum sit pauper, ex illis est de quibus dicitur: Tibi offerent reges munera . Non enim purpuratis offerentibus, sed motus proprios regentibus Dominus iehsu delectatur, qui corporali lasciuie mentis dominentur imperio. Orate ergo, diuites! Non habetis in operibus quod placeat. 586 Orate pro peccatis uestris atque flagitiis, et reddite Domino Deo uestro munera. [a 1Kb] Reddite in paupere, in egeno soluite, in illo inope fenerate, quem placare propter uestra flagitia aliter non potestis. Quem ultorem timetis, facite debitorem. Non accipiam, inquit, de domo tua uitulos, neque de gregibus tuis hircos; quoniam mee sunt omnes fere siluarum . Quidquid obtuleritis, inquit, meum  est, quia totus orbis meus est. Non exigo que mea sunt: est quod de uestro mihi possitis offerre, [b 1Kb] studium deuotionis et fidei. Non sacrificiorum ambitione  delector: tantummodo, o homo, immola Deo sacrificium laudis, et redde Altissimo uota tua .

68. Aut certe, si placet, sic accipiamus. Quoniam dixit obdormisse somnum suum diuites, increpationes premisit Domini in eos, terrorem subtexuit, potentiam predicauit, cui nec diuites resistant; conuersus ad uniuersos ait: Diuites dormitent, diuites increpentur: uos orate, et reddite Domino Deo uestro omnes, qui in circuitu eius affertis munera , id est, gratias agite, pauperes, quia non est personarum acceptor Deus. Illi diuitias struant, condant pecuniam, auri aggerent et argenti thesauros: uos orate, qui aliud non habetis: uos orate, quia hoc solum habetis, quod est auro pretiosius et argento. uos reddite munera qui a Domino non receditis, qui  estis in circuitu; quoniam qui eratis longe, facti estis prope. Qui autem prope sibi uidentur esse per diuitias ac potentiam, longe facti sunt propter auaritiam. Nemo enim foris est, nisi quem culpa excluserit, ut eiecit Adam de paradiso, et exclusit Euam. Nemo longe, nisi quem flagitia propria relegauerint.

69. Ergo uos prope positi orate et reddite munera terribili, et ei qui aufert principum spiritum, terribili apud reges terre ; eo quod nullo redimatur diuitis premio, nullo inflectatur potentium supercilio, qui culpe pretia discriminat, qui quo plus alicui contulerit, eo plus exigit ab eo. Saul priuato contulit regnum, sed quia mandatum non custodiuit, et regnum amisit et spiritum. [c 1Kb] Multos reges gentium propter perfidiam fecit e populo patrum esse captiuos.  Et ut iam de proposita loquamur historia , qui Achab regem celestibus ingratum beneficiis ita iussit occidi, ut a canibus eius uulnera lamberentur. Etenim quia pauperis uineam concupierat, nequaquam tantis opibus expletus imperii, infra omnem inopiam redactus est a Domino. Non qui uulnera eius lauaret, inuentus est, non qui corpus operiret. Defecit circa eum hominum humanitas, canum successit asperitas. Dignos plane sui ministros funeris auarus inuenit.



587 CAPUT XuII.

Cur Achab, cui Deus ob penitentiam eius promiserat ueniam, tamen uictus atque occisus fuerit: huius rei duplex ratio: unde concluditur, etiam indignis promissa sua Deum seruare.

 70. Hoc loco oritur illud questionis, quomodo legimus dixisse Dominum ad Eliam: uidisti quemadmodum commotus est Achab a facie mea? Non inducam  in diebus eius mala, sed in diebus filii eius inducam mala . Aut quomodo dicimus quia ualet apud Dominum penitentia? Ecce rex commotus est ante faciem Domini, et ibat plorans, et conscidit uestimenta sua, et operuit se cilicio, et erat indutus sacco ex illo die quo interfecit Nabuthe Iezrelitam ; ita ut Deum misericordia commoueret, et mutaret sententiam. Ergo aut penitentia non ualuit, nec inflexit Dominum misericordem, aut oraculum falsum est. Nam Achab et uictus est et occisus .

71. Sed considera quia Iezabel habebat uxorem , cuius inflammabatur arbitrio, que conuertit cor eius, et nimiis sacrilegiis exsecrabilem fecit; et hunc ergo eius penitentie reuocauit affectum. Dominus autem non potest mutabilis estimari,  sed confessionis immemori non putauit esse seruandum, quod promiserat confitenti.

72. Accipe aliud uerius: et indigno seruauit Dominus tenorem sententie sue, sed beneficia circa se diuina ipse non tenuit. [a 1Kb] Intulerat bellum rex Syrie: uictus est, et seruatus ad ueniam: captiuus 588 quoque libertate donatus, et remissus ad regnum est. Quod fuit diuine sententie, non solum euasit Achab, sed etiam triumphauit: quod ipsius ignauie, hostem sibi a quo uinceretur, armauit. Et certe fuerat monitus a propheta dicente: Cognosce et uide  quid facias . Monitus, inquam, erat, eo quod Syrie regis pueris deberetur celestis gratie auxilium, quoniam dixisset: Deus montium, Deus Isrel, et non Deus Baal: propter hoc, inquit, obtinuerunt pro nobis. Et ideo, inquit, si non plene obtinuerimus eos, in locum Syrie regis satrapas constitue ; ut uirtutem illis et potentiam regis auferret. Denique primo congressu uicit, ut fugaret hostem: secundo uicit, quando captum imperio suo reddidit. Qua causa uincendi eius euidens resultauit oraculum, dicente uno ex filiis prophetarum ad proximum suum: Occide me. Et noluit homo occidere eum. Et dixit: Eo quod non obedisti uerbo Domini, ecce tu recedis a me, et interficiet te leo. Et recessit ab eo, et inuenit eum leo, et interfecit eum . Et post hoc alius propheta astitit ante regem Isrel, et dixit ad eum: Hec dicit Dominus, Quoniam dimisisti tu uirum exterminationis de manu tua, ecce anima tua pro anima illius, et populus tuus pro populo illius.

73. Liquet igitur his oraculis quod Dominus etiam circa indignos promissa sua seruet; sed impios aut stultitia sua opprimi, aut alia preuaricatione damnari, etiamsi prime preuaricationis laqueos euaserint [b 1Kb] . Sed oportet nos taliter agere, ut digni bono opere, omnipotentis Dei promissa accipere mereamur.



[DE TOBIA.]





IN LIBRUM DE TOBIA ADMONITIO.


uindicatur imprimis hic liber diuo Ambrosio; cuius doctrina de usuris, ac de sacro Tobie libro defenditur.

Extra controuersiam est hanc lucubrationem aliquot constare sermonibus, quos perlecto in Ecclesia Tobie libro  diebus diuersis  habuit Ambrosius. Istic in pauca contractis  que in sacra Tobie historia de uirtutibus sancti huius uiri memorantur, illud accuratius expendit atque amplificat, quod de pecunia ab eodem Tobia Gabelo consanguineo suo commodata, et non nisi obitu, uti putabat, iam imminente repetita scriptum legimus . Hinc arrepta ansa in usuram que frequentissima erat ea tempestate inuehitur . Probat eam malum esse, et exsecrandum  id quidem, utpote diuina lege prohibitum, neque idololatria atque homicidio leuius . Describit atque acriter reprehendit  sceleratas feneratorum technas, quibus illi egenos homines ad pecuniam suam cum soluendi fenoris conditione accipiendam cogunt. uerum cum isti nimium in auaritia sua obfirmati uiderentur, sermonem ad debitores conuertens, in quantas miserias contrahendis usuris se coniiciant oratione admodum uehementi representat . Redit nichilominus ad inhumanitatem feneratorum, qui heredes nouos, et adolescentulos diuites  quo depredentur facultates eorum, inducunt ut a se pecuniam sub usurarum lege mutuentur: quorum calamitatem, siquidem se decipi ab illis passi fuerint, non sine commiseratione ob oculos ponit. Multo adhuc impensius miseratur  uices puerorum infelicium, quos ipsi parentes ut feneratorum crudelitati facerent satis, uenum exponere adigebantur. Hanc autem diuitum feritatem testatur  eo usque processisse, ut ii sepultura ipsa debitorum suorum cadauera prohiberent. Docet deinde nichil omnino quod perfidie feneratorum non cedat, reperiri;  quippe qui astutia sua spoliare aleatores, et Hunnos ferocissimam omnium nationum  sibi subiicere potuerint. Quamobrem ad eorum descriptionem redit , que oriuntur ex tanto malo; quod quidem tum uetere tum nouo Testamento proscribi Achilleis, ut uocant, argumentis demonstrat . Ad hec feneratores ad aliud utilioris usure genus cohortatus, in quo usura et pignus spiritale consistant, fuse declarat . Tum reprehensis iis qui fideiussores inducunt ad spondendum; eisdem fideiussoribus quam ipsos in spondendo sequi rationem conueniat, aperit . Denique ut in hoc unde profecta est, oratio desinat, repetit  propositum Tobie exemplum, et quas potissimum uirtutes discere ex eo debeamus, paucis indicat.

Non mirari certe non possumus, quid uenerit in mentem Erasmo et post eum aliis nonnullis, ut pulcherrimum hunc librum quo tantopere permoti fuere feneratores . Ambrosio, quemadmodum Cocus  ac Riuetus  asserunt, abiudicarent. Minime sane obscurum est eo nichil omnino contineri quod ab ingenio et charactere Ambrosiano dissideat. Etenim quamuis illic uerborum lusus paulo frequentiores, quam in aliis sancti Presulis tractatibus aduertere sit, id quidem uel materia que etiam non querenti interdum allusiones huiuscemodi suppeditat, uel alii alicui cause tribui potest. uerum quid opponet Erasmus auctoritati sancti Augustini , a quo hic liber expressis uerbis sub Ambrosii nomine allegatur? Negaturusne est Tobie occasione contra feneratores uerba fecisse beatum Antistitem; cum idem ipse exemplo illius prophete ad eos compugnandos conatus fuerit  uigilium Tridenti episcopum impellere? Ecquis etiam non deprehendat quanta sit eorum que in ea epistole dicuntur contractius, cum hac tota commentatione consensio? Ad extremum quid repositurus est obiicientibus tam multos locos, qui ex Basilio  translati, hoc in tractatu pro more Ambrosii passim occurrunt?

uidemus reapse Doctorem nostrum partem huius libri minime contemnendam ex secunda Basilii homilia in psalmum XIu, ubi de sola usure materia tractatur, mutuatum esse. Quin etiam obseruamus locos aliquot, in quibus uerbum de uerbo reditum est. uerumtamen ut multa apud Basilium reperias, que pretermissa uoluit Ambrosius, ita in his ipsis que ex homilia Basiliana desumpta sunt, non pauca mutauit uel transposuit, ut ea commodius suum quadrarent ad propositum. Postremo haud plura e fonte illo Greco, quam e proprio hausit, non solum si ea spectes que de Tobia istic traduntur, sed etiam si ea que precipiuntur de usura et pignore spiritali; quo loco  uir sanctus quamdam sequi uidetur Philonis Iudai  sententiam, quam admodum christiane pertractat.

De tempore quo lucubrata est Ambrosiana hec disputatio, nichil certi habemus: coniecturarum autem que sole ad illud inuestigandum nobis suppetunt, iudicium uolumus esse penes lectorem. Satis quidem constat sanctum Doctorem aduersus feneratores antequam ad uigilium in Tridentina sede recens collocatum scriberet , sermonem habuisse. Nemini enim uerisimile sit eum laborasse, ut iuuenem illum episcopum ad impugnandum fenus excitaret; cum interim ipsemet hac in re altum seruaret silentium. At uero suum eidem epistole annum assignare etsi non ita sit in promptu; nichilominus tamen alibi non sine probabili ratione dicturi sumus eum annum uideri non alium fuisse, quam ab octuagesimo quinto trecentesimum, aut alium aliquem ab eodem minime remotum Aliunde que de Hunnorum alea narrat Ambrosius , non potuit ante extremum ualentis imperium accipere, hoc est, post annum 376, quo tradunt historici cepisse barbaram hanc gentem innotescere. Hinc consequitur opellam hanc intermedio tempori haud absurde ascribi posse, ac forsan anno 377, uel alii cuipiam e proxime sequentibus. Neque enim facile quis credat episcopalem Ambrosii uigilantiam ita obtorpuisse, ut non ubi primum licuerit, in exscindendo uitio quod regnabat tanta cum atrocitate ac insolentia, desudaret.

Arbitramur e Catholicis fore neminem, qui Ambrosii doctrine de usura libenti animo non subscribat; cum ea non modo Basilii et aliorum Patrum, uerum etiam sacrorum codicum auctoritate muniatur. Sed cuiusmodi iudicium feremus de cl. Salmasio , et nouis quibusdam eiusdem communionis auctoribus, qui doctori nostro frontibus aduersis pugnantia defendere ausi sunt? Enimuero docet Ambrosius  creditori quidquam preter sortem accipere; licitum non esse-Salmasius hoc ipsum licere asseuerat . Ambrosius legibus cum ueteris tum noui Testamenti hoc numquam non uetitum fuisse asserit : Salmasius id in antiquo federe intolerandum fuisse iugum, quod in nouo fuerit a Christo sublatum acriter contendit . Ambrosius usuram affirmat crimen esse haud multo leuius, immo et quodammodo deterius homicidio atque idololatria : Salmasius  eam naturali iure semper fuisse permissam iurat. Ambrosius inanes compensationum pretextus reiicit : Salmasius illos admittit ac propugnat . Demum alteri usura innumerabilium malorum scaturigo est : alteri autem origo est tam multiplicium bonorum, ut ea sublata neget  imperia ac respublicas posse consistere. Quid usquam amborum sententiis discrepantius? Non est nostri instituti hoc loco doctrinam S. Antistitis confirmare, ac eiusdem cum aliorum Patrum placitis summum hac in materia consensum exponere. Hoc iam prestitum est a docto quodam Theologo in tractatu gallice scripto, et Parisiis anno 1671 in lucem edito sub hac inscriptione: Lactantii defensio circa usuram; nec non a domino du Tertre in libro cui titulus: Usura exposita et condemnata; postremo secutis annis quod esset in hac materia Christianorum officium in ethicis quibusdam commentationibus patefactum est. Unum igitur hic addere nobis satis est; nimirum  Ambrosium atque alios Patres in penetrando Scripture sensu non minus acutos fuisse quam illos usure patronos, qui nichil fere aliud quam cauillationes quibus Ambrosii tempore feneratores utebantur, quasi frigefactam crambem recoxerunt.

Quid restabat aliud istis trapezitarum apologistis, nisi ut ad minuendum Ambrosianorum argumentorum numerum sacram libri Tobie auctoritatem in dubio ponerent? Hoc ii magna fecere cum audacia. uerum quidem est eumdem librum a Patribus nonnullis  catalogo in quem canonicos codices retulerunt, inscriptum non esse; quod uidelicet in Hebreo canone desideraretur. Sed qui nominatim illud operis reiecerit, uix quemquam inuenias. Testatur alicubi Hieronymus  in canone Iudaico illud inter canonicas Scripturas non admitti: uerum alio loco ipsum his, inquit , que hagiographa memorant, Iudei manciparunt. Idem eiusdem Patris testimonio publice in Ecclesia legebatur; nec non usurpabatur ab ecclesiasticis uiris . Unde liquido cognoscimus hunc librum id temporis nondum ab Ecclesia in ullo concilio, ut postea factum est, probatum fuisse, at quodam tacito consensu admissum. Ambrosius illum pro diuino et canonico  numquam non habuit, cui hac in re suffragati e ueteribus Patribus  longe plurimi synodis a quibus in album sacrorum codicum receptus fuit, preiuere. Adiici etiam hic potest uideri sanctum Antistitem huic eidem libro non alium scriptorem attribuere, quam ipsum Tobiam patrem. Qui argumentum hoc tractauerunt accuratius, prima XII capita patri ascribunt , filio duo reliqua, exceptis ultimis duobus uersiculis qui ab auctore quopiam ignoto, et aliquo fortasse, inquiunt, ex Tobie nepotibas additi sunt. Unus e recentioribus scriptoribus  memoratum librum ab utroque simul, patre nimirum et filio autumat esse compositum. Sed cum super hoc nichil usque dum pronuntiauerit Ecclesia, hic unicuique liberum est in sensu proprio abundare.





SANCTI AMBROSII MEDIOLANENSIS EPISCOPI DE TOBIA LIBER UNUS [a 1Kb] . 



591 CAPUT PRIMUM.

Proponit se de Tobie uirtutibus quas historice Scriptura commemorat, breuius dicturum: et primo qui captiuitatem, et in ipsa ob exhibitam sepulturam, exsilium tulerit, narrat. Deinde quomodo reuersus ab eodem officio non destiterit: ubi et hoc mortuos sepeliendi munus predicatur.


1. Lecto prophetico libro qui inscribitur [b 1Kb] Tobias, quamuis plene uobis uirtutes sancti prophete Scriptura insinuauerit, tamen compendiario mihi sermone de eius meritis recensendis et operibus apud uos utendum arbitror; ut ea que Scriptura historico more digessit latius, nos strictius comprehendamus, uirtutum eius genera uelut quodam breuiario colligentes.

 2. Fuit uir iustus, misericors, hospitalis, [c 1Kb] et hoc  uirtutum preditus choro, subiit erumnam captiuitatis, quam ferebat humiliter atque patienter, communem magis iniuriam, quam priuatam dolens ; nec sibi uirtutum suffragia nichil profuisse deplorans, sed magis eam sibi contumeliam minorem peccatorum suorum pretio illatam arbitratus .

3. [d 1Kb] Meruit edictum, [e 1Kb] ne quis ex filiis captiuitatis mortuum sepulture daret . At ille interdicto non reuocabatur magis quam incitabatur, ne deserere officium pietatis, mortis metu uideretur; erat enim misericordie pretium, mortis pena. Talis flagitii deprehensus reus, uix tandem per amicum potuit direpto patrimonio egenus et exsul restitui suis.

592 4. Iterum in his uersabatur officiis; et si quid alimenti foret, peregrinum cum quo cibum sumeret,  querebat. Itaque [f 1Kb] cum fessus a sepulture reuertisset  munere, appositis sibi edendi subsidiis, misso filio, querebat consortem conuiuii . Dum conuiua accersitur, nuntiatis insepulti corporis reliquiis, conuiuium deserebat: nec putabat pium, ut ipse cibum sumeret, cum in publico corpus iaceret exanime.

5. Hoc illi quotidianum opus, et magnum opus, et magnum quidem. Nam si uiuentes operire nudos Lex precipit, quanto magis debemus operire defunctos? Si uiantes ad longiora deducere solemus, quanto magis [a 1Kb] in illam eternam domum profectos, unde iam non reuertantur? Ego, inquit Iob, super omnem infirmum fleui . Quis infirmior defuncto, de quo dicit Scriptura alibi: Super mortuum plora ? Ecclesiastes autem ait: Cor sapientum  in domo luctus: cor autem stultorum in domo epulantium . Nihil hoc officio prestantius, ei conferre qui tibi iam non possit reddere, uindicare a uolatilibus, uindicare a bestiis consortem nature. Fere hanc humanitatem defunctis corporibus detulisse produntur, homines denegabunt!



CAPUT II.

Qua ratione Tobias cecitatem tulerit, ne quid furti admitteretur cauerit, et commodatam Gabelo pecuniam non repetierit, nisi senio fessus: denique quam abhorruerit a fenore malo, cum detestatione eiusdem, et boni commendatione.

6. Tam sancto fessus officio Propheta dum requiescit [b 1Kb] in cubiculo suo, cadente de passerum nido albugine  cecitatem incidit , nec 593 conquestus ingemuit, nec dixit: Hec merces laborum meorum. Fraudari magis se doluit obsequiorum quam oculorum munere: nec cecitatem penam, sed impedimentum putabat. [c 10Kb] Et cum uictum mercede leuaret coniugis, ne quid furtiuum domum suam intraret cauebat: uxor hedum pro mercede acceperat; at ille plus honestati quam pietati consulens, cui suam debebat alimoniam. Commendauerat proximo suo pecuniam quamdam quam toto uite sue tempore in tanta indigentia non poposcit. uix ubi se fessum uidit, et depositum senectute, insinuauit filio, non tam cupiens commendatum reposcere, quam sollicitus ne fraudaret heredem.

7. Quod igitur commendauit pecuniam, et non  fenerauit, iusti seruauit officium. Malum est enim fenus quo queruntur usure: sed non illud fenus malum, de quo scriptum est: Fenera proximo tuo in tempore necessitatis illius . Nam et Dauid ait: Iustus miseretur et commodat . Aliud illud fenus est iure exsecrabile, dare in usuram pecuniam, quod Lex prohibet . Sed Tobias hoc refugiebat, qui monebat filium, ne preceptum Domini preteriret, ut ex substantia sua eleemosynam faceret, non pecuniam feneraret, non auerteret faciem suam ab ullo paupere . Hec qui monet, condemnat usuras fenoris, ex quo multi questum fecerunt, et multis commodare pecunias negotiatio fuit. Et quidem eam prohibuerunt sancti.

 8. Quo grauius malum fenus est, eo laudabilior qui illud refugit. Da pecuniam si habes, prosit alii que tibi otiosa est. Da quasi non recepturus, ut lucro cedat, si reddita fuerit. Qui non reddit pecuniam, reddit gratiam: si fraudaris pecunia, acquiris iustitiam; iustus est enim qui miseretur et commodat. Si amittitur pecunia, comparatur misericordia. Scriptum est enim: Qui facit misericordiam, fenerat proximo .



CAPUT III.

Ambrosius feneratorum inhumanitatem in pauperes, et eorum artes quibus illos sibi addicunt, oculis subiicit; ac demum in eosdem inuehitur.

9. Multi dispendii metu non fenerant, dum fraudem  uerentur. Et hoc est quod petentibus consueuerunt referre. Horum unicuique dicitur: Perde pecuniam propter fratrem et amicum, et non abscondas illam sub lapide in perditionem. Pone thesaurum tuum in preceptis Altissimi, et proderit tibi magis quam aurum . Sed obsurduerunt aures hominum ad tam salutaria precepta, et maxime diuites ere illo sue pecunie aures clausas habent. Dum pecuniam numerant, [d 8Kb] responsa non audiunt. Simul ut aliquis necessitate constrictus, aut pro suorum redemptione sollicitus, quos captiuos barbarus uendit, rogare ceperit, statim diues uultum auertit, naturam non recognoscit, humilitatem supplicis non miseretur, necessitatem 594 non subleuat, fragilitatem communem non considerat, stat inflexibilis,  resupinus, non precibus inclinatur, non lacrymis mouetur, non eiulatibus frangitur, iurans quod non habeat, immo et ipse feneratorem requirat, ut necessitatibus subueniat suis. Quid addis duritie et auaritie tue sacramentum? Non absolueris periurio, sed ligaris.

10. At ubi usurarum mentio facta fuerit, aut pignoris; tunc deiecto supercilio fenerator arridet, et quem ante sibi cognitum denegabat, eumdem tamquam paternam amicitiam recordatus osculo excipit, hereditarie pignus caritatis appellat, flere prohibet. Queremus, inquit, domi si quid nobis pecunie est, frangam propter te argentum paternum quod fabrefactum est, plurimum damni erit: que usure compensabunt pretia [a 15Kb] emblematum? Sed pro amico  dispendium non reformidabo, cum reddideris, reficiam. Itaque antequam det, recipere festinat: et qui in summa subuenire se dicit, usuras exigit. Kalendis, inquit, usuras dabis: [b 1Kb] fenus interim, si non habueris unde restituas, non requiro. Ita ut semel det, frequenter exagitat, et semper sibi debere efficit. Hac arte tractat uirum. Itaque prius eum chirographis ligat, et astringit uocis sue nexibus. Numeratur pecunia, addicitur libertas, absoluitur miser minore debito, maiore ligatur.

11. Talia sunt uestra, diuites, beneficia. Minus datis, et plus exigitis. Talis humanitas, ut spolietis etiam cum subuenitis. Fecundus uobis etiam pauper est ad questum. Usurarius est egenus, cogentibus uobis, habet quod reddat: quod impendat, non habet.  Misericordes plane uiri, quem alii absoluitis, uobis addicitis. Usuras soluit, qui uictu indiget. An quidquam grauius? Ille medicamentum querit, uos offertis uenenum: panem implorat, gladium porrigitis: libertatem obsecrat, seruitutem irrogatis: absolutionem precatur, informis laquei nodum stringitis.



CAPUT Iu.

Qua ratione feneratores Iude et diabolo comparentur; et quid significetur nominibus creditoris, fenoris, sortis, ac debitoris?

12. Hanc precipue iniustitiam deplorat sanctus Dauid dicens: uidi iniquitatem et contradictionem in ciuitate; et non defecit de plateis eius usura et dolus . Itaque cum [c 1Kb] proditionem Iude  subiecerit, hoc premisit, siue quod ultra sacrilegii inuidiam, coniuratis Dominice necis fenoris crimen accideret, siue quod tantum sacrilegium satis abundeque usura fenoris ultum iret. Mali feneratores qui  dederunt pecuniam ut interficerent auctorem salutis: mali et isti, qui dant ut interficiant innocentem. Et iste quoque qui pecuniam acceperit, ut proditor Iudas, laqueo se et ipse suspendit. Ipsum quoque Iudam hoc maledicto 595 putauit esse damnandum, ut scrutaretur fenerator eius substantiam ; quia quod proscriptio tyrannorum, aut latronum manus operari solet, hoc sola feneratoris nequitia consueuit inferre. Doctiores autem ipsum feneratori putant diabolum [d 1Kb] comparatum, qui res anime, et pretiose mentis patrimonium fenore quodam usurarie iniquitatis euertit, sic sumptu capit, sic auro illicit, sic reatu inuoluit, sic caput thesauro reposcit.

13. Quid uobis iniquius, qui nec sic capitis solutione  estis contenti? Quid uobis iniquius, qui pecuniam datis, et uitam obligatis et patrimonium? Accipitis aurum argentumque pro pignore, et adhuc illum debitorem dicitis, [e 1Kb] qui uobis plus credidit, quam accepit a uobis? uos creditores asseritis, qui amplius debetis: uos, inquam, dicitis creditores, qui non homini, sed pignori credidistis. Bene fenus appellatur quod datis, ita uile ac feneum est.

14. Sortem dicitis quod debetur. Etenim uelut urna ferali misera sors uoluitur, perituri debitoris luenda supplicio. Stant pallentes rei ad sortis euentum. Non sic trepidant de quorum damnatione sors ducitur: non sic deiecti ac suspensi pauitant, de quorum captiuitate exspectatur sortis euentus. Illic enim unius captiuitas, hic plurimorum addicitur.  Et fortasse ideo sors, quia in euentu sunt patrimonia [f 1Kb] que sub hac sorte uoluuntur. Magnum et memorabile beneficium Dei. Hoc specialiter ore prophetico predicatur, quod in patres contulit, quia ex usuris et iniquitate liberauit eos . Et proprie ait: Ex usuris liberauit eos, quia usure inferunt seruitutem. Quasi diceret, ex seruitutis uinculo ereptos reddidit libertati.

15. Graue uocabulum debitorum. Debita peccata dicuntur. Debitores quoque criminosi appellantur; sic enim et isti sicut et illi [g 1Kb] de capite decernunt. Culpe tamen habent nominum suorum, ut factorum diuersitatem. Debita quamuis diuerse quantitatis, unum habent nomen, unum onus, unum periculum. Nescit ergo quid poscat infelix, qui pecuniam petit  mutuam: quid accipiat, ignorat.



CAPUT u.

Pecunia feneratorum mari comparatur: hanc ubi quis accepit, statim nebulonum turbam ad se attrahit; ubi et de sortibus utriusque Testamenti. Consumpta per intemperantiam illa pecunia, miserum ad uendendam supellectilem fenerator adigit, aut inducias concedit, sed bellicis ipsis tristiores: sequitur demum nimis sera stultitie penitentia.


 16. Non nouit pecunia feneratoris uno diutius loco stare, solita transire per plurimos. Uno teneri sacculo nescit, uersari ac numerari expetit: usum requirit, ut acquirat usuram. Fluctus quidam est maris, non fructus. Pecunia numquam quiescit. Labitur, uelut scopulo 596 illisa, ita gremium debitoris percutit, et continuo relabitur eo unde processit. Cum murmure uenit, cum gemitu reuertitur. Frequenter tamen placidum stat uentis mare, semper fenoris  unda iactatur. Mergit naufragos, exspuit nudos, uestitos exuit, insepultos relinquit. Nummum ergo petis, et naufragium suscipis. Hinc Charybdis circumstrepit, hinc Sirene que uoluptatis specie, et canore dulcedinis suauitate in uada deductos ceca, repetende domus, ut ferunt fabule, spe et cupiditate fraudabant .

17. Statim uenditores [a 1Kb] unguenti et diuersarum specierum irruunt, uelut quidam canes sagaci prede uagantis odore perstricti, uenatores, piscatores, aucupes, caupones quoque miscentes mero aquam, qui nobilitatem uetusti generis et patrie, et natalem diem uini circumsonent: circumstantes repente parasiti quem ante solebant spernere, salutant, deducunt, ad letitiam prouocant, ad sumptum incitant  dicentes: uenite, et fruamur bonis que sunt, et utamur creatura tamquam in iuuentute celeriter: uino pretioso et unguentis nos impleamus, et non pretereat nos flos temporis. Coronemus nos rosis antequam marcescant, nullum pratum sit quod non pertranseat luxuria nostra, ubique relinquamus signa letitie, quoniam hec est pars, et hec est sors nostra . Et uere sors omnis illorum facta est: tu autem remanes exsors bonorum.

18. Non tales sortes tibi Scriptura monstrauit. Non inter tales sortes Dauid sanctus memorat dormiendum dicens: Si dormiatis inter medias sortes . Nam si in medio illarum dormisses sortium, id est, ueteris et noui Testamenti, non te pecunie cupiditas in uoraginem deterrimi fenoris  demersisset, gratia spiritalis fidei tibi dedisset argentum, et in speciem auri diuine sapientie institutione formasset. Etenim si nos unum testimonium diuine Scripture posuimus, et luxuriosum illud conuiuium declinauimus, utique potuit et iste saluari, si oraculis celestibus inhesisset.

19. Reuertamur tamen ad conuiuium, non ut eius  degustemus epulas, sed cauendas aliis demonstremus. Oneratur mensa peregrinis et exquisitis cibis: adhibentur nitentes ministri, magno empti pretio, sumptu pascendi maiori: bibitur in noctem, dies conuiuio clauditur, ebrietati deficit. Surgit ille uini plenus, uacuus opum, dormit in lucem, uigilans somnium putat. Etenim ut in somniis sibi uidetur subito diues ex paupere, sic etiam egenus ex diuite. Dum defluit interim pecunia, usura superfluit: tempus minuitur, fenus augetur: thesaurus exinanitur, sors accumulatur: paulatim conuiue se subtrahunt, sponsores conueniunt: mane fenerator pulsat ad ianuas, queritur dies solutioni transiisse prescriptos, [b 1Kb] iniuriis uigilantem adoritur, in somnis dormientem excitat. Non noctes quiete, non dies suauis est, non  sol iucundus. Detrahuntur paulatim deaurate ac serice uestes, et ueneunt dimidio minoris. Ponit cum lacrymis ornamenta 597 coniux iam tristior, empta carius, uendenda uilius. In auctione pueri constituuntur mense ministri, [c 1Kb] et male assueti emptorem auertunt. Offertur pecunia creditori: uix, inquit, hec soluit usuram, caput debes.

20. Redit exhausto patrimonio capitis reus; et imminuto fenore, accipit inducias tristiores bellicis, quasi post biduum preliaturus. In bello enim incerta uictoria, hic certa inopia: illic se clypeo tegit, hic nudus occurrit: illic lorica pectus includit, hic totus carcere includitur: illic manus telis onerat, armat sagittis, hic ere uacuas offert uinculis alligandas. Ducitur plerumque uterque captiuus: ille habet quem  accuset aduersum belli euentum, hic preter se quem accuset, non habet. Nihil est intolerabilius hac miseria, que excusari non potest. Acerbat conscientia pondus iniurie.

21. Tunc secum reputat, tunc Scripturas recordatur, tunc dicit: Nonne mihi scriptum est: Bibe aquam de tuis uasis, et de tuorum puteorum fontibus . Quid mihi cum puteo feneratoris, ubi et aqua includitur . Suauiora erant olera cum securitate, [d 1Kb] quam aliene epule paste cum sollicitudine. Non oportuit aliena querere. Deinde incideram debita, de meis oportuit fontibus remedium querere. Erant domi uasa minutiora: melius erat ministerium deesse, quam cibum: melius uestem uenalem proponere, quam libertatem  addicere. Quid profuit quod publicare paupertatem meam uerecundatus sum? Ecce alius publicauit. Ego nolui [e 1Kb] nutritores uendere, ecce alius adiudicat.

22. Sera hec consideratio. Tunc decuit metuisse tuis, cum acciperes aliena: tunc decuit succurrere, cum uulnera prima proserperent. Melius fuerat in principio tenuare sumptum, et necessitatem  debiti rei familiaris angustiis alleuare, quam ut ad horam ditatus alienis, postea exuereris et propriis.



CAPUT uI.

Quanta moliantur feneratores; ut incautos adolescentes depredentur.

23. Accusamus debitorem quod imprudentius se gesserit: sed tamen nichil nequius feneratoribus, qui aliena damna lucra sua arbitrantur; et dispendio suo deputant quidquid ab aliis possidetur. Aucupantur heredes nouos, adolescentulos diuites explorant per suos, adiungunt se, simulantes paternam et auitam amicitiam, uolunt domesticas eorum cognoscere necessitates. Si quam causam inuenerint, accusant  uerecundiam, pudorem arguunt, quod non ante de se speratum fuerit atque presumptum. Sin uero nullos laqueos alicuius necessitatis offenderint, intexunt tabulas, aiunt nobile predium esse uenale, amplam domum: accumulant prouentus fructuum, annuos reditus exaggerant, hortantur ut cemant. Similiter faciunt pretiosas uestes, et monilia nobilia predicantes. Neganti se habere pecuniam, 598 ingerunt suam dicentes: Utere ut tua: de fructibus empte possessionis pretium multiplicabis, debitam reddes.

24. Pretendunt alienos fundos adolescenti, ut eum suis exspolient: tendunt retia, simul ut indagine cincta spatia fuerit ingressus, cogunt eum in retia cautionum, laqueos usurarum: petunt obligari sibi  auitum [a 1Kb] pretorium, paternum sepulcrum: prestituitur dies solutioni, dissimulatur conuentio, quando potest solutio sustineri; ubi satis securum reddiderint, repente ingruunt, et instant uehementius, causanti incumbunt dicentes: Tu possides tua predia, nos nostram pecuniam non habemus: aurum dedimus, [b 1Kb] lignum tenemus: tibi fructuum emolumenta procedunt, nobis nichil accrescit pecunie. Otiosa causatio est, saltem renouetur chirographum.



CAPUT uII.

Quam sollicite feneratorem fugiat debitor, et cuiusmodi sit utriusque occursus: quomodo hic dilatione accepta magis irretitus ad uendenda predia adigatur: ac tandem omnibus destitutus et ad uincula paratus in desperationem incidat.


25. Itaque dum primum adolescens nichil putat de uestibus suis, aut etiam possessionibus esse uendendum, ad hec facienda poscit dilationem. Usure applicantur ad sortem, accumulatur centesima. Iam suspirare incipit, iam malum suum agnoscere. Die ac nocte usuram cogitat: quidquid occurrerit, feneratorem putat: quidquid crepuerit, uocem sibi uidetur feneratoris audire. Si habes, cur non soluis?  Si non habes, cur malum malo adiungis, et de uulnere remedium queris? Cur quotidie obsidionem pateris feneratoris, expugnationem times? uetus sententia est: Feneratoris et debitoris sibi occurrentium, prospectum amborum facit Dominus . Alter quasi canis predam requirit, alter quasi fera predonem declinat: ille quasi leo querit quem deuoret, iste quasi bos iuuenculus predonis impetum reformidat: ille quasi accipiter unguibus olorem querit inuadere, iste quasi anser aut fulica, mauult se uel in prerupta deiicere, uel in profunda demergere, quam istum humani corporis accipitrem sustinere. Quid quotidie fugis? Et si non occurrat fenerator, occurrit tibi inopia tamquam bonus cursor. Ambos ergo uidet Dominus, feneratorem, et debitorem:  occurrentes sibi spectat ambos, testis alterius iniquitatis, alterius iniurie: illius auaritiam condemnat, huius stultitiam. Ille gressus debitoris singulos numerat, aucupatur deflexus: iste continuo post columnas caput obumbrat. Nullam enim habet debitor auctoritatem. Ambobus in digitis usurarum repetitur sepius calculatio. Par cura, sed dispar affectus. Alter letatur incremento fenoris, alter cumulo debitionis affligitur. Ille questus numerat, hic erumnas.

26. Quid fugis hominem quem poteras et non timere? Quid fugis, aut quousque fugies? Si quis 599 pulsauerit nocte, feneratorem putas, sub lectum illico: si quem subito intrare senseris, tu foras exsilis. Canis latrat, et cor tuum palpitat, sudor effunditur,  anhelitus quatit artus, queris quid mentiaris, ut feneratorem differas; et cum dilationem impetraueris, gaudes. Fenore tuo simulat fenerator grauari: sed libenter impertit, quasi uenator qui feram cinxerit, securus est prede. Tu oscularis caput, amplecteris genua, et quasi ceruus sagitta toxicata ictus, paululum procedens, tandem uictus ueneno procumbis: aut quasi piscis qui fuscina fuerit infixus, quocumque fugerit uulnus uehit. Et uere piscis ille in esca mortem deuorat, ille hamum glutit, dum cibum querit; sed tamen hamum non uidit, quem tegit preda: tu hamum cernis, et glutis. Hamus tuus fenus est creditoris: hamum uoras, sed uermis te semper obrodit. Ipsa est esca que decipit. Itaque et tibi fenoris nec cibus usui est, et hamus uulneri. An  ignoras quia semel illaqueatus nodo, se magis, si fugiat, ipse constringit; et intra retia positus fugiendo magis deiicit super se retia? In plateas fugis, cum intra parietes tutus esse non possis. Inueniet te cum uoluerit fenerator. Denique ubi tempus impleueris, sicut lupus nocte irruit, dormire non sinit, [c 1Kb] exspectato die ad publicum trahit, aut tabulis uenditionis cogit suscribere. Ut fureris pudoris dispendium, subscribis illico, uenditurus auitum sepulcrum,  paterne sane [a 1Kb] ut pretexatur aliquid uerecundie: emitur ieiunum solum, iactatur quod infecunda uendiderit, dispendiis onerauerit debitorem, et superioris temporis ascribuntur dispendiis damna presentis. Mox et laudata uenduntur, et inferuntur iam non instrumenta, sed uincula.

27. Tamen adhuc querendi fideiussores. Tribuuntur inducie non ut predam libertatis inueniat, sed ut consortem seruitutis adiungat, qui se societ erumnoso. At quid iuuare potest aliene calamitatis accessio? Iam et amici fugiunt, conuiue non recognoscunt: ipse quoque conspectus omnium refugit, et ut pugil ictus uarios concertantium, ita iste honestorum uitat occursus, et sollicitus, ubi in aliquem offenderit, uigilanti exit obtutu. Redit paratus ad uincula,  redit mortem optans, cogitans eam sibi, si moreretur, quietem inferre. Redit misere se ipse condemnans, quod alienam pecuniam non refugerit, et feneratoris se ere deuinxerit.

28. O quantos miseros aliena fecerunt bona! Quid, inquit , tibi ut bibas aquam Geon? Quid, inquam, tibi, ut biberes calicem feneratoris? Multi, inquit, mutuati ad tempus, et necessitatibus consuluerunt suis, et pecuniam reddiderunt. Et quanti se propter fenus stangulauerunt! Illos consideras, hos non enumeras: reminisceris euasisse aliquos, non reminisceris oppetisse: nummos redditos imputas, laqueos appetitos non computas, quos deformitati tam dedecorose conuentionis plerique uerecundiores ad contumeliam, fragiliores ad  iniuriam, expetito interitu pretulerunt, opprobrium uite amplius quam mortis supplicium pertimescentes.



600 CAPUT uIII.

Liberos pro paternis debitis per summam indignitatem sub hasta uenire: sed huic malo subuenire posse neminem, cum expleri nequeat feneratoris auaritia; quam in rem Scripture locus explicatur, simulque ostenditur materiam preuaricationis esse fenerationem.

29. uidi ego miserabile spectaculum, liberos pro paterno debito in auctionem deduci, et teneri calamitatis heredes, qui non essent participes successionis; et hoc tam immane flagitium non erubescere  creditorem. Instat, urget, addicit. Mea, inquit, nutriti pecunia, pro alimonia seruitium recognoscant, pro sumptu licitationem subeant. Agitetur hasta de pretiis singulorum. Non immerito hasta agitatur, ubi caput queritur: non immerito ad auctionem peruenitur, ubi sors poscitur. Hec est feneratoris inhumanitas, hec debitoris stultitia, ut filiis quibus non relinquit pecuniam, libertatem auferat, pro testamento  chirographum dimittat, pro emolumento hereditatis syngrapham obligationis. Quid sibi uult paterni in liberos scriptura maledicti, ubi nulla est impii offensa peccati? An potest durius aliquod esse maledictum, [b 1Kb] grauiusque seruitium? Et illa sepe post mortem habet defunctus compendia, quod non spectat miserias filiorum.

30. uendit plerumque et pater liberos auctoritate generationis, sed non uoce pietatis: ad auctionem [c 1Kb] pudibundo uultu miseros trahit dicens: Soluite filii gule mee sumptum, soluite paterne mense pretium: uomite quod non deuorastis, reddite quod non accepistis; hoc meliores, quod uestro pretio redimitis patrem, uestra seruitute paternam emitis libertatem.

31. Esto ut aliquis qui subuenire possit, accedat.  Quis tantam expleat Charybdim? quis rationes feneratoris agnoscat? quis auaritiam satiet? que non iste pretia exaggeret, cum uiderit redemptores? Non enim suo magis lucro quam alieno detrimento pascitur. uera profecto, uera est, utpote Dei, diuina sententia, qui cum iratus esset propter impietatem populi Iudeorum, quod post deos abiret alienos: Cui, inquit, uendidi uos feneratori ? uenditur enim qui obligatus feneratori fuerit, et uenditur non uno pretio, sed quotidiano: uenditur non cum definitione, sed cum accessione diuturna. Noua usurarum auctio per menses singulos, noua sub quotidiana licitatione uenditio. Qui plus obtulerit, trahit semper, uenalis addicitur, numquam quasi uenditus estimatur. Magna igitur uis celestis sententie. Non satis  iudicauit Dominus dicere: Cui uendidi uos; sed addidit feneratori? Offensus nichil potuit grauius inuenire, quo uindicaret in perfidos. Derelictus expostulat, cur ita fugerint salutis auctorem, [d 1Kb] quasi feneratori eos alicui Dominus uendidisset digna pena. Dominum relinquentes habent serui quod amplius quam carceris penas et uincula reformident: habent liberi quod paueant pro libertatis incuria.

601 32. Simul illud aduerte, quod feneratio preuaricationis materia iudicata sit; quod is facile recedat a Domino, qui feneratori se potuerit obligare. Fenus enim radix mendacii, causa perfidie est. Ego, inquit, uos non uendidi; sed peccatis uestris uenditi estis . Ergo qui se feneratori obligat, ipse se uendit; et quod peius est, uendit se non ere, sed  culpa.



CAPUT IX.

Peccati feneratorem diabolum esse, qui Saluatori etiam diuitias suas ostentarit; ei feneratorem haud absimilem; atque ibidem de centesima usure, ac centesima oue; deque creditoris nomine quod sibi imponit uerus exactor.

33. Quis iste peccati est fenerator, nisi diabolus,  a quo Eua mutuata peccatum obnoxie successionis, usuris defenerauit omne genus humanum ? Denique quasi malus fenerator chirographum tenuit, quod postea Dominus suo cruore deleuit. Etenim quod mortis erat scriptum apicibus, debuit morte dissolui. Fenerator ergo diabolus. Denique ostendebat Saluatori diuitias suas dicens: Hec omnia tibi dabo, si procidens adoraueris me . At uero Dominus eris solutor alieni, nichil ipsi debebat, qui poterat dicere: Ecce uenit huius mundi princeps, et in me [a 1Kb] suum non inuenit nichil . Nihil debebat, sed soluebat pro omnibus, sicut ipse testatur dicens: Que non rapui, tunc exsoluebam .

 34. Quid distat malitia huius principis mundi? Fenerator pecunie caput obligat, [b 1Kb] manum tenet, sorte ducit. O nomen triste de dulci! Dominus ouem centesimam liberauit; illa centesima salutis, hec mortis est; et terra bona centuplum fructum reddit. ue iis qui dicunt quod amarum est, dulce; et quod dulce, amarum! Quid amarius usura, quid dulcius gratia? Nonne hoc ipso sermone quo centesimam appellant, reuocare deberent in memoriam Redemptorem, qui uenit centesimam ouem saluare, non perdere?

35. Quis grauior exactor est? Et hoc triste nomen. Denique Dominus ait: Populus meus, exactores uestri circumscribunt uos . Et in Euangelio habes: Dum uadis cum aduersario tuo ad  magistratum, da operam liberari ab illo; ne forte perducat te ad iudicem, et iudex tradat te exactori, et exactor mittat te in carcerem . Quis iste sit exactor agnosce, qui etiam nouissimum quadrantem exigit, et idem se creditorem uocat, atque in hoc etiam nomine fraudem facit: ut qui ueneni pocula melle illinit, ut sub grato odore mors lateat, atque illita calicis ora uim fraudis abscondant. Creditor pretexitur quasi fidelis; et quasi incredulus, ad quem fidelis oppignorat.



602 CAPUT X.

Feneratoris, ne debitoris cadauer ad sepulturam efferretur, prohibentis historia.

36. Quoties uidi a feneratoribus teneri defunctos  pro pignore, et negari tumulum, dum fenus exposcitur? Quibus ego acquieui libenter, ut suum constringerent debitorem, ut electo eo, fideiussor euaderet; he sunt enim feneratoris leges. Dixi itaque: Tenete reum uestrum; et ne uobis possit elabi, domum ducite, claudite in cubiculo uestro, carnificibus  duriores; quoniam quem uos tenetis, carcer non suscipit, exactor absoluit; peccatorum reos post mortem carcer emittit, uos clauditis; legum seueritate defunctus absoluitur, uobis tenetur. Certe hic sortem suam iam memoratur implesse; non inuideo tamen, pignus uestrum reseruate. Nihil interest inter funus et fenus, nichil inter mortem distat et sortem: personat, personat funebrem ululatum fenoris usura. Nunc uere [c 1Kb] capite minutus est quem conuenitis; uehementioribus tamen nexibus alligate, ne uincula uestra non sentiat: durus et rigidus est debitor, et qui non iam nouerit erubescere. Unum sane est quod non timere possitis, quia poscere non nouit alimenta.

37. Iussi igitur leuari corpus, et ad feneratoris  domum exsequiarum ordinem duci: sed etiam inde [d 1Kb] clausorum mugitu talia personabant. Ibi quoque funus esse crederes, ibi mortuos plangi putares: nec fallebat sententia, nisi quod plures constabat illic esse morituros. uictus religionis consuetudine fenerator  rogat ut ad tumuli locum reliquie deferantur; tunc tantum uidi humanos feneratores grauari me; tamen ego eorum humanitatem memorabam prospicere, ne postea se quererentur fraudatos esse, donec feretro colla subiecti, ipsi defuntcum ad sepulcra deducerent, grauiori merore deflentes pecunie sue funus.



CAPUT XI.

Usura etiam ab aleatoribus exigitur, quorum in lusu uaria fortuna est, sed lucrum cedit feneratori. Huius in illos quanta tyrannis, et que leges aleatorum. Postremo barbarorum quorumdam furor in aleam describitur.


38. Aliud non minoris acerbitatis accipite. Obseruant isti aleatorum conuenticula, et perdentis erumnam commoditatem suam iudicant: spondent pro singulis. uarios primo sors ludit euentus, ad diuersos sepe transfertur uictoria, stipendiaque eius uicissim atque erumna mutantur: omnes uincuntur et uincunt, fenerator solus acquirit: penes alios inane nomen quod uicerint, penes feneratorem solum fructus est, non annuus, sed momentarius; illi soli faciunt lucrum in omnium detrimento, illis solis  est [e 1Kb] usura uictorie. uideas reliquos subito egentes, repente diuites, deinde nudos, singulis iactibus statum 603 mutantes. uersatur enim eorum uita, ut tessera; uoluitur census in tabula, fit ludus de periculo, et de ludo periculum: quot propositiones, tot proscriptiones. Clamor plaudentium, fletus despoliatorum,  gemitus deplorantium. [a 1Kb] Sedet inter hos creditor ut tyrannus, damnans unumquemque sorte capitali, agitat hastas, feralem instituit de singulorum exuuiis auctionem: alios proscriptioni addicit, alios seruituti: non tanti occisi sub tyrannis sunt. uite igitur hanc aleam rectius dixerim, quam pecunie; sub momento fertur, quod ualeat in eternum. Ebrietas iudicat, et nullus appellat. Habet et alea suas leges, quas fori iura non soluant. Notatur, si credi potest, infamia, qui putauerit renitendum, et infamium sententia grauius quam censura iudicialis inurit opprobrium; quoniam qui apud iudicem damnantur, apud illos gloriosi sunt: qui apud illos damnantur, apud iudicem criminosi sunt. Nobile constituit Moyses seniorum iudicium :  hi tamen de leuioribus iudicabant; uerbum graue, hoc est, de potioribus negotiis Moysi iudicio reseruare consueuerant. Hic dicitur: Aleonum consilium iudicauit, et plus eorum timetur potentia, [b 1Kb] quam leonum. Inter has feras uiuis fenerator atque uersaris. His bestiis cibum eripis, his tetrior estimaris, his crudelior plus timeris.

39. Ferunt Chunorum populos [c 2Kb] omnibus bellum inferre rationibus, feneratoribus tamen esse subiectos; et cum sine legibus uiuant, alee solius legibus obedire, [d 1Kb] in procinctu ludere, tesseras simul et portare, [e 1Kb] et plures suis quam hostilibus iactibus interire: in uictoria sua captiuos fieri, et spolia suorum perpeti, que pati ab hoste non nouerint: ideo numquam belli studia deponere; quod uictus alee  ludo, cum totius prede munus amiserit, ludendi subsidia requirat bellandi periculo: frequenter autem tanto ardore rapi, ut cum ea que sola magni estimant, uictus arma tradiderit, ad unum alee iactum uitam suam potestati uel uictoris uel feneratoris addicat. Denique constituit quod quidam eorum et imperatori Romano cognitus in fide, pretium seruitutis  quam sibi tali sorte superatus intulerat, suppliciis imperate mortis exsoluerit. Premit ergo fenerator etiam colla Chunorum, et eos urget in ferrum, premit barbaros sue terrore seuitie.



604 CAPUT XII.

De feneratorum exactione, et uariis uocabulis quibus utuntur. Eorum pecunia comparatur cum echidna aliisque serpentibus; ubi cur usuras Greci dixerint, explicatur.

40. Quid enim tetrius eo qui hodie fenerat, et cras expetit? Et  odibilis, inquit, homo huiusmodi. Oblatio quidem blanda, sed immanis exactio. uerum ipsa oblationis humanitas facit et exactionis seuitiam: protulit pecuniam, [f 1Kb] hypothecas  exigit, et in suis apothecis recondit. Una pecunia a feneratoribus datur, et quam multa a debitoribus exiguntur? Quanta sibi fecerunt uocabula? Nummus datur, fenus appellatur: sors dicitur, caput uocatur: es alienum scribitur: multorum hoc capitum immane prodigium numerosam exactionem efficit: syngrapham nuncupat, chirographum nominat, hypothecas flagitat, pignus usurpat, fiducias uocat, obligationem asserit, usuras predicat, centesimas laudat.

41. Echidna quedam est feneratoris pecunia, que tanta mala parturit. [g 1Kb] Echidna tamen fecunda penis uiscera trahens, partu suo [h 1Kb] rumpitur. Et morte materna docet sobolem non esse degenerem in matrem. Igitur incipiunt esse serpentes, illam morsibus suis  scindunt. Illic ubi nascitur uenenum, primum probatur. Pecunia autem feneratoris omnia mala sua concipit, parit, nutrit, atque ipsa magis in sobole sua crescit, tristi prole numerosior. Non minus flexuosa quam serpens, atque in orbem tota se colligens, ut caput seruet: reliquo flagellat corpore, illud solum producit ad uulnera: spiris ingentibus  quos comprehenderit, ligat, solo capite interficit: saluo capite, etiam si reliqua pars eius dilapidata fuerit, reuiuiscit.

42. Diuersa quoque serpentibus sunt conueniendi et parturiendi tempora: pecunia fenebris a die inite conuentionis crescentibus serpit usuris, que parturire non nouit; quia dolores magis ipsa in alios transfundit. Ibi dolores ut parturientis; unde etiam Greci appellauerunt usuras, eo quod dolores partus anime debitoris excitare uideantur. ueniunt kalende, parit sors centesimam: ueniunt menses singuli, generantur usure, malorum parentum mala proles. Hec est generatio uiperarum. Creuit centesima, petitur nec soluitur, applicatur ad sortem. Fit maledictum 605 propheticum , dolus  in dolo, usura improbi seminis fetura deterior. Itaque non iam centesima incipit esse, sed summa, hoc est, non fenoris centesima, sed fenus centesime.



CAPUT XIII.

Usure etymologiam prosequens ostendit illam leporibus ipsis, ac plantis quibuslibet fecundiorem esse, feneratorisque auiditate omnem aliam superari: dein ad institutam usure cum animalibus ac plantis comparationem redit.

43. Usuram quoque ab usu arbitror dictam, quod  ut uestes usu, ita usuris patrimonia scindantur. [a 14Kb] Lugubre cere prima littera sonat. Parturit uox doloris est: quid tibi potest esse boni, quod a dolore incipit et ab obligatione? [b 1Kb] Lepores ferunt generare simul et educare, et continuo parturire: [c 69Kb] istis quoque anaglyphariis usurarum generatur et supergeneratur usura, enutritur ac nascitur, et nata iam parturit. Radices quoque arborum primo plantantur ut  prendant: cum prenderint, tunc uirescere incipiunt, postea pullulare: at uero pecunia fenebris uix plantata iam pullulat. Semina tempore erumpunt, animalia tempore pariunt: Tempus enim pariendi, et tempus moriendi; tempus plantandi, et tempus euellendi plantatum; tempus occidendi, et tempus sanandi . Et infra: Tempus acquirendi, et tempus reddendi: tempus custodiendi, et tempus expellendi , ut Ecclesiastes ait: pecunia fenebris hodie seminatur, cras fructificat: semper parit, et numquam interit: semper plantatur, uix euellitur. uult semper fenerator acquirere, numquam perdere: numquam custodire [d 1Kb] pecuniam suam, semper expellere: numquam sanare, semper occidere.

44. Et quia bonus ad omnia magister Ecclesiastes  [e 1Kb] liber est Salomonis, paulisper ipsi inhereamus: Non satiabitur oculus, inquit, uidendo, et non satiabitur auris auditu : nec fenerator expletur accipiendo, nec affectus eius quotidiano numerandi eris satiatur auditu. Et iterum: Omne quod fuit, ipsum est quod erit : Crescit semper pecunia, otium nescit auaritia, nescit usura ferias. Omnes, inquit, torrentes uadunt in mare, et mare non adimpletur . Mare istud fenerator est; omnium 606 patrimonia tamquam fluctus absorbet, et ipse nescit expleri. Mari tamen plerique utuntur  ad questum, feneratore nemo utitur nisi ad dispendium: illic multorum commodum est, hic uniuersorum naufragium.

45. Multa sunt animantia que cito generare incipiunt, sed cito etiam generare desistunt: sors cito generat, et numquam desinit; immo cum exordium crescendi acceperit, in infinitum extendit augmentum. Omne deinde quod crescit, cum ad nature sue  formam atque mensuram, magnitudinemque peruenerit, uacat incremento: sed feneratorum pecunia tempore semper augetur, et ultra formam materne sortis excedens modum non tenet. Pleraque etiam animantium cum ceperint ea que ex his orta sunt generare, tamquam effetis uiribus usum generationis amittunt: sors autem fenoris cum fuerit crescentibus exequata centesimis, et uetustatem sui renouat, et partus solitos adiunctione multiplicat.



CAPUT XIu.

Usuram prohiberi lege diuina, unde et sumptum est illud Catonis, fenerare est hominem occidere. uestimentum pignori acceptum ante noctem reddendum esse; ac fenoris nomine intelligendum quidquid preter sortem exigitur: post que sequitur extorsionum diuitibus familiarium reprehensio.


46. Non nouum nec perfunctorium hoc malum est, quod ueteris atque diuine prescripto legis inhibetur. Populus qui despoliauerat Aegyptum, qui pede transierat mare, monetur a fenoris pecunia cauere naufragia. Et cum de aliis peccatis [a 1Kb] semel aut multum iterata admonitione prescripserit, de fenore sepius intimauit. Habes in Exodo: Quod si pecuniam feneraueris pupillo, orphano, pauperi, apud te non suffocabis eum, non impones illi usuram . Ostendit quid sit suffocare, id est, usuram imponere; strangulat enim, et quod peius est, animam laqueus creditoris: quo sermone et predonis uiolentiam, et deformis nodum mortis expressit.  Quod si pignus acceperis uestimentum propinqui tui, ante solis occasum restitues illud; est enim hoc coopertorium eius tantum, 607 hoc uestimentum turpitudinis eius in quo dormiet. Quod si itaque proclamauerit ad me, exaudiam eum . Audistis, feneratores, quid Lex dicat, de qua dixit Dominus: Non ueni Legem soluere, sed adimplere ? Quam Dominus non soluit, uos soluitis? Usuram, inquit, petere, suffocare est. Hoc quoque foris sero est dictum a quibusdam eorum prudentibus: Quid est, fenerare? Hominem, inquit , occidere. Sed utique non Cato prior quam Moyses, qui legem accepit. Multo ille posterior.

47. Si pignus acceperis uestimentum propinqui tui, ante solis occasum restitues illud, ne nudati appareat  turpitudo . uos uero exuitis atque nudatis, et non redditis. uidete ne sol occidat super auaritiam uestram, ne sol iustitie uobis occidat; quia iustitiam non tenetis, aut sol iniquitatis super flagitia uestra condatur. Dies quoque perit inuito,  nox irruit sicut Iude, qui cum diabolus se misisset in cor eius, surrexit ad proditionem, et facta est nox; sol enim iustitie occiderat ei, et recubuerat super eum. Qui in cor eius intrauit, fecit illi tenebras, ut lucis non uideret auctorem. Ibi miser periit in illo conuiuio in quo alii saluantur. Reddite igitur uestimentum debitori, in quo dormiat, et quietus sit. Si nolueritis reddere: exaudiam, inquit, eum; quia misericors sum . Si uos non exauditis, ego exaudiam, ego miserebor, ego non despiciam inopis precem.

48. In Deuteronomio quoque scriptum est: Non exiges a fratre tuo usuram pecunie, et usuram escarum, et usuram omnium rerum quascumque feneraueris fratri tuo. Si alienigene credideris, usuram exiges ab  eo: a fratre autem tuo non exiges . uides quantum pondus in uerbis sit. Noli, inquit, exigere usuram a fratre tuo, hoc est, cum quo habere debes omnia communia, ab eo tu usuram exigis? Frater tuus consors nature, et coheres gratie, noli ab eo exigere amplius, a quo durum est repetere quod dederis, nisi cum habuerit unde soluat.

49. Et quia plerique refugientes precepta Legis , cum dederint pecuniam negotiatoribus, non in pecunia usuras exigunt, sed de mercibus eorum tamquam usurarum emolumenta percipiunt; ideo audiant quid Lex dicat: Neque usuram, inquit, escarum accipies, neque omnium rerum quascumque feneraueris fratri tuo. Fraus enim ista  et circumscriptio Legis est, non custodia. Et putas te pie facere, quia a negotiatore [b 1Kb] uelut munus suscipis? Inde ille fraudem facit in mercium pretio, unde tibi soluit usuram. Fraudis illius tu auctor, tu particeps, tibi proficit quidquid ille fraudauerit. Et esca usura est, et uestis usura est, et quodcumque sorti accedit, usura est: quod uelis ei nomen imponas, usura est. Si licitum est, cur uocabulum refugis, cur uelamen obtexis? Si illicitum est, cur incrementum requiris?

50. Quod peius est, hoc uitium plurimorum est, et maxime diuitum, quibus hoc nomine struuntur cellaria. Si quis instaurandum conuiuium putat, ad negotiatorem mittit, [c 1Kb] ut absynthiati 608 cupellam sibi gratis deferat: ad cauponem dirigit, ut Picenum  uinum, aut Tyriacum requirat: ad lanium, ut uuluam sibi procuret: ad alium, ut poma sibi adornet. Itaque humanitatem iudicant que alieno periculo constant. Tu bibis, et alius diffluit lacrymis: tu epularis, et alios cibo tuo strangulas: tu symphonia delectaris  et alius miserabili deplorat ululatu: tu poma degustas, et alius spinam uorat. Numquid colligunt de spinis uuas, aut de tribulis ficus? Spina usura est, spina centesima est, tribulus est fenus, male urit. Quomodo ergo potes fructum habere de spinis? Si iste fructus de spinis non nascitur, ille nascetur eternus. De erumnis ditaris, de lacrymis lucrum queris, de fame aliena pasceris, de exuuiis despoliatorum hominum cudis argentum: et iudicas te diuitem, qui stipem poscis a paupere? Sed audi quid dicat Saluator: ue uobis diuitibus, qui habetis consolationem uestram ?



CAPUT Xu.

Alienigenam a quo usuras licet exigere, solum esse eum, quem licet occidere: fratrem uero eiusdem uel fidei uel iuris consortem: quamlibet usuram proscribi, et de benedictionibus eius qui ab illa abstinuerit, cum exhortatione ad misericordiam et ueritatem.


51. Sed forte dices quia scriptum est: Alienigene fenerabis ; et non consideras quid Euangelium dicat, quod est plenius. Sed hoc interim sequestremus, Legis ipsius uerba considera: Fratri tuo, inquit, non fenerabis ad usuram: sed alienigenam exiges. Quis erat tunc alienigena, nisi Amalech, nisi Amorrheus, nisi hostes? Ibi, inquit, usuram exige. Cui merito nocere desideras, cui iure inferuntur arma, huic legitime indicantur usure. Quem bello non potes facile uincere, de hoc cito potes centesima uindicare te. Ab hoc usuram exige,  quem non sit crimen occidere. Sine ferro dimicat qui usuram flagitat: sine gladio se de hoste ulciscitur, qui fuerit usurarius exactor inimici. Ergo ubi ius belli, ibi etiam ius usure. Frater autem tuus omnis, fidei primum, deinde romani iuris est populus: Narrabo nomen tuum fratribus meis, in medio Ecclesie laudabo te .

52. Denique etiam in Leuitico prescribit Lex usuram a fratre non esse poscendam. Sic enim habes: Et uiuet frater tuus tecum, pecuniam tuam non dabis illi in usuram, et in amplius recipiendum non dabis illi escas tuas . Generaliter hec sententia Dei omne sortis exclusit augmentum. Unde et Dauid et benedictum estimauit, et dignum habitatione celesti, qui pecuniam non dedit in usuram .  Si ergo qui non dedit, benedictus; sine dubio maledictus, qui ad usuram dedit. Cur ergo maledictionem potius eligis, quam benedictionem? Potestis benedicti esse, si uelitis, potestis iusti esse. Homo enim iustus secundum Ezechiel , qui pignus debitori reddet, et pecuniam suam in usuram non dabit, et superabundantiam non accipiet, 609 et ab iniustitia auertet manum suam: Iustus est iste, inquit, uita uiuet, dicit Dominus . Qui autem  pignus non reddidit, et in simulacra apposuit oculos suos, iniquitatem fecit, cum usura dedit, et superabundantiam accepit, hic uita non uiuet. Omnes iniquitates istas fecit, morte morietur: sanguis eius super ipsum erit. uide quomodo feneratorem cum idololatra copulauit, quasi crimen equaret. Elige ergo quod dulce est.

53. Cur semper tristes, cur semper amarissimi, cur semper solliciti? Procedat aliquando a uobis misericordia, procedat ueritas: obligetur mendacium, fraus odio sit. Docuistis periurium: feneratorium sacramentum dicitur, [a 1Kb] ubi paratur periurium. Parastis frequenter cum reddita fuerit pecunia, quod syngrapha non appareat: peieratis postea quod non receperitis pecuniam. Nolite ergo semper miseri esse,  semper auari, semper mesti. Leones sunt, et feritatem suam mutant: De manducante, inquit, exiuit esca, et de forte et tristi exiuit dulce ; Grecus, et tristi habet; sic inuenimus. Tamen de forti hoc intelligitur; quia leo fortis est feritate: et qui ferus, tristis. Et de uobis qui pecuniam et auaritiam deuoratis, exeat misericordia; hec enim esca est egenorum: et de tristi exeat dulce, ut dimittatis ei qui non habet unde dissoluat. Quid trahitis peccata ut fune longo, et iugi loro uitule? Quod fit utique, cum fenus producitis. Tenetis pauperem debitorem, [b 1Kb] uel ibi sit aliqua gratia, ubi nulla spes commodi. Et hoc secundum auaritiam uestram loquor.



CAPUT XuI.

Ex Euangelico precepto fenerandum his, a quibus nichil exspectetur, immo etiam inimicis: uberrimum fenus illius esse, qui Domino fenerauerit: nec diffidendum ipsius paupertati que ueras largitur diuitias.


54. Ceterum Dominus in Euangelio talibus magis existimat fenerandum, a quibus redhibitio non speretur. Sic enim ait: Et si mutuum dederitis a quibus speratis recipere, que uobis est gratia? Nam peccatores peccatoribus fenerant, ut recipiant; uerumtamen amate inimicos uestros, et benefacite eis, et mutuum date nichil sperantes; et erit merces uestra multa in celo, et eritis filii Altissimi, quia ipse benignus super ingratos et malos. Estote misericordes, sicut et Pater uester misericors est . Aduertitis  quod nomen a Domino fenerator acceperit, quod nomen etiam qui fenori uestro fuerit obligatus. Peccatores, inquit, peccatoribus fenerant, ut recipiant: uterque peccator, et fenerator, et debitor. uos autem, inquit, amate inimicos uestros. Non discutiatis quid mereantur inimici, sed quid uos facere oporteat. Date mutuum iis a quibus non speratis uos, quod datum fuerit, recepturos. Nullum hic damnum est, sed compendium. Minimum datis, multum recipietis:  in terra datis, et id uobis soluetur in celo: fenus amittitis, mercedem magnam habebitis: feneratores 610 esse desinitis, filii eritis Altissimi: eritis misericordes, qui uos Patris eterni probetis heredes.

55. Sed feneratorum uos delectat et usurarum uocabulum. Id quoque non inuideo. Docebo quomodo boni feneratores esse possitis, quomodo bonas queratis usuras. Dicit Salomon: Fenerat Domino qui miseretur pauperi: secundum datum autem eius retribuet ei . Ecce bonum fenus de malo factum est: ecce irreprehensibilis fenerator: ecce usura laudabilis. Nolite ergo iam inuidentem me uestris commodis estimare. Putatis quod hominem subtraham uobis debitorem? Deum prouideo, Christum  subrogo, illum demonstro qui uos fraudare non possit. Fenerate ergo Domino pecuniam uestram in manu pauperis. Ille astringitur et tenetur: ille scribit quidquid egenus acceperit: Euangelium eius cautio est: ille promittit pro omnibus indigentibus, ille dicit fidem; quid dubitatis dare? Si quis uobis diues huius seculi offeratur, qui fide promittat sua pro aliquo debitore, statim numeratis pecuniam: pauper est uobis Dominus celi, et conditor mundi huius; et adhuc deliberatis quem ditiorem queratis fideiussorem.

56. Sed allegatis, quia pauper est factus, cum diues esset. uidistis ergo quia fides eius diues est, fides eius idonea est; pauper est factus, cum pro nobis solueret, et adhuc paupertas ipsa non decipit; nos  enim diuites fecit, quos pauperes putabatis. Dicit enim Apostolus: Pauper factus est cum diues esset, ut in illius inopia uos ditaremini . Bona inopia, que largitur diuitias. Nolite ergo uos paupertatem timere, ut sitis diuites. Date otiosam pecuniam, et recipietis fructuosam gratiam, et pauperum subuenietis necessitatibus, et uobis custodie sollicitudo minuetur. Non peribit quod pauper acceperit; et uobis quod dederitis inopi, sine custode seruabitur. Quod si incrementum usurarum queritis, in Lege benedictio, in Euangelio celestis est merces: quid suauius benedictione; quid maius est celo? Si escarum desideratur usura, ea quoque presto est, sicut legimus: Is enim qui miseretur pauperis, ipse pascetur .



CAPUT XuII.

Occurritur obiectioni, qua nonnulli negant generaliter prohibitum ne pignus retineatur, sed ad pauperum pignora Legem restringunt.


57. Reddite ergo pignora que tenetis, quoniam fideiussorem idoneum reperistis. Sed obmurmurant adhuc dicentes, quia licet tenere pignora, et se Lege  defendunt. Aiunt enim: Scriptum est in Deuteronomio: Si fuerit tibi debitum a proximo tuo quodcumque, non introibis in domum ipsius pignerare pignus: sed foris stabis, et homo apud quem est debitum tuum, proferet tibi foris pignus. Si autem homo ille pauper fuerit, non dormies in pignore ipsius; sed redditione reddes ei pignus ipsius ad occasum solis, et dormiet in uestimento suo, et benedicet te, et erit in te misericordia coram Domino Deo tuo . Et alibi, inquiunt, scriptum est: Non pignerabis 611 molam, neque lapidem superiorem mole; quoniam hic pignerat . Et alibi: Non accipies pignus uestimenti uidue . [a 1Kb] Unde argumentantur quia specialia pignora sint interdicta, non omnia, id est, pauperis et uidue. Molam quoque et lapidem superiorem  mole prohibitum pignerari.

58. Sed cum per Ezechielem prophetam ipse Dominus dicat , iustum esse qui pignus reddidit, iniustum qui tenuit: utique non speciale aliquod, sed generaliter omne pignus suadet esse reddendum; cum dicat Iob: Conscriptionem quam habui aduersus aliquem iuramento conceptam, imponens coronam legebam, et si non scindens eam reddidi, nichil accipiens a debitore . Cum Dominus nichil ab iis quibus mutuum dederimus, sperandum esse precipiat , quod recipere debeamus, quomodo pignus secundum Legem putant esse retinendum?



CAPUT XuIII.

Ut obiicientibus nos diuina lege ad fenerandum incitari fiat satis, inquiritur quid iustus u. g. Petrus fenori dare ualeat; ostenditurque suos illi sermones esse, quos feneret.


59. At [b 1Kb] ne pari recrudescant modo, et dicant etiam se ad fenerandum incitari Legis oraculo; quia scriptum est: Fenerabis gentibus multis, tu autem non mutuaberis ; tempus est plenius et expressius disputare et docere quid fenerandum, et quibus Legis statuta prescribant; precedit enim fenoris causa pignoris causam. Mutuabitur, inquit, peccator, et non soluet: iustus autem miseretur, et tribuet . Audis, debitor, quid debeas declinare: audis, creditor, quid debeas imitari. Et infra: Iuuenis fui, et senui, et non uidi iustum derelictum,  nec semen eius querens panem. Tota die miseretur et fenerat . Unde huic iusto quod tota die feneret? Ergo diues iustus est; et quanto ditior unusquisque fuerit, tanto iustior: qui plus habuerit unde feneret, ipse erit iustior. Sed difficile diues intrat in regnum celorum.

60. Quid ergo feneret, dic mihi, sancte Dauid? Contra me protuli testimonium, nisi mihi subuenis.  Petrus dicebat: Argentum et aurum non habeo , numquid non erat iustus? Tu mihi ergo expone quid feneret. Dixisti enim: Beatus uir qui miseretur et commodat, disponet sermones suos in iudicio . Inueni quid fenerat iustus. Petrus quoque me doceat et ipse quid feneret, qui dixit inopi attendenti ad se et ad Ioannem: Argentum et aurum non habeo. Nihil ergo dabis pauperi, apostole? Das tamen, et plus das quam alii: das inopi, quod alii dare non possunt: das inopi, post quod egere non possit: das inopi, quod etiam diuites accipere concupiscunt: das inopi, quod ii qui istud argentum et aurum habent, conferre non nouerint; quia auaritia eos impedit: [a 1Kb] das inopi, qui eis diuitibus facias ditiorem. Incitasti animum meum, concupisco  hoc donum tuum. Dicito, rogo, 612 quid des. Noli me diu suspensum reddere, cupio petere, si cito soluas. Sed soluisti cito: non distulisti inopem, non despexisti precem pauperis, non diutius eum desperare fecisti, non uacuus ad templum ascendisti dicens: Argentum et aurum non habeo. Non illi soli plenis manibus ascendunt, qui argentum et aurum habent: ascendit et pauper non uacuus: ascendit et ille non uacuus, quia aurum et argentum non habet. Audiamus quid det iste pauper: Sed quod habeo, inquit, do tibi. In nomine Iesu Nazareni surge et ambula . O optanda paupertas; o ditior inopia! Claudicabat, cui diuites dabant: unus pauper dedit, et statim qui claudus erat, sanus est factus.

 61. Habet ergo iustus quod feneret, habet et argentum quod feneret, sermones suos fenerat: hoc est iusti argentum; eloquia enim Domini, eloquia casta, argentum igne examinatum, probatum terre, purgatum septuplo. Hoc fenerat qui Legem accipit, qui Legem meditatur, qui Legem exercet: hoc fenerauit Petrus, hoc fenerauit Paulus, quibus dicitur ut ad uiros nationum pergerent. Ad Cornelium centurionem Petro, cui dicitur: Surge, uade nichil dubitans, quoniam ego misi illos; et surrexit et iuit . Et infra dixit: Numquid aquam uetare possumus, ne baptizentur ii, qui Spiritum sanctum acceperunt ? Iussitque eos baptizari. Hoc est Fenerabis gentibus, ut peccata dimittas, debita auferas: tu autem non mutuaberis. Mutuatur enim peccator, et non soluet  peccata sua; quia peccator est. Paulo dicitur : Fenerabis gentibus qui missus est ad gentes; Ioanni dicitur: Fenerabis gentibus; Iacobo et ceteris dicitur: Fenerabitis gentibus; quibus dictum est: Ite, baptizate gentes .

62. [b 1Kb] Dicitur populo patrum: Si custodieris mandata Dei, benedictus eris, et fenerabis gentibus uerbum . Denique non de pecunia dici significant sequentia: Princeps eris gentibus multis:  tibi autem nemo dominabitur. Constituet te Dominus Deus tuus caput, et non in caudam, et eris tunc supra, et non subter, si exaudieris uocem Domini Dei tui . Et sequitur: Si autem non audieris, maledictus tu in ciuitate, et maledictus in agro . Et infra: Maledicta progenies uentris tui . Non pecunia utique benedictum facit, sed cognitio Dei, predicatio uerbi: si gratiam Domini feneremus, si indigentibus eloquia Domini conferamus, si obseruemus mandata celestia. Et contra maledictum non facit, si desit pecunia que feneretur: sed si desit studium, si desit obseruatio celestium statutorum, maledictus eris.



613 CAPUT XIX.

Iudeos primo gentibus fenerasse, postmodum gentes in Christum credentes uicem illis reddidisse, quod pecuniam suam amisissent: eiusdem pecunie laus, atque ad illam fenerandam exhortatio: et quo pacto in ea re Isrelitis anteposite fuerint nationes.


63. Denique mysterium Ecclesie euidenter exprimitur. Primum enim dixit ad discipulum Legis: Si audieris Legem, et custodieris, fenerabis gentibus ; quod factum est a patribus nostris. Fenerauit Moyses gentibus, qui proselytos acquisiuit, fenerauit iehsu Naue, fenerauit Gedeon, fenerauit Samuel, Dauid, Salomon, Elias, Eliseus; et si quis uolebat uerbum cognoscere, pergebat ad eos: regina Austri uenit audire sapientiam Salomonis.

 64. Ubi cepit populus Iadeorum non custodire Legem, ceperunt aduene, hoc est, ex populo nationum qui in Dominum Iesum crediderunt, interpretationem Scripturarum fenerare illi uetusto populo. Fenerauit Timotheus patre Greco ortus uerbum Iudeis, cum sacerdotium recepisset; feneramus hodieque sacerdotes in Ecclesia uerbum Iudeis, qui de Synagoga ad Ecclesiam transierunt; feneramus et nouam et uetustam pecuniam: etenim quam habuerunt, iam non habent; oculos habent, et non uident, aures habent, et non audiunt; pecuniam habent, et non habent; quia usum eius ignorant, pretium eius nesciunt, figuram eius et formam non cognouerunt. Nam si cognouissent, numquam auctorem pecunie denegassent dicentes: Nolumus hunc  regnare super nos . Qui quidem rediens, accepto regno, iussit uocari seruos suos quibus dedit pecuniam, et eos qui fenerassent pecuniam, predicauit: ei autem qui pecuniam tenuit otiosam domini sui respondit: Sciebas quod ego homo austerus sum, tollo quod non posui, meto quod non seminaui: et quare non dedisti pecuniam meam ad mensam, et ego ueniens cum usuris utique exegissem illam ?

 65. Audistis que pecunia boni feneratoris sit, que pecunia bonas acquirat usuras, que pecunia non infamet feneratorem, non opprimat debitorem, quam pecuniam erugo non possit obducere, non penetrare tinea, que pecunia non de terreno thesauro sit, sed de eterno, que pecunia diuitem faciat accipientem, nec aliquid imminuat feneranti. Hec pecunia usuram habet: non centesimam eius quod dederit portionem, sed centuplum fert fructum. Expande igitur sinum mentis, ut huius pecunie numeratam tibi suscipias quantitatem: intende cordis obtutum, ut agnoscas pecunie huius imaginem et inscriptionem: certe hanc pecuniam excute, tabulam supra mensam anime tue que stabilis uirtutibus sit, quadratam constitue, conde in thesauro  pectoris tui, de quo doctus scriba depromit noua et uetera. uides qualis hec pecunia sit, 614 quemadmodum creditorem, debitoremque inuisa in se coniungat nomina. Qui inuehebar in feneratores, iam prouoco debitorem. Huius ergo feneratores pecunie uos esse desidero; ut ad uos qui mutuum sumant, sponte festinent: per quam non nummum, sed regnum possitis acquirere: per quam non maledicta queratis, sed benedictionis gratiam.

66. Hanc pecuniam fenerat populus nationum, qui sciuit accipere feneratum, qui sciuit cernere, qui sciuit excutere. [a 1Kb] Recusasti indiga fenoris spiritalis, egere cepisti. De te ergo a Dei filio dictum est: Mutuabitur peccator, et non soluet . Tibi dicitur Aduena qui est in te, ascendet super  te: tu autem descendes in imum . Nescit enim summum, qui Christum ignorat: in inferno semper est, qui non ascendit ad Christum: in summo autem populus qui uerbum recipit, hic habet fidei patrimonium omne. De hoc dicit Lex: Hic tibi fenerabit, tu autem non fenerabis ei: hic tibi erit caput, tu autem eris cauda , hoc est, ille erit primus, tu ultimus et abiectus. Auferam a Iudea caput et caudam, initium et finem: initium Christum, qui interrogatus quis esset, respondit: Initium quod et loquor uobis : finem quoque Christum dicit: ipse est enim finis Legis ad iustitiam omni credenti . Ergo qui non credit ad iustitiam, nec initium, nec finem habet, sed ipse finis sui est.



CAPUT XX.

Premisso pignoris, commendati, ac depositi discrimine, ostendit spirituale pignus esse, quod reddi Lege iubeatur; corporeum tamen etiam reddi oportere: qui uerbum Dei audierit debitorem esse, nec ab eo pignus tollendum. De euangelicis uestimentis, et de tunica quam omnes iubemur induere. Bonum amictum esse Dei uerbum; esse pignus Dominice sortis, esse sapientie uestimentum; tamdem esse uerbum coangustandum.


 67. Cognouimus fenus legitimum, cognoscamus et pignus quod Lex reddi iubet ante solis occasum. Quid sit istud audi dicentem Apostolum: Dedit Deus pignus Spiritum in cordibus nostris . Tripliciter autem et pignus, et commendatum, et depositum dicitur. Pignus dicunt quod pro mutuo ere susceptum est: commendatum autem et depositum [b 1Kb] quod nos custodie causa alicui commisimus. Unde ait Apostolus: Scio cui credidi, et certus sum, quia potens est commendatum meum seruare in illum diem . Depositum quoque idem docuit  quod esset, dicens: Bonum depositum custodi per Spiritum sanctum qui habitat in nobis . Numquid Spiritus commendati auri argentique custos est, aut per Spiritum sanctum pecunia custoditur? Spiritale igitur pignus custoditur ab Spiritu, ne aues celi ueniant, et auferant illud de cordibus nostris.

68. Petamus ergo, ut custodiat in nobis Christus hoc pignus quod ipse donauit, et depositum suum commendatumque conseruet. Nihil enim 615 accepit a nobis, sed ipse nobis credidit quod nostrum non erat. Et ideo detrimento honestatis afficitur, qui depositum uiolarit alienum. Si commendatum hominis nulla debemus fraude uiolare, quanto magis diuinum et spiritale depositum bona fide seruare  nos congruit, ne existimationis et utilitatis grauia damna subeamus.

69. Hoc igitur pignus est quod Lex prohibet pignerari, et uiolenter auferri. Sic enim habet Scriptura: Si debitum tibi fuerit a proximo tuo quodcumque, non introibis in domum ipsius pignerare pignus; et homo apud quem est debitum tuum, proferet tibi foras pignus. Si autem homo ille pauper fuerit, non dormies in pignore ipsius, sed redditione reddes ei pignus ipsius ad occasum solis; et dormiet in uestimento suo, et benedicet te, et erit in te misericordia .

70. Dices itaque mihi: Ecce Lex auferri pignus prohibuit, non suscipi: pauperi autem iussit reddi, non omnibus. At de corporalibus quidem pignoril us  sanctus etiam Esdras docuit nos, quod iam, feneratores, aduersus patrum uestrorum non possitis uenire professionem. Nam cum iuberentur qui fenerauerant, et acceperant aliena pignora, ut restituerent ea, dixerunt: Reddimus, et ab ipsis nichil querimus . Boni patres, qui statuerunt pignora debitorum esse reddenda: boni etiam feneratores  qui responderunt quod et pignora redderent, et pecuniam non requirerent, quam dedissent. Et sententia uos paterne censionis his astringit, et professio creditorum.

71. Est autem et aliud pignus quod Lex spiritalis prohibet auferri; et si datum fuerit, reddi iubet ante solis occasum: [a 1Kb] quod homo debitor reddit, et ipse protulit. Debitor est autem omnis qui audit uerbum regni et non intelligit: uenit malus, et rapit quod seminatum est in corde ipsius. Noli ergo introire in domum eius, ut illud pignus accipias. ue enim qui scandalizauerit unum de pusillis istis! Si sua stultitia amiserit pignus suum, tu non habebis delictum. Si autem pauper fuerit, redde pignus ante solis occasum: pignus autem uestimentum est. Si  sibi diues uidetur, ipse se decipit, si pignus tradiderit suum: si autem pauper qui non habeat diuitias spiritus, redde illi uestimentum suum ante solis occasum.

72. Si de corporali ageretur pignore, utique magis per diem reddendum fuit, ne turpitudo nudi corporis diurno lumine proderetur; tenebre enim nudum non produnt. Ac si hoc moueret quod non haberet pauper, quo dormiens tegi posset, utique aut stragulum aut amictum diceret esse reddendum. Nunc autem dicendo uestimentum, tunicam magis significat qua induimur atque uestimur. Redde ergo pauperi tunicam suam, ut dormiat in ea noctu.

73. Nonne tibi uidetur illum pauperem significare,  qui cum tunica una iubetur pergere, alteram non requirere, emissus a Christo ad Euangelium predicandum ? Ipse est enim pauper spiritu, qui dormire possit: nam satiato diuitiis, non est qui sinat eum dormire. Dormit enim pauper somnum resurrectionis, quem diues dormire non potest, 616 quia diuitiis et uoluptatibus suffocatur. Dormit Christi quietem dicentis: Ego dormiui et quieui, et surrexi . Hec est tunica illa desuper texta qua erat indutus Christus, quam scindere non potuerunt illi milites quos agnoscis. Nullus enim eorum uestimentum Christi scindit, sed diuidit; sicut scriptum est: Diuiserunt uestimenta mea sibi, et super uestem meam miserunt sortem . Diuiserunt sibi euangeliste uestimenta eius, et  super uestem eius, hoc est, super predicationem Euangelii qua uestitur hodieque Dominus iehsu, miserunt sortem. Illam utique sortem, que cecidit super Matthiam, ut apostolorum duodecimus numero, excluso nomine proditoris, adiungeretur. Bene autem de euangelistis dictum est quia miserunt sortem; sors enim ueluti diuino pendet examine. Et ideo quia non potestate propria sunt locuti, neque omnes eadem omnia; sed plerique dixerunt diuersa, que alius non dixerat: sancti Spiritus gratiam  uelut sortito illis ea tribuisse cognoscimus, que loquerentur singuli de operibus Domini Iesu; ut eius gesta sibi describenda pro eius nutu diuiderent.

74. Est et illa tunica quam demonstrat Apostolus dicens: Induite Dominum Iesum . Hec est tunica que inhonesta operit nostra, et in iis abundantiorem honestatem circumdat in Christo. Induimus uiscera misericordie in Christo, induimus crucis gloriam, que Iudeis scandalum, Grecis stultitia uidebatur. Illi erubescunt, qui eam erubescendam putant: nobis autem absit gloriari, nisi in cruce Domini Iesu. Hec ignobilia nostra honorem abundantiorem habent, quia per passionem Domini regnum nobis paratur eternum; quo enim quis plus  peccauerit, eo plus diligit. Consepeliamur igitur domino Iesu, ut participes resurrectionis eius esse mercamur: exspoliemus ueterem hominem cum actibus eius, induamus nouum, in quo est remissio peccatorum.

75. Bonus ergo amictus atque uestitus, uerbum Dei. Hoc uestitu filii Ne pudenda patris operuerunt, accipientes super humeros uestimentum, et retrorsum pergentes; ne uiderent uirilia patris, hoc est, corporea que habent pudorem quemdam generationis humane: et ideo qui uidere uoluit, angustioris animi dignam mercedem recepit, ut seruus fieret; omnis enim qui facit peccatum, seruus est peccati. Unde ille in terrenis remansit. Hoc pauperi nemo tollat uestimentum; aut si tulerit, sol non occidat  super despoliatum: eum ante restituat, ne peccatum pauperis feneratori possit ascribi; et non solum suo, sed etiam alieno incipiat laborare peccato. Hoc pignus in hac seculi nocte reddatur, hoc uestimento in his mundi tenebris induatur.

76. Hoc pignus illius Dominice sortis est, non illius contrarie. Legimus enim duas sortes in Leuitico, de quibus dictum est: Unam Deo facies, alteram transmissori . Transmissor sortem suam ad feneratores transmittit: serui Domini in sorte sunt Christi. In hac sorte constitutus Aaron, contrarie sortis exclusit erumnam, cum inter duas partes populi constitutus, mortem a defunctis serpere 617 in sortem uiuorum sui corporis non permisit obiectu. Huius sortis bonum pignus est uerbi  amictus. Hanc uobis tunicam nemo auferat, debitores: hanc tunicam nulli oppigneretis, si uultis numquam turpitudinem sustinere, ut dormiatis inter cleros sicut Aaron, dormiatis inter duo Testamenta, ut dormiatis somnum resurrectionis, et uos reparare possitis. Hoc est uestimentum quod etiamsi oppigneraueris, recipiendum in Prouerbiis sanctus Salomon suadet dicens: Aufer uestimentum tuum: preterit enim iniuriosus .

77. Sapientie uestimentum est ex illis indumentis,  que ex bysso et purpura sapientia sibi fecit: hoc est, indumentum fidei constat ex predicatione celestium, et Dominice sanguine passionis: bysso etherea figurantur, purpure specie mysterium sacri sanguinis declaratur, quo regnum celeste confertur. Denique uestimentum sapientie significari [a 1Kb] superiora indicant; premisit enim dicens: Sapiens esto, fili, ut letetur cor tuum . Et infra duos uersus ait: Imprudentes autem superuenientes damnum pendent . Aufer uestimentum tuum. Aufer igitur, ne damnum excipias imprudentie; et ne exutum te proprio uestimento nequissimus ille communis fenerator agnoscens, confusionem tui detegere conetur opprobrii, et persuadeat tibi, ut te foliis tegas, et nudum te esse conspiciens, in Dei uerearis uenire conspectum.

 78. Redde, inquit, proximo in tempore, coangusta uerbum, et fideliter age cum illo; et in omni tempore inuenies quod tibi necessarium sit , Non amat multis innocentia se defendere. Susanna uocis adsertione non eguit: uerbum coangustauit ad Dominum, et statim adipisci meruit castitatis proprie testimonium. Plurima presbyteri loquebantur, qui laborabant uerborum fuco obducere ueritatem, sed non filia Iuda. Tacuit apud homines, locuta est Deo. Erubescenda erat in plebe ipsa defensio muliebris; et dum pudor defenditur, impudentia pretendebatur. Coangustauit uerbum dicens ad Dominum: Tu scis quia falsa dixerunt de me . Et Dominus spiritum Danielis pueri castitatis excitauit ultorem.

79. Coangusta ergo uerbum, ut redhibitio creditori,  non lingua respondeat. Siue mystice: Coangusta uerbum, hoc est, consumma. uerbum enim consummans et breuians faciet Dominus super terram, hoc est, ex multis ratiociniis abbreuiata tibi summa conueniat. Deducito quod expensis diuersis est erogatum, ut saluum habeas quod supersit: quomodo Dominus de multis dispensationibus Iudeorum, ex multo illo ratiocinio peccatorum consummauit tandem atque breuiauit, ut reliquie salue fierent per electionem gratie, et seruarentur ad semen, per quos intermortuam spem Synagoge resuscitaret.



618 CAPUT XXI.

Reprehenduntur ii qui cum soluendo non sint, mutuum sumunt. Iidem quam abiecti, et quemadmodum ad condictam diem non reddentes ex amicis inimicos faciant; unde nulli mutuum sumendum concluditur. Quid per molam et lapidem supermolarem non obligandam intelligatur?


80. Quam deforme est, ut pro beneficio ei qui te adiuuit, rependas molestiam! Cum istum fraudaueris cui debes, postea in tempore necessitatis tue non inuenies creditorem. Quam indignum, ut cum uictum  tuum sustentare non queas, cum adhuc nichil debeas, putes quod et uictum tuum possis, et debitum sustinere! Ante cogita unde dissoluas, et sic mutuum sume. Fructus, inquit, agrorum capio. Sed qui non abundant usui, quomodo abundabunt contracti fenoris incremento? Sed possessionem meam uendo. Et unde fructus, quibus utaris ad sumptum? Fenus non pecunia sua soluitur, sed augetur: numerando coaceruatur et crescit.

81. Deinde non cogitas humilitatem et uerecundiam postulantis? Donec accipias, oscularis manus feneratoris superbi, humilias uocem tuam, ne clarior sonitus uocis tue aures eius offendat, ne plures te audiant deprecantem. Paupertas non habet crimen, nulla indigentie infamia est: sed debere uerecundum  est, [b 1Kb] non reddere inuerecundum. Postulabis dilationem, cum ceperis conueniri in tempore prescripte solutionis: pro pecunia afferes tedia, causaberis de tempore, excusationes strues; et cum totum promiseris, ne in uniuersum fraudare uidearis, uix dimidium restitues. De amico inimicum facies, pro honore referes contumeliam, pro benedictione maledictum. Quam hec opinionem ledant considera: quam a uiro bono discrepent, recognosce.

82. Ergo dum liber es a uinculis, ipse te reuoca a iugo et onere seruitutis. Diues es? Non sumas mutuum? pauper es? Non sumas mutuum. Diues es? Nullam pateris petendi necessitatem. Pauper es? Considera soluendi difficultatem. Opulentia usuris minuitur, paupertas usuris non leuatur. Numquam  enim malum malo corrigitur, nec uulnus curatur uulnere, sed exasperatur ulcere.

83. Hoc uide, ne dum pecuniam petis, molam tuam obliges, aut lapidem supermolarem. Mola est qua similago conficitur, qua molit similaginem una mulier que assumitur, et altera que relinquitur. Fortasse illa assumitur, que semper molit uerbum Dei, ut habeat similaginem, et spiritalem facit farinam, [c 1Kb] expurgat uetus fermentum, ut sit noua conspersio, custodit molam suam, interpretatur Scripturas, seruat sibi lapidem supermolarem: illa autem relinquitur que oppignerat molam suam. Cum aliquid emoluerit perfunctorie, oppignerat lapidem qui est super molam. Quis iste sit lapis, quero. Legi: Lapidem quem reprobauerunt 619 edificantes, hic factus  est in caput anguli . Quare super molam? Quia ipse est qui molentes iuuat: ipse est qui dicit: Scrutamini Scripturas, in quibus putatis uos uitam eternam habere .

84. Noli, fenerator, hunc lapidem supermolarem oppignerare, ne cadas super illum. Omnis enim qui ceciderit super hunc lapidem, conquassabitur: super quem autem ceciderit, comminuet illum. Nec uidue  pignus suscipias. Graue et utrumque secundum litteram, ut usum, instrumentumque uiuendi egeno auferas, aut uidue pignus detrahas: sed grauius, si anime que uerbi uidua est, uerbum teneas, [a 1Kb] et ei sterilitatem uiduitatis indicas.



CAPUT XXII.

Quem feneratorem imitari debeamus; et quomodo Ecclesie Deus plus dederit, cui et ipsa plus reddidit non exigenti; deque diuina misericordie ac iudicii dispensatione.

85. Atque ut sciatis quod amanti hec affectu suadeam, ut sciatis quod liceat et bene fenerare, ostendam uobis quem feneratorem debeatis imitari, Duo, inquit, erant debitores uni feneratori, unus debebat denarios  quingentos, alius quinquaginta. Non habentibus illis unde redderent, donauit utrisque. Quis ergo eum plus diligit? Respondens Simon phariseus dixit: Aestimo quia is cui plus donauit . Et laudata est sententia eius, dicente Domino: Recte iudicasti. Recte iudicauit phariseus, qui male cogitauit, putans quod ignoraret magis Dominus peccata mulieris, quam donaret. Sed laudatur eius sententia, ut excusatio ei omnis adimatur.

86. Plus remissum est Ecclesie, que congregata est ex populo nationum, quoniam plus debebat: sed et ipsa plus soluit non exigenti, sed donanti. Dedit aquam pedibus Christi, quia sua peccata mundauit: osculata est pedes, ferens pacis insignia: misit oleum in pedes eius, misericordiam et ipsa in pauperes conferendo.  Isti sunt pedes Christi, in his innocentius ambulat Christus. Et capillis capitis sui tersit. Christo enim humiliatur, quicumque habet humilitatis affectum. Et ideo, inquit, dimissa sunt peccata eius multa, quoniam dilexit multum .

87. Aduerte quod Dominus et misericordiam quasi liberalis impertit, et iudicium cum miseratione dispensat. Ante donauit per gratiam, sed quibus donaret sciebat. Non habet quod excuset Iudeus. Mihi quasi peccatori plura donauit, illi quasi ingrato minora concessit. Sciuit tamen quod et ille quasi ingratus non possit quod accepisset exsoluere, et Ecclesia memor gratie eo plura solueret, quo plura meruisset.



620 CAPUT XXIII.

Oggerentibus usure antiquitatem reponitur etiam culpam antiquam esse, quam solutum Christus uenerit, inuexerit autem diabolus: huic feneratores assimilari, nec non etiam eos qui fideiussorem obligant, in quo sibi alterum parant inimicum. Quam cauendum sit, ne quis pro alio se obliget, aut saltem pro summa suis maiore facultatibus!


 88. Habetis ergo quem sequamini feneratorem, si uultis laude donari, si uultis non esse quod reprehendatur a nobis. Nos enim non persone obtrectamus, sed auaritie. Nec fallit dixisse aliquos, cum ante hoc biduum tractatus noster eorum compunxisset affectum: Quid sibi uoluit Episcopus aduersus feneratores tractare, quasi nouum aliquid admissum sit, quasi id non etiam superiores fecerint, quasi non uetus sit fenerare? uerum est, nec ego abnuo: sed et culpa uetus est. Denique peccatum ab Adam: ex illo culpa,  ex quo et Eua: ex illo preuaricatio, ex quo et humana conditio. Sed ideo Christus uenit, ut inueterata aboleret, noua conderet; et que inueterauerat culpa, renouaret gratia. Ideo se passioni obtulit, ut renouaretur spiritu, et absolueret uniuersos . Diabolus autem Euam decepit, ut supplantaret uirum, obligaret hereditatem.

89. Quid feneratores faciunt? Decipiunt defeneratos, obligant fideiussores: sed non Tobias pignus quesiuit, aut fideiussorem poposcit . Curandum est igitur, ut fideiussorem requiras, ut eum tuis nominibus astringas. Ecce paratur alter inimicus. Nam cum non habueris unde debitum soluas, ille pro te tenebitur. Inueniris in eo circumuentor  et fallax, qui amicum deceperis. Ille nudabitur, ille pro te in uincula ducetur: illum grauiorem exactorem creditore patieris qui allegat: stimula ciuem tuum quem spopondisti. Ita fiet ut ipse quoque esse incipias ingratus, et pretereas illud quod scriptum est: Gratiam repromissoris ne obliuiscaris; [b 126Kb] dedit enim pro te animam bonam . Necesse est dicas: Quis enim te querebat fidem dicere? Nam nisi tu fidem dixisses, ego non accepissem pecuniam. Adulteram accepi pecuniam, es auro admixtum mihi dedit: utinam te non obtulisses! Fortasse creditor te subornauit, uel tu illum.

90. Ergo caue ne alieno te obliges debito; ne hoc quoque uendidisse dicaris: [c 2Kb] ne si quid tibi, ut habet usus amicitie, debitor dederit gratie, te uideatur  emisse. Aut si uis interuenire, moueris amici obsecratus oratis, erubescis negare; ita interueni, ut si debito soluendo non fuerit, de tuo noueris esse soluendum.  In hec paratus accede. Legisti enim: Non spondeas super uirtutem tuam; si enim spoponderis, quasi restituens cogita . Et infra: Recipe proximum secundum uirtutem tuam, et 621 attende tibi ne cadas , id est, ne maiore te obliges [a 1Kb] nominis quantitate quam ferre possunt et exsoluere tuarum copie facultatum. Si enim quod habes tradas, amisisti opes, non amisisti fidem. Fame tue damna non sentis, redemisti amicum sine tua fraude. Alibi quoque id te monent Prouerbia Salomonis dicentis: Spondens sponde amico tuo, quemadmodum qui obligat se sponsorem amicorum suorum . Si autem non habes, audi quid Salomon dicat: Noli te dare in sponsionem erubescens personam: si enim non habueris unde soluas, auferent  stramentum de sub lateribus tuis . Ergo bonus fenerator acquiret gratiam, exsecratiotionem improbus.



CAPUT XXIu.

Quomodo Tobias in mercedis solutione nobis imitandus; quodue fenerandi genus idem nos doceat?

91. Sed non his tantum uirtutum finibus contentus sanctus Tobias, mercenario quoque sciuit soluendam esse mercedem, dimidium usque obtulit ; meritoque pro mercenario inuenit Angelum . Et tu unde scis ne forte iustum aliquem mercede defraudes, [b 1Kb] peius si infirmum? ue enim  illi qui scandalizauerit unum de pusillis istis! Qui scis an in eo angelus sit? Neque 622 enim dubitare debemus quod in mercenario possit esse angelus, cum esse possit Christus, qui in minimo quoque esse consueuit.

92. Redde ergo mercenario mercedem suam, nec eum laboris sui mercede defraudes; quia et tu mercenarius Christi es, et te conduxit ad uineam suam, et tibi merces reposita est celestis. Non ergo ledas seruum operantem in ueritate, neque mercenarium dantem animam suam: non despicias inopem qui uitam suam labore exercet suo, et mercede sustentat. Hoc est enim interficere hominem, uite sue ei debita subsidia denegare. Et tu mercenarius es in hac terra: da mercedem mercenario, ut et tu possis  dicere Domino, cum precaris: Da mercedem, Domine, sustinentibus te .

93. Tobias tibi dicit: Luxuria mater est famis , [c 1Kb] in quo continentiam docet. Dicit etiam: Mercedem omni homini qui penes te operatus fuerit, redde eadem die, et non maneat penes te merces hominis; et merces tua non minorabitur . Dicit tibi: Noli uinum bibere in ebrietatem . Dicit tibi: De pane tuo communica esurientibus . uide quid te fenerare cupiat: Et de uestimentis tuis nudos tege: ex omnibus que abundauerint tibi, fac eleemosynam. Omni tempore benedic Dominum . In his itaque fenus eternum est, et usura perpetua.



[DE INTERPELLATIONE IOB ET DAuID.]





IN LIBROS DE INTERPELLATIONE IOB ET DAuID ADMONITIO.


 Constat hic tractatus quatuor libris de Interpellatione  Iob et Dauid, qui non omnes simul in Ambrosianorum operum editionibus prodierunt. Enimuero qui antiquiores curauerunt editiones, cum in mutilum exemplar incidissent, librum secundum pretermisere. Hunc primus omnium euulgauit Erasmus, sed cum huiusmodi censura , que ipsum Doctori nostro abiudicatum auctori libri de uocatione Gentium attribueret. Eius unicum argumentum est styli quem ab Ambrosiano longe diuersum esse autumat, discrepantia. Gillotius uero qui post eum in edendis Ambrosii operibus laborem suscepit non mediocrem, acerrime hanc eiusdem opinionem impugnat, illam fulcro parum admodum tuto niti contendens ; cum uidelicet sanctis Patribus minime insolens fuerit stylum suum pro materia, tempore, uel personis quas alloquebantur, mutare; cum preterea codices mss. quos e diuersis bibliothecis conquisierat, magno consensu hanc omnem lucubrationem Ambrosio ascribant. Gillotio etiam suffragantur ea quibus usi sumus, exemplaria, quorum unum sin minus tam multe est antiquitatis, ut iurare possis etate diui Ambrosii scriptum esse, quemadmodum de quodam e suis loquitur idem Gillotius,  at saltem mille annos ut minimum prefert. In eo quatuor hi libri eodem ordine, ac sub iisdem titulis, quibus illos edendos curauimus, exhibentur.

At uero etsi nobis deessent tante auctoritatis manuscripti, tamen ipsa B. Presulis uerba, et totius operis series planum faceret secundum hunc librum nichilominus quam tres alios deberi Ambrosio. Nec illud asserere dubitamus, Erasmum ipsum prorsus opinionem suam, si modo horum quatuor librorum initia inuicem contulisset. eiuraturum fuisse. Quid enim euidentius iis uerbis quibus Ambrosius per ordinem querelas a sanctis Iob et Dauid super hominum miseriis habitas examinaturum se profitetur? Utriusque igitur, inquit , interpellationes  considerare cordi est . . . Suo igitur ordine spectande nobis sunt. Hoc utique non nisi primis duobus libris prestare potuit, quod et ibidem a se prestitum tradit, cum initio tertii libri sic loquitur : Superior nobis disputatio fuit de interpellatione sanctorum  quod fragilis et imbecilla conditio humana, etc. Postremo quisquis eumdem secundum librum cum eiusdem operis quarto componere uoluerit, is procul dubio per se intelliget, eam diuersitatem quam Erasmus iactitat, purum putum esse commentum.

Romani quidem editores hos omnes libros ex equo sub Ambrosii nomine cum aliis eiusdem operibus prelo subiecere, sed eos fortasse paulo audacius distraxere ab inuicem. Primum ac tertium librum tamquam commentaria in librum Iob primo suo tomo inseruerunt: secundum autem et quartum a superioribus auulsos in secundum tomum sub titulo Enarrationum in psalmos XLI, XLII ac LXXII reiecerunt. Porro cum huiusmodi separatio fieri nequaquam potuerit, quin induceretur in auctoris textum aliqua mutatio, et preclarum opus membrorum suorum luxatione ac disiectione quodammodo corrumperetur; hinc illud consilii non tulit eorum approbationem, qui Patrum scripta, qualia ab illis relicta sunt, talia sibi exhiberi iure desiderant. Hinc Nicolaus Faber studiis Ludouici XIII quondam prefectus, uir pietate iuxta atque eruditione clarissimus neutiquam sibi temperauit, quin libere distractionem hanc improbaret in quadam sua epistola , ubi eosdem editores ad hancce diuisionem instituendam coactos fuisse asserit quedam interpolare minime probabili exemplo. Neque tamen putauerimus id illos fecisse malo animo, sed credidisse ea re se consulturos lectoris utilitati, si commentaria in uarias Scripture partes digesta ipsi proponerent; minus interim ea incommoda que ex admissa in Patrum libros huiusmodi licentia consequerentur, expendentes.

Itaque his quatuor libris legitimum ordinem restituimus. Nam quod is liber quem nos edimus secundo loco, in duobus recentioris eui manuscriptis quarto reperiatur, id eo factum arbitramur, quod illi codices ex aliquo exemplari mutilo in quo idem secundus liber desiderabatur, descripti fuerint; cum uero scriptores postea eumdem alibi nacti fuissent, illum post alios tres continua serie iam ante dispositos exararunt. Et certe non absimile quiddam in editionibus quoque contigit. Etenim omnium antiquissime que ad imperfectum codicem, ut iam diximus, excusse fuerunt, tres libros quos solos habent, sub titulis librorum I, III et Iu representant: sequentes uero editiones Erasmi, Costerii, Gillotii, memoratum secundum librum non suo loco impressum ostendunt. Non fuisse autem alium sancti Doctoris ordinem in scribendis his libris, quam eum quo illi a nobis hic digeruntur, non solum probant antiquissime note manuscripti, nec non Gillotius , typographi  ultimarum Parisinarum Ambrosii editionum, D. Hermannus , atque alii obseruarunt: uerum etiam tota operis series illud confirmat euidentissime. Hanc breuiter oculix lectorum subiicimus.

In duobus prioribus libris agitur de Interpellatione Iob et Dauid ob uite humane miseram conditionem infirmitatesque illius tum corporeas, tum spiritales, hoc est, morbos et calamitates a quibus eximitur nemo; atque infelicem illam necessitatem ea peccata committendi, quorum rationem seuerissimo offensi Dei iudicio reddere nos oporteat. Id sanctus Antistes in priori libro docet uerbis ipsius Iob e primis capitibus libri prophete eiusdem petitis, copioseque relatis, ad quorum tantum insigniores locos nonnullas adiicit obseruatiunculas; ubi tamen sat fusam quorumdam uerborum Iob interpretationem mysticam, que ipsi uisa est necessaria, scite admodum inseruit . In secundo uir sanctus idem argumentum prosequitur psalmis XLI et XLII accuratius enucleatis; in quibus triplicem Prophete querimoniam obseruat , primam de calamitatibus quas per hanc uite usuram perpetimur, alteram de bonorum que speramus, atque imprimis Dominici aduentus quem ille flagrantissimo ardore peroptabat, dilatione, tertiam demum de necessitate uitam in impiorum consortio traducendi. Addit autem in utroque libro rationum momenta firmande uerbi diuinitati peridonea , quod eum non alia de causa factitasse crediderimus, nisi ut aduersus uenenum Arianorum qui Mediolani ea tempestate plurimum poterant, populum suum communiret.

Duo posteriores libri eas hominum querelas continent, quas hi prosperis abundare improbos, probos uero conflictari aduersis indignati habere solent. Quocirca primorum bona demonstrat non esse uera bona, non ea ipsis in premium meritorum concessa, nec ullam eorum possessione felicitatem adferri neque in presens, neque multo minus in futurum, quo tempore iusti demum regnaturi sunt. Huic ueritati fidem facit allatis uerbis Iob ex aliis capitibus libri eiusdem: uerum hic non tam longas periodos, quam in primo huius commentationis libro, describit: sed uerba que sibi uidentur ad rem magis esse accommodata seligens ea breui expositione illustrat. In quarto libro eadem adstruit adhibita eleganti enarratione psalmi LXXII, in quo Dauid perbelle de eadem materia disputat.

Ex ethicis illis preceptis que subinde huic tractatui admiscet Ambrosius, satis intelligas eum constare concionibus, quas ad fidelium institutionem composuerat. Has autem ab illo diebus diuersis habitas fuisse cum secundi libri, tum maxime tertii exordium non obscuro est argumento.

De tempore quidem quo illud operis conscriptum fuit, aliquid indubitatum proferre maioris uidetur esse negotii. uerumtamen haud absurde coniici possit annum eidem assignandum superiorem trecentesimo octogesimo septimo quo Flaccille Theodosii Magni uxoris statuas in populari seditione deiecerunt Antiochenses. Cum enim sanctus Doctor de principum agit imaginibus, ita loquitur : uides quemadmodum in ciuitatibus bonorum principum imagines perseuerent, deleantur imagines tyrannorum. Quis autem putet post illum euentum summe prudentie Antistitem, et apud quem maximo erat in pretio Theodosius, huiusmodi uerbis que acerbissimum tanti principis uulnus non sine contumelia refricassent, uti uoluisse? Preterea que hic  de psaltis memorantur, ea locum uidentur prebere coniiciendi Ambrosium eosdem sermones habuisse ante annum 385 aut 386 quo tempore populi cantum instituit in Ecclesia. Nihil itaque prohibuerit quominus commentationem hanc circiter annum 383 factam dicamus, sanctumque nostrum de statuis mentionem habuisse occasione imaginum Gratiani imperatoris, quas, eo extincto, populus cui iuuenis ille princeps tam iustum sui reliquerat desiderium, conseruauit.





SANCTI AMBROSII MEDIOLANENSIS EPISCOPI DE INTERPELLATIONE IOB ET DAuID LIBRI QUATUOR. [a 1Kb] 



LIBER PRIMUS. DE INTERPELLATIONE IOB, ET DE HOMINIS INFIRMITATE.



625 CAPUT PRIMUM.

Multas in hac uita perturbationes esse, multas consolationes, sed his illas longe superari; quod sanctorum inductione comprobatur: Dauid ac Iobum pro nostris infirmitatibus interpellasse, unde huius operis argumentum.


1. Multas nobis perturbationes in hac uita esse subeundas scriptura diuina frequentibus demonstrat locis: multasque suppetere consolationes, quibus animus capax uigoris, et recti conscius absorbere debeat que presentium incommodorum sunt, spectare ea que habeant perpetem iuncunditatem. Preponderant enim consolationes perturbationibus; quia et presentium sedationem afferunt, et spem futurorum. Unde et apostolus Paulus: Indigne sunt, inquit,  passiones huius temporis ad superuenturam gloriam . Indigne utique ad consolationis comparationem, non ad fructum redemptionis.

2. Que est enim tam preclara cuiusquam uita in terris, ut adequare illam celestem gloriam possit; Quid sublimius Paulo, qui tantum periculorum subiit, tantum dolorum atque infirmitatum absorbuit? In iis quas Christi nomine subiit passionibus quotidie, ut ipse dicit , moriebatur, et nichil indignum perpeti se in hoc tempore pro tante glorie spe atque exspectatione censebat. Elias famem, insidias, mortisque terrores, laborum acerba tolerauit: et tamen solus ille igneis curribus, equis igneis de celo [b 1Kb] deductus 626 ad terras, et de terris reuectus  ad celum, omne meritum huius militie abscondit, atque  que ultra humana omnia gratiam pii adscensoris euexit. Nam de Petro quid loquar, qui crucem suam futura remuneratione indignam arbitratus, [c 1Kb] inuerso suspendi poposcit uestigio, ut aliquid passioni sue adderet, cuius acerbare ipse sibi supplicia non timeret?

3. Unde non immerito sanctus Dauid ad illam gloriam, cum in cetero opere, tum maxime in quadragesimo primo psalmo se festinare testatur dicens: Quando ueniam et apparebo ante faciem Dei ? In quo psalmo et perturbationes humane fragilitatis, et consolationes a Domino euidenter expressit. In quo etiam interpellat pro nobis Deum, quod oblitus operis sui, oblitus collate in hominem liberalitatis et gratie, quem tuendum atque ornandum susceperat,  dereliquerit, et infirmum ac naufragum diuersis infirmitatibus reiecerit atterendum. Quod idem ante ipsum fecerat sanctus Iob: sed iste moralius, ille uehementius. Utriusque igitur interpellationes considerare cordi est; quod in his uite humane forma exprimitur, causa agitur, prerogatiua formatur. Suo igitur ordine spectande nobis sunt.



CAPUT II.

Quomodo beatus Iob, amissis omnibus preter uxorem, tamquam bonus athleta perturbationibus non cesserit, nec certare recusauerit.

4. Amissis itaque liberis Iob atque omnibus suis preter uxorem, que ei sola ad tentationem fuerat reseruata, [d 1Kb] perfusus etiam ulcere 627 graui, cum  uideret amicos suos non ad consolandum uenisse,  sed ad exaggerandum et acerbandum dolorem, aduertit a Domino datam in se aduersario tentandi sui potestatem. Et quamuis sagittas Domini in corpore suo sentiret esse, quibus compungi se diceret, tamen quasi bonus athleta, qui dolori non cederet, nec dura certaminis recusaret, addidit: Incipiens Dominus uulneret, in fine autem non me [a 1Kb] perimat . . . . . Que enim mea uirtus, qui sustineo: aut quod meum tempus, ut sufferat anima mea? Numquid fortitudo lapidum, fortitudo mea: aut carnes mee sunt eree: aut non in ipso confidebam? Adiutorium autem a me recessit: uisitatio autem eius despexit me .

5. Nonne tentamentum est uita hominis in terra, et sicut mercenarii quotidiani uita eius; aut sicut famulus timens Dominum suum, qui se sub umbra obtegat, aut  sicut mercenarius exspectans mercedem suam; sic et ego menses exspectaui uacuos, noctes autem dolorum date sunt mihi? Si quiescam dico: Quando dies? Si surgam iterum: Quando uesper? Plenus sum doloribus a uespera usque ad mane. Fermentatur mihi corpus in putredine uermium: liquefacio autem glebas terre, saniem radens ulcerum. uita autem mea [b 16Kb] leuior est fabula, in spe uacua perit . . . . . . Dicam, consolabitur me lectulus meus . . . . . . Terres me in somniis, et in uisionibus me percellis .



CAPUT III.

De misera conditione hominis, qui quotidie sub formidine est; quamque stulte cogitet peccata sua Dei cognitionem fallere posse: item quam miserum in lectulo nobis ad quietem dato sollicitudine agitari,  atque ex eodem uacuos ac nudos exsurgere, que uite istius imago est.

6. Quam misera hominis conditio, que quasi mercenaria aliis laborat, sibi indiget, et nisi aliena misericordia sustentare se nequit! Quotidie sub formidine, sub timore grauem tolerans seruitutem, et ne deprehendatur a Domino, erratica atque fugitiua sub umbra quadam seculi huius putat se posse delitescere. Considera illum de quo ait in Ecclesiastico Syrach.: Omnis homo transgrediens in lecto suo, contemnens et dicens in anima sua: Quis me uidet? Tenebre circumdant me et parietes, quem uereor ? Nonne tibi uidetur [c 1Kb] iste uere esse mercenarius qui sua prodegerit, ut ille adolescens  in Euangelio , qui legitur accepisse a patre substantie portionem, et egens atque inops, quo famem leuaret, pascere greges cepit  alienos, ut mercede sumptum exerceret suum? Sed ille tamen aliquando conuersus est; quia reuertit ad patrem, et peccata sua non repressit, sed prodidit. Hic autem qui se existimat ab eo qui omnia uidet, non uideri, et tenebris putat commissa sua posse celari, umbram pretendit: sed frustra latere se credit, cum oculus Domini lucidior sole, occulta omnia deprehendat, 628 tenebrosa illuminet, et intimi cordis penetret conscientiam, atque in alta et profunda descendat. uanus ergo qui putat tenebris esse se tutum, cum lucem uitare non possit, que lucet in tenebris, et tenebre eam non comprehendunt. Quasi fugitiuus itaque et malus mercenarius deprehenditur, et antequam se occultet, agnoscitur; quia Domino, [d 1Kb] omnia antequam querat, cognita sunt, non solum  que facta, sed etiam que futura sunt?

7. Perit igitur in uacua spe qui putat quod suum crimen abscondat: fabula est istud, non ueritas. Denique fabula peccantium otiosa, non habens fructum, sed gemitum. Narratio enim fatui sarcina in uia. Quid enim aliud est peccatum, nisi sarcina que huius seculi onerat uiatorem graui depressum fasce delicti; qui si nollet oneri subiacere, debuit audire dicentem: uenite ad me omnes qui laboratis et onerati estis, et ego uos reficiam .

8. Quid autem erumnosius, cum ipse lectus ad communem quictem datus, graue uulnus infligat? Tunc enim solemus que fecimus recordari, et factorum suorum stimulis compungitur interior conscientia. Unde Scriptura ait his: Que dicitis in cordibus uestris, et in cubilibus uestris compungimini ? Remedium quidem dedit, sed tamen conscientiam uulnerauit. Sed esto ut aliquando fessis somnus obrepat, terremur insomniis, exagitamur uisionibus; ut non iam requies, sed pena sit. Ita enim abeunt diuitie seculi, ueluti somnium exsurgentis. Surrexit aliquis ex istius corporis somno, et nichil possedit, idque ipsum quod se credebat habere, amisit.

9. Constituite mihi nunc diuitem illum, qui quotidiana lucra, et questus uarios congerebat, et exagitabatur cupiditatibus suis, subito resipiscentem, considerantemque secum, quia non cum morietur, accipiet omnia, neque simul descendet cum eo gloria domus eius; [e 1Kb] et quod ea que possidet, in hac uita habeant aliquid uoluptatis, non etiam in futurum:  aperientem oculos ad celestia. Nonne tibi uidetur sicut qui in somnis bibebat, bibisse; et sicut qui in somnis epulabatur, epulatus: aperuisse autem oculos,  et cognouisse quod anima eius inane sperauit, et adhuc esuriat, atque sitiat; quia modum non habet auaritia, nec rapiendo expletur, sed incitatur eo egentior, quo plura quesierit? Et hic ergo surrexit, et uanum est somnium.



CAPUT Iu.

Quomodo amici Iob ad consolandum eum uenientes eius dolorem acerbauerint: et quam magnifice idem senserit de diuina potestate, ac redemptionis mysteria designauerit?

10. Sed iterum ipsum audiamus dicentem: In ueritate noui quod ita est; quomodo enim 629 erit iustus, mortalis, etc. . Incumbebant illi amici qui ad consolandum uenerant, et quasi inimici  amaris eum perurgebant sermonibus. Unum enim solatii genus est in erumna et in amaritudine constitutis culpa uacare; ut ea que perpetiuntur aduersa, non pro delicti pretio sustinere uideantur. Hoc quoque sancto uiro adimere gestiebant; ut uideretur ipse sue auctor erumne, qui peccatis grauibus Domini contraxisset offensam, et pro impietatibus suis illa toleraret: describentes impiorum supplicia; ut qui uitia sererent, et meterent sibi dolores, quod mandato perirent Dei , [a 36Kb] et spiritu uite ipsius interirent, qui insufflaret domos luteas inhabitantibus , et arescerent, cogitationes destitueret uersutorum, os obstrueret iniusti . Que uera quidem de Domini potestate; sed non conuenientia tanti uiri meritis  asserebant.

11. His ergo respondit: In ueritate noui quia ita est; quomodo enim iustus mortalis apud Dominum? Si enim uoluerit iudicio contendere cum eo, non audiet illum; ut non ad unum uerbum eius mille sermonibus contradicat. Sapiens est enim intellectu, et fortis, et magnus: quis tam durus, ut in conspectu eius possit subsistere? Qui facit montes inueterascere, et nesciunt, et euertit eos iracundia. Qui commouet orbem terrarum a fundamentis, et columne eius quatiuntur. Qui dicit soli, et non oritur, aduersus autem sidera consignat. Qui extendit celum solus, et ambulat sicut in pauimento supra mare. Qui facit uergilias, et hesperum, et septentrionem, et austri ministerium: qui facit magna et inuestigabilia, gloriosaque et immensa,  quorum non est numerus. Si preterierit me, non uidebo: et si me pretergressus fuerit, nec sic sciam . Quanto uehementiore tuba iste increpuit de Domini potestate? Sed in ea iustorum auxilium, non ruina est. Denique uidetur exprimi potentia, sed magis redemptionis nostre mysteria declarantur.



CAPUT u.

Deum fecisse montes inueterascere, id est, litteram  ueteris Testamenti in spiritalem sensum conuertisse: Iudeos, quod illud ignorauerint, excusabiles non esse ob prodigia que Christi mortem sunt comitata; sed maxime ob solis defectionem que describitur. Tanguntur alia quedam Christi opera, et precipue ambulatio in mari; ubi de titubatione Petri, ac de conterendis nauibus Tharsis, quibus corpora nostra designantur.

12. Qui sunt enim montes quos inueterascere facit, nisi Moyses, Aaron, et Elias, iehsu Naue, Gedeon, prophete, omnes libri ueteris Testamenti? uenit Dominus iehsu: nouum detulit Testamentum, [b 1Kb] et illud quod erat uetus, factum est nouum. Innouatus est Christianus, inueterauit Iudeus. Renouata est gratia, inueterauit littera. Euertit montes, et conuertit.  Euertit enim et subruit intellectum secundum litteram, et statuit intelligentiam spiritalem. Intellectus ergo ille Legis euanuit carnalis, et factus est spiritalis. Unde Apostolus ait: Scimus autem quia 630 Lex spiritalis est, ego autem carnalis sum . Sed et ipse qui carnalis erat, factus est spiritalis, sicut ipse asseruit dicens: Puto enim, et ego spiritum Dei habeo . Hos ergo montes inueterauit iehsu, et Iudei nesciunt. Si enim cognouissent, numquam Dominum maiestatis crucifixissent: numquam adhuc Iudaica deliramenta sequerentur. Ipsi sunt ergo qui nesciunt. Unde et in Euangelio dicit Dominus iehsu: Dimitte illis, Pater, quia nesciunt quid faciunt .

13. Sed non excusantur quia nesciunt, cum nescire  nolint, quod debuerint cognoscere. Certe non illis inuidemus, si Domini sequantur sententiam. Sententia enim superiora solet absoluere, non futura. Sed nec ille immunis a scelere qui crucifixit sue auctorem salutis, et postea ueniam non poposcit. Esto ut ante ignorauerit quem persequebatur; in cruce tamen positum debuit recognoscere uniuersorum esse dominum elementorum, sub quo omnia elementa tremuerunt, celum obscuratum est, sol refugit, terra dissiluit, defunctorum sepulcra patuerunt, mortui uiuentium receperunt consortia. Unde et Centurio ait: uere Dei Filius erat iste . Centurio agnoscit alienum, leuita non recognoscit suum: gentilis ueneratur, Hebreus abiurat. Non immerito ergo columne orbis terrarum mote sunt, quando non crediderunt  principes sacerdotum. Sed mote sunt ueteres, ut noue confirmarentur, sicut ipse dignatus est dicere: Ego confirmaui columnas eius . Audi quas columnas confirmauerit. Petrus et Iacobus et Ioannes, qui uidebantur columne esse, dexteras dederunt mihi et Barnabe communionis .

14. Quomodo ergo excusant se nescisse, quorum alii uiderunt, alii cognouerunt solem non expleto  diei curriculo, se recepisse; et rursus ante peractum spatium noctis egressum, noctem in die fecisse, in nocte diem. Utique intelligere debuerunt quia sol iussus se recepit, et iussus exiuit. Predixerat enim Dominus , quia tribus diebus futurus erat in corde terre, et tribus noctibus: didicerat hoc sol, seruabat preceptum. Dubitabat ergo, dicens: Quid facio? Orior, et dies est: occido, et nox est. Si cursum meum seruauero, demorabor mundi salutem. Festinemus etiam ad redemptionem nostram: festinare etiam debeo ipse ad nouam uitam; erit enim beneficio crucis qua renouantur uniuersa, et sol nouus, et celum nouum. Festino ergo ut illum possim uidere solem iustitie, illuminantem animas uniuersorum. Sed quid faciam? Ipse uult post triduum  fieri resurrectionem. Inueni quid faciam, ut et moras non faciam et numerum dierum custodiam. Non faciam integrum diem et integram noctem. Abbreuiabo horas, ut tribus quidem diebus ac noctibus sit inter mortuos Dominus iehsu: citius tamen quam trium dierum et noctium interualla patiuntur, resurgat a mortuis. Abbreuiabo igitur horas ubi ascenderit crucem. A sexta hora statim fiat nox; ne uideam Domini passionem, sed fugiam parricidalis persecutionis spectaculum. Occidam, et erit nox horarum trium: egrediar, et innouabo diem, ut sit horarum trium: percursus est primus dies: sequetur nox secunda spatio 631 suo, sequetur similiter dies: incipiet nox tertia, resurget Dominus in nocte, et erit dies in lumine resurgentis; ut compleatur illud: Et nox sicut  dies illuminabitur . Hic est dies ille magnus quem uidit Abraham, et gauisus est: de quo et Dauid ait: Hic est dies quem fecit Dominus, exsultemus et letemur in eo : cui non ministerio laboris, sed fructu exsultationis interero.

15. Ipse ergo Dominus diem ducit, et ante mundi consummationem uidebitur lumen, quod illuminat omnem hominem uenientem in hunc mundum. Ipse est Dominus, qui signat et numerat multitudinem stellarum; ipse est Dominus, qui celum solus extendit, qui ambulauit tamquam in pauimento super mare; quando Petrus uidit eum ambulantem, et dixit: Domine, iube me uenire ad te super aquas . Et iussit Dominus: sed ille titubauit; et nisi porrexisset ei Dominus dexteram, demersus  fluctibus occidisset. Titubauit caro, saluauit dextera. Et ait illi: Modice fidei, [a 1Kb] que dubitasti ? Fides ergo ambulauit in Apostolo, non caro. Denique fides titubauit, et caro sentire ceperat naufragium. Quod non improprie dictum est; quia caro nauis est anime, sicut scriptum est: Qui descendunt mare in nauibus . Et alibi: Ibi dolores ut parturientis, in spiritu uehementi conteres naues Tharsis . Anime enim nostre cum uerbum parturiunt, edunt dolores: que autem peperit, iam non meminit tristitie propter gaudium; quia natus est illi homo qui mundum redemit.  Naues Tharsis, id est, intelligibiles que Salomoni aurum ferebant atque argentum, id est, corpora nostra, que habent thesaurum in uasis fictilibus, ut Apostolus dicit : uel quod etiam hic partus dubio conteruntur, iuxta quod dictum est: ue pregnantibus et nutrientibus ! Nam cum anima quatitur, caro fluctuat: uel spiritu uehementi exagitabuntur infuso, cum expleto tempore fuerit resurgendum, secundum quod scriptum est: ueni, spiritus, et insuffla in mortuos istos, et uiuent . Unde et ipse Iob in posterioribus dicit: Noui enim quia eternus et potens est, qui soluturus est me in terra, resuscitare pellem meam que portauit hec . Conteruntur autem qui in iudicium resuscitantur. Est autem  bona contritio: cor enim contritum et humiliatum Deus non spernit . Et alibi: Sana contritiones eius . Sed et ad Iosaphat dictum est: Contrite sunt naues ire in Tharsis ; eo quod se [b 1Kb] sacrilego miscuisset. Utrumque igitur contritio significat; quia utrumque est in die iudicii: Quando omnes qui in monumentis sunt, audient uocem Filii Dei, et procedent qui bona fecerunt, in resurrectionem uite: qui uero mala egerunt, in resurrectionem iudicii . Quod etiam Dauid propheta significat dicens: Ibi dolores ut parturientis: sicut audiuimus, ita et uidimus in ciuitate Domini uirtutum, in ciuitate Dei nostri . Namque et dolorem futurum, et letitiam comprehendit: dolorem de iudicio, et de absolutione  letitiam.



632 CAPUT uI.

uerba Iob, quibus humanas infirmitates aperit, expenduntur. Quemadmodum uir sanctus peccatum suum non negauerit, quidue inter peccare et impie agere sit discriminis; quibus uerbis hominem apud Deum conetur excusare; postremo confitenti ueniam promitti, ac iustum iniquitates suas agnoscere, ostenditur.

16. Sed ad proposite nobis interpellationis seriem reuertamur. Multas, inquit, contritiones fecit mihi, respirare me non sinit, repleuit me amaritudine; et quia uirtute est potens, nemo potest iudicio eius resistere. Si iustus sum corde, lingua mea errat. . . Magnum et potentem disperdit ira. Improbi in morte graui:  iusti autem irridentur. Dati sunt enim in manus impii . uide singula. Potentibus ira sua grauis est, improbis nequitia, iustis conditionis infirmitas. Ita nichil periculo uacat. Fortitudo et magnitudo uiri sua potestate decipitur, improbitas affligitur, uirtus ridetur. Ille quia plus potest, labitur: iste quia nichil potest, affligitur. Conditionis est uitium, quia uita nostra leuior est cursore. Transiuit, et nichil uidit. Tamquam nauis uestigium, aut aquile uolantis et querentis escam ; ita preterit et uita hominis. Quod loquimur, obliuiscimur, nec ullum transitus nostri insigne deprehenditur.  nisi quod sit plenum meroris et gemitus. Concutior, inquit, omnibus membris. Utinam sit mediator noster arguens et diiudicans inter utrumque nostrum .

17. Dicam Domino: Quare sic me iudicas? An bonum tibi est ut iniustus ego sim; quia repulisti opera manuum tuarum, et consilio impiorum intendisti? Numquid sicut mortalis uidet, sic uides, aut uita tua sicut hominis, aut anni tui sicut uiri; quia exquisisti iniquitates meas, et peccata mea inuestigasti? Nosti enim quia impie non gessi: sed quis est qui de manibus tuis eruatur ? Magna fides, magna auctoritas conscientie, Deum testem mentis sue arcessere. Quod conditionis est, non negat: quod impietatis est, repellit: quod infirmitatis, fatetur. Peccasse conditionis est, quia nemo immunis lapsus  est: impie agere non conditionis est, sed perfidie et nequissime mentis uenenum. [a 1Kb] Non agnoscit hoc iustus: sed absolutio hominis in Dei miseratione, non in hominis potestate est.

18. Manus, inquit, tue plasmauerunt me: postea conuertisti et percussisti me. Memento quia lutum me fecisti, et in terra me resolues. Numquid non ut lac mulsisti me, confecisti me sicut caseum? Corium et carnem me induisti, ossibus et neruis me inseruisti: uitam et misericordiam in me posuisti; et uisitatio tua protexit spiritum meum . Quanta deploratio sancti uiri pro communi infirmitate, quanta conuentionis auctoritas, quod Deus hominem manibus suis fecerit? Excusatur culpa infirmitatis obtentu, commendatur gratia priuilegio operationis eterne, [b 1Kb]  et protectionis dignatione celestis. De quo loco etiam Dauid pulcherrime locutus est dicens: Quid est homo, quod memor es eius; [c 1Kb] aut filius hominis, nisi quia uisitas eum ?

633 19. Hec, inquit, habes in te: noui quia omnia potes, impossibile autem tibi nichil. Si enim peccauero, custodies me, ab iniquitate autem immaculatum me non fecisti. Si impius fuero, ue mihi! Si sim iustus, non possum me erigere. Plenus sum enim confusionis, inuestigor sicut leo ad necem . uide tria: Si peccauero, inquit, custodies me. Et ideo, o homo, fatere peccatum, ut ueniam consequaris: Dic, inquit, iniquitates tuas, ut iustificeris . Quid erubescis fateri eas in quibus natus es?  Negantis, non fatentis crimen est, negare quod natus sis. Quod accepisti, utinam serues. Cur putas te habere quod non acceperis? Ergo peccator fateatur, impius ingemiscat, iustus non se erigat et extollat; ne per arrogantiam fructum iustitie amittat.

20. Et pulchre ait: Si iustus sum, non possum me  erigere; plenus enim sum confusionis. Iustus enim aduertit magis fragilitatem suam, quam iniustus; et sapiens agnoscit, non agnoscit insipiens. Denique lapsibus suis sapiens compungitur, insipiens delectatur: iustus accusator est sui, iniustus assertor: iustus preuenire uult accusatorem confessione peccati, iniustus peccatum suum occultare desiderat: ille in principio sermonis occurrit ut prodat errorem, iste multiloquio sermonis sui [d 1Kb] sonum accusationis inuoluit, ne prodat errorem.



CAPUT uII.

Omnium etatum maxime lubricam adolescentiam: nos eorum etiam peccatorum, que uitare nequiuerimus, rationem esse reddituros: erumnas nostras maris ac terre incommodis non satis exprimi: celum ac terram innouanda esse, nec futuram resurrectionem ante aduentum eius, qui noua omnia sit facturus.


21. Iterum adiiciens dicit: Quare ascripsisti [e 1Kb] aduersum me mala, et apposuisti mihi adolescentie peccata ? Pulchre id etatis arripuit ad querelam, que magis ad uitium lubrica esse consueuit. Habet enim pueritia innocentiam, senectus prudentiam, ipsa uicina adolescentie iuuentus bone existimationis intuitum, et uerecundiam delinquendi: adolescentia sola est inualida uiribus, infirma consiliis, uitio calens, fastidiosa monitoribus, illecebrosa deliciis. In tanto igitur et tam confragoso et procelloso mundi huius turbine, cur tam crebra naufragia improuide ascribuntur etati? Unde preclare Dauid totius temporis eius ueniam sibi a Domino postulauit  dicens: Delictum iuuentutis mee et ignorantie ne memineris, Domine , quia tunc maxime calor corporis feruet, et estu sanguinis uaporantis ignescit.

22. Sed iterum ipsum audiamus: Mortalis, inquit, filius mulieris, breuis uite est, et plenus iracundie, qui sicut flos floruit, et decidit, discedit autem ut umbra, et non resistit. Nonne et ab hoc ratio queritur? Et hunc fecisti intrare in iudicium sub conspectu tuo. Quis autem mundus est a sorde? Sed nemo, 634 etiamsi unius diei sit uita eius super terram . Spectauimus prophetici sermonis seriem ex duobus inferioribus elementis, terra ac mari, que omni iniurie, crebrisque tempestatibus subiacent: quam ualidum argumentum nostre expressit erumne? Terrena, inquit, uirgulta, nemorosaque arborum, etiam cum fuerint mortua, in usus uitales resurgunt. Mare quoque ipsum temporum uicibus solet fluctuare. At uero caro nostra semper  exestuat, sibique ipsa tempestas est, nec umquam a motibus procellarum miserandisque naufragiis feriatur.

24. Cum autem dormierit homo, [b 1Kb] non resurgit usque dum celum non assuatur . Quod uidetur declarare, donec celum nouetur; erit enim celum nouum et terra noua, sicut scriptum est . Nam quod assuitur, uetus est: quod uetus, mutabitur. Denique audi Dauid dicentem: Initio terram tu fundasti, Domine, et opera manuum tuarum sunt celi. Ipsi peribunt: tu autem permanes, et omnes sicut uestimentum ueterascent, et sicut opertorium mutabis eos et mutabuntur . Possumus etiam illud adtexere, quoniam quod uetus est, assuitur; quod nouum, cogitur. A diebus autem Ioannis  Baptiste regnum celorum cogitur, et cogentes diripiunt illud. Assuebat ergo illud Synagoga in paucis, Ecclesia cogit in millibus. uel quia nunc celum assui uidetur nebulis et caligine, nocturnisque tenebris, et croceo diei surgentis rubore diuersa et discolori specie sepe contextum. Tunc autem nox non erit amplius, et non indigebunt luce lucerne, et lumine solis; quia Dominus illuminabit super eos, sicut dicit Ioannes . uel quia: ue iis qui assumunt ceruicalia ad euertendas animas populi .

25. Deploranti prophete miseriam nostre fragilitatis, que et in hac uita requiem non haberet, et uniuersa subito incursu mortis amitteret, Spiritus sanctus infudit tamdiu non resurrecturos homines,  donec ueniret qui non assueret uetera nouis, nec uestimentum nouum committeret in uestimentum uetus; sed omnia faceret noua, sicut ipse dixit: Ecce faciam noua. Ipse est enim resurrectio, ipse primogenitus ex mortuis in quo omnes 635 quidem prerogatiuam future resurrectionis accepimus: solus tamen ipse adhuc resurrectione perpetua resurrexit.



CAPUT uIII.

Quomodo beatus Iob resurrectionem atque iram Domini in consummatione futuram significauerit; et quam desiderauerit ex hac uita, ubi perfidia dominatur, euolare?


26. Audito igitur quid locutus esset in eo Deus, et cognito per Spiritum sanctum quod Filius Dei non solum ueniret in terras, sed etiam descensurus esset ad inferos, ut mortuos resuscitaret , conuersus ad Dominum ait: Utinam in inferno me conseruares, absconderes autem me, donec desinat ira tua, et statuas mihi tempus in quo memoriam mei facias. Si enim mortuus fuerit homo, uiuet consummans dies uite ipsius. Sustinebo  donec iterum fiam, deinde uocabis me; ego autem te obaudiam: at opera manuum tuarum ne despicias. Numerasti autem meas adinuentiones, nec preteribit te quidquam ex peccatis meis. Signasti autem iniquitates meas in sacculo, et notasti si quid inscius preteriui . Quam suauis locus, qui nos de resurrectione confirmat; et quam uidetur uoci Dominice conuenire, que in Euangelio legitur, ubi ait: Tunc incipient dicere montibus: Cadite super nos; et collibus: Operite nos . Erit enim in consummatione seculi ira Domini. Recte ergo Sanctus, in iudicium mauult resurgere, quam in tempus diuine iracundie, que terribilis etiam innocentibus est.

27. Simul etiam illud prophetare intelligitur, dicendo:  Statuas mihi tempus in quo memoriam mei facias; quod in passione Domini resuscitandus foret, sicut in fine istius libri demonstratur; nec tamen deplorare desinit: et quo magis intelligit sibi resurrectionem esse propositam, uitam hanc fugere desiderat, uidens se in manus traditum aduersariorum, proiectum se in potestatem impiorum, cui etiam amici in inimicos conuersi sunt, qui cum debuerint consolari, ruinam super ruinam inferant; memor tamen conscientie sue pure, et munde orationis ait: Terra non cooperias [d 20Kb] in sanguine carnis mee ; ut oratio eius sicut incensum dirigatur ad Dominum, non in terra diuersetur. Sancti enim oratio nubes penetrat; peccatoris orationem, sicut a Deo Cain dictum est parricide, aperiens os suum  terra in sanguine carnis abscondit. Maledictus, inquit, a terra, que aperuit os suum accipere sanguinem fratris tui de manu tua; quoniam operaberis terram .



CAPUT IX.

Reprehenduntur ii, qui curiosius sapientie adyta rimari audent: eam neque in abysso, neque in mari querendam esse; et qua causa: denique eiusdem cognitionem soli Deo, et quibus eam ille reuelauerit, patere.


 28. Flebiliter itaque Sanctus deplorat uite istius tempora: Pereo, inquit, et spiritu 636 circumferor: oro autem sepulturam, et non impetro, precor laborans. Et quid faciam ? Dies mei [a 26Kb] transierunt in horrore: dirupti sunt articuli cordis mei . Nec tamen usquam derogat iudicio Dei; scit enim profundam esse altitudinem sapientie et scientie Dei, et inscrutabilia iudicia eius, atque inuestigabiles uias eius.

29. Non calcauerunt, inquit, eas filii se glorificantium, nec transiuit per eas leo . Quis  enim potuit uias eius comprehendere, que abdite occulta penetrauit? Unde, inquit, inuenta est sapientia, aut quis locus discipline? Nescit mortalis homo uiam eius, nec inuenta est in hominibus. Abyssus dixit: Non est in me; et mare dixit: Non est mecum . Non tibi licet scire, o homo, alta sapientie; ideo tibi scriptum est: Noli altum sapere, sed time . Quid curiose cupis inuestigare quod tibi non expedit scire, nec cognoscere datur? Paulus audiuit aliqua secreta sapientie, que prohibitus est aliis intimare; et ideo raptus est in paradisum, raptus usque ad tertium celum, ut audiret ea que positus in terris audire non poterat . Si que audiuit homo, non licuit ei loqui, quemadmodum quod non audiuit, inquirit? Imperatoris  huius in terris non licet tibi scire consilia, et uis scire diuina; non licet tibi curiosius inuestigare que in terris geruntur, et curiosius requiris quid supra celum agatur. Cur tu disputas unde nata sit Sapientia? Nescit homo uiam eius, nec in hominibus inuenta est perfecta Sapientia. Non in Moyse, non in Aaron, non in Iesu Naue fuit, non in ipso Dauid qui ait: Incerta et occulta sapientie tue manifestasti mihi ; quia ipse dixit in posterioribus: uelut iumentum factus sum apud te . Supra te est scire, o homo, altitudinem Sapientie, satis est tibi ut credas. Si enim non credideritis, inquit, nec intelligetis . Abyssum scire non potes, abyssum non potes comprehendere, quomodo altitudinem Sapientie comprehendes? Abyssus  dixit: Non est in me; et tu potes dicere quia in te est Sapientia?

30. Abyssus ergo dixit: Non est in me; quia ipse Dominus dixit: Non derelinques animam meam in inferno . Et Apostolus dixit: Quis descendit in abyssum? hoc est Christum ex mortuis deducere . Ergo si interrogatur abyssus: Ubi est Sapientia? Respondet: Non est in me, quia resurrexit. Interrogatur mare: Ubi est Sapientia? Dicit: Mecum non est: quia calcauit me, nec fluctus  mei eam turbare potuerunt. Et tu ergo in hoc seculi istius positus freto, noli perfectam illam Dei Sapientiam in hoc mundo querere; quia mundus eam non cognouit. Sed si uis eam inuenire, calca fluctus huius mundi, sicut calcauit Petrus, et ambula super aquas huius seculi, et porriget tibi dexteram Sapientia, sicut porrexit et Petro; quia nemo fuit quem non seculi huius unda turbauerit. Turbauit Abraham, turbauit et Moysen, turbauit et Petrum. Moyses per mare transiuit, et per mare peditem duxit exercitum: sed ante et ipse turbatus est. Petrus super aquas calcauit: sed mersus fuerat corpore, quia infirmioris fidei uestigio claudicauit. Ergo noli Sapientiam in mari querere; 637 quia non dixit cum mari se futurum Dominus iehsu, sed cum apostolis  suis; ut aliqua ex parte eum cognoscerent, quibus ait: Ecce ego uobiscum sum usque ad consummationem seculi . Beati cum quibus est, utinam et nobiscum sit. Sed nobiscum mare est, Petrus cum Christo, quia et ipse calcauit mare. Nobis aurum cordi atque argentum est: sapientia autem supra aurum, non in auro est. Ideo qui Sapientiam habere cupiebat, Argentum, ait, et aurum non habeo; sed quod habeo, do tibi: in nomine Iesu Christi Nazareni surge et ambula . Quia aurum non habebat, in nomine Christi habebat pie operationis gratiam. Ideo et tibi dicitur: Et trahe Sapientiam in interiora ; et intra: Latuit, inquit, omnem hominem, et a uolatilibus celi abscondita est . Nec homines sciebant ubi erat, nec Angeli,  quia ipsi sunt aues celi, de quibus dictum est: Et uidi Angelum uolantem per celum .

31. Nemo potuit noscere Sapientiam; quia nemo nouit Filium nisi pater, et nemo nouit Patrem nisi Filius, et cui uoluerit Filius reuelare. Ipse ergo reuelauit Ioanni cum quo esset sapientia; et ideo dixit ille, non quod suum erat, sed 638 quod Sapientia infudit ei: In principio erat uerbum, et uerbum erat apud Deum . Nescit Sapientiam interitus, nescit malitia. Interitus enim tenere eam non potuit, qui dixit: Ubi est, mors, uictoria tua? Ubi mors, aculeus tuus ? Nescit eam malitia, quia dixit: Querent me mali, et non inuenient . Possunt dicere: Audiuimus gloriam eius. Solus est Deus qui nouit eam: quia Deus, inquit, bene constituit uiam  eius: ipse nouit locum eius . Quod sit receptaculum Sapientie, audi discipulum eius dicentem: Unigenitus Filius qui est in sinu Patris, ipse enarrauit . Agnouit enim Patrem Filius, quia ipse ait: Sicut agnouit me Pater, et ego agnosco Patrem . Aequa mensura est cognitionis, ubi unitas potestatis est. Pater ergo qui omnia fecit, nouit uentorum libram, aquarum mensuram : ipse uidit [b 1Kb] Sapientiam, et enarrauit eam per prophetas suos, quia Pater enarrauit Sapientiam, et  inuestigauit eam; sicut et Filius Patrem enarrauit, quem nichil preterit, et dixit: O homo, quid uis profunda scire Sapientie, que supra te sunt? Timere  Deum sapientia est, abstinere autem a malis disciplina est .



LIBER SECUNDUS. DE INTERPELLATIONE DAuID.



CAPUT PRIMUM.

Post absolutam uehementiorem interpellationem Iob sequitur placidior interpellatio Dauid. Hunc non inepte ceruo comparari, cum Christus ipse per idem animal se designari non recusauerit. Illi similitudinem hanc conuenisse pottissimum ob passionis susceptionem, Ecclesie uocationem, profligationem diaboli, atque apostolorum, qui et ipsi cerui fuerunt, missionem.


1. Multi quidem deplorauerunt infirmitatem fragilitatis humane excellentius; tamen ceteris sanctus Iob, et sanctus Dauid. Ille superior, directus, uehemens, acer, et quasi grauibus exasperatus doloribus maiore cothurno: hic blandus, placidus, atque mansuetus, mitiore affectu; ut uere quem imitandum sibi proposuit, cerui imitaremur affectum. Nec te moueat, si tantum prophetam fere similitudine uidear predicare,  cum legeris ad apostolos dictum: Estote astuti sicut serpentes et prudentes sicut columbe .

2. Sed tamen quamuis istiusmodi similitudines piis astruantur exemplis, sitque innocens et mitis natura ceruorum; illum ceruum ad imitationem Prophete propositum hoc loco arbitror, de quo Salomon paterne mentis assertor in Prouerbiis dixit: Ceruus amicitie, et pullus gratiarum confabuletur tibi . uerus enim Dei Filius in semetipso naturam quam animantibus ipse donauit, expressit, qui in hunc mundum tamquam ceruus aduenit: et cum his se mera simplicitate iungebat, a quibus ei parabantur insidie. Fertur enim huiusmodi ceruorum esse simplicitas, ut cum se exagitari uiderint, his sese equitibus adnectant, qui ministerio fraudis  appositi, fuge specie ac simulatione societatis inductos ad retia usque deducant. Ita ergo Dominus tamquam ignarus periculi atque improuidus, Iudeis dolum sibi struentibus admiscebatur, et societatem Iude proditoris sibi adsciuit, cuius simulatione funesta, usque ad crucis laqueos et retia passionis accessit. Unde conuersus ad eum dixit: Iuda, osculo Filium hominis tradis ? Et hoc modo quidem  uenit ad Synagoge retia, uolensque se induit: sed non implicitus est, nec inscriptus, qui omnes resoluit.

 3. Denique eminebat super retia. Et quia eum sui non susceperant, uocabat Ecclesiam, et suam ei gratiam conferebat, sicut ipsa sacrosancta Ecclesia in Canticis protestatur dicens: Adiuraui uos, filie Hierusalem, in uirtutibus et fortitudinibus agri; ne suscitaueritis, et excitaueritis caritatem usquequo uoluerit . Petit ergo in odore agri, quem olebat sanctus Iacob, id est, illa fide, illa deuotione [a 1Kb] excitari sponsum suum a filiabus Hierusalem, ut festinet ad sponsam, et excitari eius in se caritatem, aut etiam ipsum excitari, quia caritas sponsus est. Deus enim caritas est, sicut dixit Ioannes . Sed ille non est passus se ab aliis excitari; qui sponte properabat, egressus de thalamo exsultabat ut gigas ad currendam uiam. uidit 639 eum sponsa, et uocem  uenientis audiuit, subitoque conuersa ait: Ecce hic aduenit saliens super montes, transiliens super colles ; maiores enim salit, minores transilit, ne pie festinationis impedimenta patiatur. Similis est, inquit, consobrinus meus capreole, aut hinnulo ceruorum super montes Bethel . Bonus ceruus, cuius mons est domus Dei, in quam tanta celeritate currebat, ut sponse uota et desideria preueniret. Denique quem de longinquo uenientem uiderat, repente sibi adesse cognouit; unde et ait: Ecce hic post parietem nostrum, prospiciens per fenestras, eminens per retia. Respondit consobrinus meus, et dixit mihi: Exsurge, ueni, proxima mea, formosa mea, columba mea; quia ecce hyems preteriit, imber abiit, discessit sibi, flores uisi sunt in terra .  Hyems Synagoga est: imber populus Iudeorum, qui solem uidere non potuit: flores apostoli sunt. Et addidit: Messis incisionis aduenit, uox turturis audita est in terra nostra . Messis illa Ecclesie fides est: uox turturis [b 1Kb] pudicitia est.

4. Nec his solis, sed etiam cerui similitudinem suscipit Christus, quia ueniens in terras serpentem illum diabolum sine ulla sui offensione protriuit, cui calcaneum  suum obtulit, sed eius uenena non sensit. Unde dictum est ei: Super aspidem et basiliscum ambulabis . Simus ergo et nos cerui, ut super serpentes ambulare possimus. Erimus cerui, si uocem Christi sequamur, que preparat ceruos, et facit morsus serpentium non timere: ac si qui forte fuerint uulnerati, aufert eorum dolorem, soluendo delictum. De his ceruis dicit Dominus ad Iob: Obseruasti partus ceruorum: numerasti autem menses eorum, plenos partus? Partus autem eorum soluisti, uel enutristi filios eorum, ut non timeant . Audi quomodo non timeant filii ceruorum talium. Doceat te Esaias dicens: Et puer paruulus mittet manum in cauernam aspidum, et illi non nocebunt . Et ut agnoscas quod Ecclesie filios  significare uidetur, addidit: Partus autem eorum emittes, dirumpent filii eorum, et multiplicabuntur in generatione, exibunt et non reuertentur retro . Nemo enim mittens manum ad aratrum, et aspiciens retro, habilis est regno Dei.

5. Merito ergo ceruus factus est Dominus; ut tales sibi ceruos Domini uox prepararet, de quibus ait: In nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit . Tollebant enim serpentes, cum spiritu oris sui sancti apostoli de latebris corporum eruerent nequitias spiritales, nec uenena mortifera sentiebant. Denique cum exsiliens de sarmentis Paulum uipera momordisset, uidentes Barbari pendentem uiperam de manu eius, putabant  repente moriturum. At ille stabat intrepidus, nec uulnere mouebatur, nec ueneno infundebatur. Unde uidentes eum non tamquam hominis conditione genitum, sed tamquam Dei gratia editum, supra homines esse arbitrabantur. uide ceruum uiperas de latebris eruentem spiritu 640 diuino qui erat in naribus eius, sicut dixit Iob . Conuersus, inquit, Paulus in spiritu, et respiciens cum dolore ait ad Pithonem: Precipio tibi in nomine Domini nostri Iesu Christi continuo exire ab ea. Et exiuit eadem hora . uide ceruum quando uenit ad baptismum, et sacri fontis ablutus irriguo, omnia persecutionis uenena reiicit. uide ceruum Dominum Iesum, quando uenit ad Ioannem Baptistam, et dicenti sibi  Ioanni: Ego a te debeo baptizari, et tu uenis ad me, respondit: Sine modo . Et hoc dicto, in aquas salutem sitiens publicam, tota auiditate descendit. Sed iam satis nobis in exordio tractatus, sicut in principio anni [a 1Kb] , more uulgi ceruus allusit. Pergamus ad cetera.



CAPUT II.

Quam desiderauerit Dauid ex hac uita innumeris calamitatibus, ac peccatis obnoxia liberari; ut ad conspectum Dei perueniret! Terram lacrymarum esse locum, et que illarum utilitas? Quomodo Propheta animam supra carnis infirmitates attollens orationem qua peccata teguntur, coram Deo effuderit, ut in celestem aulam introiret. Eiusdem aule paucis tanguntur delicie, cum qua etiam Ecclesia comparatur.


6. [b 1Kb] Interpellat, ut dixi, Dauid dicens ad Dominum: Sicut desiderat ceruus ad fontes aquarum, ita desiderat anima mea ad te, Deus. Sitiuit anima mea ad Deum fontem uiuum: quando ueniam et parebo ante faciem Dei ? Aestuat sanctus, nec sese capit. Maior est enim animi magnificentia, quam cuiuslibet corporis magnitudo; et securus meriti, de terris ad  celestia euolare desiderat, sicut et alibi dicit: Quis dabit mihi pennas sicut columbe, et uolabo, et requiescam . Hic enim sunt laquei, quibus etsi non implicatur iustus, tamen impeditur: hic dolores et sollicitudines; illic letitia, ubi gratia: hic postremo corporis uincula, que Paulus soluere gestiebat; ut omnibus exutus impedimentis, Domino liber assisteret. Hoc ergo sitiebat anima Dauid, ut iam non per fidem, sed facie ad faciem Deum uideret; nec solum peregrinaretur a corpore, sed corpore solueretur. Dissolui enim et cum Christo esse multo melius; quia iusto mori est lucrum. Et grande quidem lucrum carere peccato, delictorum illecebris non moueri. Quis enim mundus a sorde, quando nec unius diei uita hominis in terra caret delictorum contagione?  uiuendo ergo damna contrabimus innocentie, morte finem erroris adipiscimur. Lucrum ergo morte acquiritur, uite autem usu tamquam miseris debitoribus usurarii nominis ad reatum fenus augetur. Et bene sitit anima, que festinat ad fontem, non aque istius, sed uite eterne, de quo supra dixit: Quoniam apud te est fons uite, et in lumine tuo uidebimus lumen . Merito ergo Dauid properabat peruenire et apparere ante 641 faciem Dei, cuius uultus lumen est; quia omnes quos Dominus spectat, illuminat.

7. Fuerunt lacryme mee mihi panes die ac nocte, dum dicitur mihi quotidie: Ubi est Deus tuus ? Ibi bene lacryme panes sunt, ubi esuritur  iustitia. Beati enim qui esuriunt et sitiunt iustitiam, quoniam ipsi saturabuntur. Sunt igitur lacryme que panes sunt, et confirmant eor hominis. Cui disputationi etiam illud Ecclesiasticum conuenit dictum: Mitte panem tuum ante faciem aque ; quia ibi panis celestis, ubi aqua gratie; quoniam recte accipiunt substantiam uerbi, et mystice rationis alimentum, quibus flumina aque uite de uentre labuntur. Similiter quoque ibi panis hic uiuus, ubi  aqua lacrymarum, et fletus est penitentie. Sic enim scriptum est: In fletu exierunt, et in consolatione reuocabo eos . Beati ergo quorum lacryme panes, qui ridere meruerunt; quia beati qui fletis.

8. Horum memor, inquit, effudi super me animam meam . [a 1Kb] Sanctus colligit ab his que foris sunt, et supra se effudit animam suam; ut anima supra corpus effusa infirmitatem carnis abscondat, [b 1Kb] tegat corporis ad penitentiam, et uirtus ubique anime mentisque pretendat. Unde et in posterioribus dicit: Effundam in conspectu eius orationem meam . Ubi effunditur oratio, ibi peccata sunt tecta. Quorum autem memorem se dicit? Eorum utique que desiderabat, ut ueniret et  appareret in conspectu Dei, ut eius aulam illam uideret eternam, in qua spatiabatur animo et presumpto delectabatur ingressu.

9. Quoniam ingrediar, inquit, in locum tabernaculi admirabilis, usque ad domum Dei. In uoce exsultationis, et confessionis [c 1Kb] sonitus epulantis . Non immerito flebat, quoniam uersaretur in terris, cui celestia tabernacula deberentur, et quem aule potentis exspectaret introitus. Denique illam solam omnibus regni sui opibus preferebat, sicut ipse testificatus est alibi dicens: Unam petii a Domino, hanc requiram: ut inhabitem in domo Domini omnes dies uite mee et ut uideam delectationem Domini . Delectatio Domini in Ecclesia est: Ecclesia est imago celestium; etenim postquam umbra  preteriit, imago successit. Umbra Synagoga est: in umbra Lex, in Euangelio ueritas. Ideo in Euangelii lumine ueritatis imago resplendet. Flebat igitur Propheta; quia differebantur plena gratie bona et referta letitie.



CAPUT III.

Non mirum si Dauid huius uite malis, et si consolatione sua minime careant, turbatus sit; cum ipse Christus qui mortem subiuit uoluntariam, turbari uoluerit, et quo sensu hoc intelligendum? Item quare alio loco non confiteor, sed confitebor Propheta dixerit?

10. Denique et in posterioribus dicit: Heu me, quia incolatus meus prolongatus est ! Et ideo interpellabat Dominum, quia ad meliora properabat.  In ipsis tamen afflictationibus seculi magna esset consolatio presentium, spes futurorum. Quis enim non erigeret animum, qui posset sperare in tabernaculo celesti beata illa sibi consortia 642 reseruari. Sed quia infirme conditioni plerumque futura tedio sunt, presentia uexationi; ideo et sancti Prophete insurgentibus corporis fluctibus anima turbabatur.

11. Nolo enim mireris si Propheta animam suam  dicit esse exagitatam, cum dixerit ipse Dominus iehsu: Nunc anima mea turbata est . Qui enim suscepit infirmitates nostras, nostrum quoque suscepit affectum, in quo et tristis erat usque ad mortem, non propter mortem; mors enim uoluntaria mestitiam habere non poterat, in qua futura erat uniuersorum letitia, uniuersorum refectio. De qua et alibi dixit: Et surrexi, et uidi, et somnus dulcis factus est mihi . Bonus somnus qui fecit non esurire esurientes, non sitire sitientes, quibus sacramentorum dulcedinem preparauit. Quomodo ergo anima eius timore turbata est, qui fecit aliorum animas non timere? Tristis ergo usque ad mortem, donec consummaretur gratia: quod probatur ipsius testimonio dicentis de morte sua:  Baptismate habeo baptizari, et quomodo angor, usque dum perficiatur ?

12. Turbatus igitur Dauid lubricis seculi huius anfractibus dixit: Quare tristis es, anima mea: quare conturbas me? Spera in Deum, quoniam confitebor illi: salutare uultus mei, et Deus meus . Ergo quando auxii et solliciti sumus, spes nos futurorum exspectatione confirmet. uide singula: Spera, quoniam confitebor, inquit. Non confiteor, sed confitebor; hoc est, tunc melius confitebor, quando reuelata facie gloriam Domini speculatus in eamdem imaginem reformabor.

13. Subito cum se consolaretur, in se reuersus ait: Ad me ipsum anima mea turbata est ; id est, qui alios confirmare debeo, ipse conturbor.  Et quia ex me non habeo firmamentum, de auctore sumamus.



CAPUT Iu.

Qui turbari se boni consulunt eos exire ex Aegypto, que per Iordanem designatur: per eum fluuium adumbrari etiam Christum, quod nempe cordium cogitationes penetret, et sanctis terrenam ac celestem diuidat possessionem. Hoc tamen Christo conuenire, Patre non excluso; et ibi quid per Sicimam significetur? Item Christum montem fuisse magnum per diuinitatem, modicum per incarnationem, quam cum Lex uetus ad homines redimendos non sufficeret, Euangelium illaturus susceptam uoluit.

14. Propterea, inquit, memor ero tui, Domine, de  terra Iordanis et Hermoniim . Memor est de terra Iordanis, in quo gratia memoriam deuotionis accumulat. In Iordanem Naaman Syrus ille descendit, et mundus a lepra factus est. In Iordane baptizatus est Christus, quando formam lauacri salutaris instituit. Iordanis nomen descensionem significat, qua descendit Dominus iehsu, quia contagio delictorum uicinos Iordanis fluminis emundauit. Hic fluuius exit de Aegypto, et diuidit terram repromissionis. Ergo qui turbatur, [d 1Kb] si boni consulit, de Aegypto  exit, et sequitur uiam lucis. Hermoniim etiam uiam lucerne interpretati sunt. Exi ergo prius ex Aegypto, si uis lumen 643 Christi uidere. Exiuit Chananea a finibus gentium, et Christum inuenit, cui dicebat: Miserere mei, fili Dauid ! Exiuit et Moyses ex Aegypto, et propheta factus est, et remissus ad populum, ut de terra afflictionis animas eorum liberaret. Lucerna autem in Christi corpore. Hec tibi lucerna uiam monstrat. Unde et sanctus Dauid ait: Lucerna pedibus meis uerbum tuum . Lucerna, quod illuminauerit animas uniuersarum, et in tenebris uiam monstrauerit. Euangelium uia lucerne est; in umbra lucet, id est, in seculo. Unde et alibi habes: Niue dealbabuntur in Selmon , id est, in obumbratione.

 15. Iordanis quoque Christus qui diuidit terram. Quomodo diuidat, audi: Et tuam ipsius animam pertransibit gladius, ad reuelandas multorum cogitationes cordium : eo quod sit nostrarum diuisor animarum, qui in intima cordis secreta descendat, et cogitationes mentium deprehendat. Hic gladius uerbum est Dei uiuum. Denique ad Hebreos sic legis: uiuum est Dei uerbum et ualidum, et acutius omni gladio acutissimo, penetratque ad diuisionem anime et spiritus, artuumque et medullarum . Hic est fons Siloa, qui dicitur missus, quoniam Christus a Patre dixit se esse missum . Est et illa diuisio que colligitur ex eo quod utramque ripam Iordanis Tribus incoluerint Iudeorum, quoniam Filius  hominis qui posterioribus temporibus descendit e celo, uerus ille Iordanis, uerus ille terrestrium atque celestium diuisor, possessionem diuiduam patribus dedit: unam que possideretur in terris, alteram que future uite meritis seruaretur. Quorum utrumque conuenit soli Christo, uel celestia diuidere, uel occulta deprehendere. Interiora enim diuidit, qui occulta deprehendit, quod est utique diuinitatis insigne. Denique sic habes scriptum quia Dominus dixit: Letabor et diuidam Sicimam . Hec est illa magnifica portio, quam Iacob filio suo Ioseph prestantiorem omnibus deputauit. Unde ait: Ego do tibi Sicimam magnificam super fratres tuos, quam accepi de manu Amorrheorum, in gladio meo et sagitta . Quod diuisio  soli Domino debetur, que uerbo, hoc est, spiritali illo uero Salomonis gladio comprehenditur. Quid est soli? Patri sine Christo, an Christo sine Patre? Minime. Cum solum dico Patrem, Filium non separo; quia in sinu et secreto Patris Filius est. Cum solum Filium dico, et Patrem iungo, sicut iunxit et Filius dicens: Ecce uenit hora, ut me solum relinquatis: sed non solus, quoniam Pater mecum est . Sic ergo et Pater solus beatus, et solus potens dicitur; ut ab eo Filius non sequestretur, qui in Patre semper est . Denique preclare  Iohannes: In principio erat uerbum , sed sine Patre non erat. Et Deus Pater erat, sed sine uerbo non erat: quia uerbum erat apud Deum.

16. Hec Sicima Ecclesia est. Ipsam enim elegit Salomon, cuius latentem distinxit affectum. Hec Sicima Maria est, cuius animam gladius Dei transit et diuidit. Hec Sicima est ascendens, sicut interpretatio habet. Que sit ascendens, audi de Ecclesia. Que est que ascendit dealbata innitens super fratrem suum ? Hec est actinosa, que Grece dicitur, quod fide operibusque resplendeat: 644 [a 1Kb] cuius filiis dicit: Opera uestra luceant coram Patre meo, qui in celis est .

17. Memor ergo est Dei Dauid de terra Iordanis et Hermoniim a monte modico. Quis est iste mons modicus?  Consideremus ne forte diuinitas Christi mons magnus. Denique celum et terram compleo, dicit Dominus . Si ergo diuinitas Christi mons magnus est, utique incarnatio eius mons exiguus est. Utrumque ergo Christus, et mons magnus et minor: magnus uere; quia magnus Dominus et magna uirtus eius: minor; quia scriptum est: Minorasti eum paulo minus ab Angelis . Unde et Esaias dicit: uidimus eum, et non habebat speciem, neque decorem . Idem tamen et ex magno minor factus, et ex minore magnus. Ex magno minor; quia cum in forma Dei esset, semetipsum exinaniuit, et formam serui accepit: ex minore magnus; quia dicit Daniel: Et lapis qui elisit imaginem, factus est mons magnus, et impleuit omnem  terram . Lapis hic si requiris quis sit, agnosce. Lapidem quem reprobauerunt edificantes, hic factus est in caput anguli . Idem tamen cum et exiguus uideretur, magnus erat. Cui rei astipulatur Esaias dicens: Puer natus est nobis, et filius datus est nobis, cuius initium super humeros eius, et uocabitur magni consilii Angelus . Omnia propter te Christus. Lapis propter te, ut tu edificeris: mons propter te, ut tu ascendas. Ascende ergo super montem, qui celestia petis. Ideo inclinauit celum, ut tu esses uicinior; ideo surrexit in uerticem montis, ut te eleuaret.

18. Non immerito ergo abyssus abyssum inuocabat; ut iste mons fieret exiguus, de quo Propheta ait: Abyssus abyssum inuocat in uoce cataractarum  tuarum . Non preualebat uetus Testamentum ad istius mundi redemptionem: inuocabat, et quasi ad auxilium arcessebat nouum Testamentum. Clamabat Lex annuntians Euangelium. Erat enim semiplena: et ideo erat necessarius, ut ueniret qui Legem impleret. Finis enim Legis Christus ad iustitiam omni credenti, qui uenit Legem implere, non soluere. Quomodo abyssus Lex, audi dicentem: Iudicia tua sicut abyssus multa . Simul hinc intellige utrumque unius esse sapientie Testamentum, quod quasi suum uenit implere Cataractas  autem intelligimus profunda uerborum, et uim celestis eloquii: que fluxere nobis sicut imber e celo. Ergo remedium tediorum omnium Christus, et Scriptura diuina; atque in tentationibus unum perfugium.



CAPUT u.

Propheta miseriis obsessus diuinam implorat misericordiam, que in aduersis precipue manifestatur. Deum hominis susceptorem esse, tum ob creationem qua in nos idem ius habet atque in lutea uasa figulus, tum ob defensionem qua concessam homini uitam conseruat.

19. Denique ubi aduertit Dauid quod eleuationes fluctuum secularium super se uenirent, quas necesse est plurimas subeamus in istius salo uite, memor Domini miserationum quas innumeris promisit oraculis,  ad preces conuersus 645 interpellat Deum, sciens quod misericordia eius in luce mandatur, id est, in Lege; quia lux precepta tua : in tentationibus autem quasi in noctis tenebris, manifestatur. Unde tamquam uiator qui repatriare desideret, et peruenire quo tendat, confragoso tamen uite huius itinere fatigatus, ducem arcessit, et alleuamentum obsecrat.

20. Apud me, inquit, oratio Deo uite mee; dicam Deo: Susceptor meus es . Bene nota iam sibi querit auxilia, et promissi auctorem conuenit, atque usitati muneris prebitorem; ut in subueniendo, si meritum hominis offendit, diuinum non offendat exemplum. Dicit aliquis: Quando suscipit eum Deus? Ut hoc astruamus, ueni mecum ad Scripture  sacre exordium , et uide quomodo Dominus manibus suis de luto hominem figurauerit. Unde et hic ipse in posterioribus dicit: Manus tue fecerunt me et plasmauerunt me . Quasi figulus quidam Deus fabricam carnis est operatus humane. Et ad Hieremiam dicitur: Descende in domum figuli, et audies illic uerba mea . Figulo utique sepe contingit, ut dum uas fingitur, cadat de manibus eius, et iterum colligat lutum, ut uas reformet. Denique et Hieremias dicit: Descendi, et uidi quo modo cecidit uas, quod ipse faciebat in manibus suis . Et iterum inquit: Fecit uas aliud quo modo placuit ei . Recte ergo susceptor dicitur; quia manibus suis nos ipse suscepit, ipse formauit. Humani figuli uasa sunt illa, alia  in honorem, alia in contumeliam. Omnes sumus uasa fictilia: et si rex sit aliquis, uas fictile est; et si apostolus, uas fictile est. Unde et Paulus: Habemus, inquit, thesaurum istum in uasis fictilibus . Et propheta de rege dicit: Depretiatus est Iechonias sicut uas, cuius opera non est necessaria . Et addidit: Terra, audi uerbum Domini, scribe uirum istum abdicatum . Quasi patrio iure Deus noster filios solet abdicare degeneres; ideo et in terra eos scribit, quia filii terre sunt. Unde cum Iudei accusarent adulteram, Dominus iehsu digito scribebat in terra. Iusti autem non in terra  scribuntur, quibus dicitur: Gaudete quod nomina uestra scripta sunt in celo .

21. Suscepit ergo nos Dominus, quando nos finxit: suscipit et quando nos iubet nasci. Unde ait iustus: Suscepit me ex utero matris mee . Cuius matris? Priusquam te formarem inuutero, noui te  Quos format et suscipit, exeuntes quoque suscipit. Et priusquam exires de uulua matris, sanctificaui te. Susceptor est qui susceperit manibus, ut generis operator humani susceptor dicitur; et qui uisitatione susceperit, ut protegat. Unde ait Propheta: Qui habitat in adiutorio Altissimi, dicet Domino: Susceptor meus es tu, et refugium meum . Prima susceptio est operationis, secunda defensionis. Denique audi Moysen dicentem: Extendens alas  suas assumpsit eos, et suscepit eos super scapulas suas : sicut aquila suscipit, que fetus suos examinare consueuit; ut teneat atque enutriat, quibus ueri indolem partus, et incorrupte gratiam nature astipulari aduerterit; aut repellat, in quibus degeneris originis infirmitatem in tenera adhuc etate deprehenderit.



646 CAPUT uI.

Queritur Dauid sui oblitum Deum uideri, quo et peccatorum suorum merita, et propriam infirmitatem que sine diuino presidio subsistere non potest, confitetur. Ibidem luget quod fuerit a Deo repulsus, qui susceptus ante fuerat. Quam beatum sit ex utero in Deum proiici; et qua ratione illud Christo accommodetur?

22. Quare me oblitus es, et quare me repulisti ? Deus non obliuiscitur. Impossibile est enim ut obliuiscatur, cui omnia que sunt facta et futura, presentia sunt: sed nostra peccata meritum obliuionis ei infundunt; ut oblitteret eos, quos indignos sua uisitatione cognouerit. Eos enim cognoscit Dominus, qui sunt eius. Tamen ubi aliqui iniquitatem operantur, his dicit: Non noui uos . Quis ergo est qui possit Deo dicere: Quare me oblitus es? Sed tamen commune hoc sanctis nobisque infirmis est. Sanctus dicit quasi meriti sui conscius; et tamen quo sanctior, hoc humilior. Quod si uix sanctus dicit, quid ego dicam peccator, nisi ad illud referam: Quare operis tui oblitus es; quare uisitationis tue oblitus es? Postremo quare infirmitatis mee oblitus es? Quid est enim homo, nisi quia uisitas  eum? Non ergo obliuiscaris infirmum. Memento, Domine, quia infirmum me fecisti: memento quia [a 1Kb] puluerem me finxisti. Quomodo stare potero, nisi solidaturus hoc lutum semper intendas, ut de uultu tuo soliditas mea prodeat? Cum auerteris faciem, turbabuntur omnia: si intendis, ue mihi; non habes quod in me aspicias, nisi contagia delictorum; nec deseri utile, nec uideri est; quia dum uidemur, offendimus. Possumus tamen estimare, quia non repellit quos uidet; quia emundat quos aspicit. Ignis ante eum ardet, qui crimen exurat.

23. Bonum est ergo nobis, ut non repellamur. Ideo  queritur Dauid, quia repulsum se credidit, qui fuerat ante susceptus. Denique in posterioribus dicit: In te confirmatus sum ex utero . Sed et supra scriptum habemus: In te proiectus sum ex utero: de uentre matris mee Deus meus es tu . Bonum est et proiici, sed in Deum. Denique ex persona Christi, hoc in XXI psalmo dicitur, qui uere in Patrem de utero proiectus est uirginis; non enim terrena eum excepere morientem. Unde in cruce positus, cum emitteret spiritum, ad Patrem ait: In manus tuas commendo spiritum meum .

24. Non ergo aliqui addant: Domine, ut psalte faciunt, quod neque in Latino codice inueni meo, neque in Greco, neque in Euangelio, quod est euidentius. Denique supra dixerat: Pater, dimitte illis  hoc peccatum ; et ideo tamquam Patri, in manus eius commendare se spiritum suum, in cuius sinu semper est Filius. Quamquam, etsi addant quod dixerit, Domine, considerent quod quasi homo in morte positus hoc loquatur.

25. Ergo proiectus est de utero in Patrem, de uentre matris sue, hoc est, definiuit quod ille uterus qui proiecit eum, uenter est matris. Pater autem dixit: Ex utero ante luciferum genui te . Non proiecit utique Filium Pater, a quo numquam egressus est Filius, sicut ipse ait: Traditus sum, et non egrediebar . Non proiecit eum, cui eiusdem substantie 647 unitate connectitur. Potest ergo et sic legi: In te proiectus sum ex utero de uentre matris mee , ut sequatur:  Deus meus es tu, ne discedas a me. Potest et sic: De uentre matris mee Deus meus es tu; quoniam in utero positus a te nunquam recessi; tecum eram qui tanquam Ionas in utero ceti positus, te pro populo deprecabar. Et uere de matris sue uentre cum Deo erat, secundum quod scriptum est: Quoniam priusquam sciret puer bonum aut malum, elegit quod bonum est . Et: Antequam patrem uocaret aut matrem, uirtutem Damasci et spolia Samarie depredatus est ; ut gentibus euocatis regnum Patri pie cultu deuotionis acquireret. [a 1Kb] uideamus cetera.



CAPUT uII.

Dum exoptatus Christi aduentus differtur, seuisse diabolum, ut in Christum credituros obtereret, et in ipsis signa defigeret sua: ubi de signis que sequi et que  fugere nos oporteat, disseritur. Diabolum signa sua in eis ponere, qui fidei semen in uia excipiunt; sanctos e contrario diaboli fidem collocare in peruio: tandem ne diabolus tabernaculum Dei polluat, prouidendum, ad quod maxime opus est perseuerantia.

26. Quare, inquit, me repulisti: et quare tristis incedo, dum affligit me inimicus: confringit ossa mea: exprobrauerunt mihi qui tribulant me, dum dicitur mihi quotidie: Ubi est Deus tuus? quare tristis es, anima mea ? Et reliqua. Prima interpellatio  querelam habuit, quod comperendinarentur bona, quorum iam fructus desiderabatur. Secunda interpellatio, quod exspectatus prudentibus Christi differebatur aduentus, quem Lex annuntiauerat, quem prophete pollicebantur, et eo impatientius estuabant corda iustorum, quoniam ad redemptionem cognouerant esse uenturum uniuersorum. Quorum uniuersorum? Quibus Euangelico tramite uiam uirtutis aperiret, bonorumque operum semitas demonstraret, sicut ipse dixit in Prouerbiis: Dominus creauit me principium uiarum suarum . Ideo ergo dicebatur ei: Ubi est Deus tuus; quia adhuc non uenerat Christus, sed sperabatur? Seuiebat ergo diabolus, ut obtereret quos sciebat in aduentum Domini credituros, et diuersis afflictabat exitiis. Interpellat  ergo Dauid, ut morantem excitet questu prophetico, festinare urgeat, admoneat subuenire. Habemus similitudinem huius interpellationis etiam in posterioribus, ubi dicit idem propheta: Utquid repulisti nos, Deus, in finem ? Et ibi aperte quod congregationis sue oblitus sit, et uirgam hereditatis sue abiecerit, flebiliter deplorauit; et quod in plebem Dei insurrexerint eius inimici, de quibus ait: Et gloriati sunt qui oderunt te, in medio festi tui . Forte hic uersiculus uideretur Assyrios declarare, qui triumphauerunt populum Iudeorum, nisi sequeretur: Posuerunt signa sua signa, et non cognoui . Signa semper in bello sunt, que preliaturos preire consueuerunt, et agmen ducere militare. Unusquisque numerus aut legio  signa sua sequitur. Et si dispersi fuerint bellorum tumultu, eo ubi signa sua prospexerint esse, quamlibet longe positi reuertuntur. 648 Unusquisque ductor hec signa constituit, et sequenda prescribit. Sed sunt etiam alia signa, que uictor hostis imponit, et tamquam captiuis obseruanda decernit; sed qui fidelis est miles, propria signa sequitur, non agnoscit aliena.

27. Que sint aliena signa intensius et impensius consideremus. Signum suum posuit Christus in frontibus singulorum; ibi quoque Antichristus sua signa ponet, ut proprios recognoscat. Sed qui in occulto Iudeus est, ille uerus confessor dicit: Posuerunt signa sua signa, et non cognoui. Posuerunt diabolus et ministri eius, sed ego nesciui illa; quia non consensi  artibus eius, non acquieui imperiis eius. Posuit Assyrius Nabuchodonosor signa pueris Hebreorum, et mutauit illis nomina; et precepit ut adorarent imaginem eius, et recederent a solemnibus patrum suorum, ritusque Chaldeos, posthabita Dei Lege, sequerentur. Constituit hoc rex, sed statuit Daniel in corde suo, ut regalis mense contagia declinaret . Recte ergo ei conuenit dicere, Signa non cognoui aliena. Iussum erat ut Hebrei pueri adorarent imaginem regis; responderunt ei, Non adoramus imaginem tuam. Apte ergo dixit unusquisque  eorum: Posuerunt signa sua signa, et non cognoui ; id est, non sum expertus, non ullo consensu recepi, non aliqua societate in me transtuli. Unde et de Dei Filio legimus quod peccatum non cognouit . Et alibi habes: Quoniam qui custodit mandatum non cognoscit uerbum nequam : cum liquido clareat, quia non cognitio improbitatis, sed societas criminosa sit, ipse etiam Dauid in posterioribus dicit: Declinantes autem malignos a me non agnoscebam . Ubi autem uoluerint hec signa aduersarii ponere, declarat: Sicut in uia, inquit, super summum: quasi in silua lignorum securibus conciderunt ianuas eius in idipsum, bipenni et ascia deiecerunt illud .  Quid hoc sibi uult, nisi hoc ostendat quia fides nostra non quasi in uia esse debeat; ne ueniant uolucres celi, et auferant eam, sicut uerbum illud quod legis in Euangelio, non debere circa uias et semitas seminari .

28. Ergo sancti uolentes fidem huiusce eradicare aduersarii, qui non uident signa sua in corde eius, tentauerunt quasi in uia, id est, in peruio collocare. Cor autem in summo est; quia oculi sapientis in capite eius. Et posuerunt signa quasi in silua lignorum, que cito exuruntur igni, aut securibus conciduntur. Exit enim ignis de silua, et exurit etiam cedros Libani. Hoc autem faciendum putauerunt; ut polluerent diuini nominis tabernaculum, quod est in nobis. Sicut enim templum Dei sumus: ita  sumus et tabernaculum Dei, in quo festa Domini celebrantur. Ergo tu, o homo, summum tuum custodi, ut conquasses capita inimicorum, uerticem capilli perambulantium . In superfluis enim perambulant, non in sanctis; in uertice capilli, non in uertice deuotionis et fidei. Et si spiritus potestatem habentis in te ascendat, ut habes in Ecclesiaste, locum tuum non derelinquas . Etenim superiorem te Christus constituit, quem ad imaginem Dei fecit. Tene ergo superiorem fidei et pietatis locum, quem a Christo accepisti; 649 ut superior factus, ascendentem de inferioribus, hac est, de terrenis et secularibus, spiritum nequam facile repellas, et signa eius non suscipias in pectore tuo: non occupet anime tue uestibulum, nec  introitus mentis tue; et quasi in silua lignorum ignibus suis caduca et fragilia populetur, aut securibus suis ianuas tui cordis excidat. Sit igitur in nobis non silua, sed uinea; sit porta nostri oris et cordis clausa diligentius, ne hostis intreat. Cito defidit ianuam, si patentem eam inuenerit. At uero Christus pulsat, non deiicit, qui confortauit, o Hierusalem, seras portarum tuarum. Christus manu pulsat, ut aperias, aduersarius securibus concidit; et ideo scriptum est , ne securis et malleus in  domum Dei intret. Foris debet esse superbia et fallacia, non intus. Foris enim pugne, pax intus que supra omnem intellectum est. Non scindatur ferro anima tua: sed ut anima Ioseph, ita anima tua ferrum pertranseat; ne principale tuum, uelut quoddam tabernaculum uerbi, in ipso fidei principio et doctrine spiritualis diruatur ingressu. Fundatus enim usu atque exercitatione immobilis perseuerat, nec locum dat ei qui in summum, quasi transfigurans se in angelum lucis, conatur ascendere; qui si in nobis sua signa non uiderit, auctoritatem resistendi habere non poterit. Ergo ne affligat nos inimicus, ne ossa nostra confringat, non deficiamus perseuerare in Christo ut dicat de nobis: Triduum habent quod perseuerant mecum, et dimittere eos ieiunos nolo,  ne deficiant in uia . Beatus cui ipse dederit cordis firmamentum, ut deficere non possit in istius uite tramite constitutus. Non enim deficit qui sperat in Domino, atque ei intimo confitetur affectu; quandoquidem etiam eques ille cuius equi calcaneum serpens momordit, etsi retro cecidit, deceptus tamen non est, quia salutem [a 1Kb] exspectauit a Domino.



CAPUT uIII.

Dauid ab iniquorum causa suam discerni postulat, non autem Christus, quippe cui a Patre datum sit omne iudicium. Merito Prophetam ob intestinos atque externos hostes turbatum institisse, ut mature sibi diuini auxilii lux affulgeret; eum tamen future redemptionis cognitione a Deo fuisse recreatum.

 29. Tertia quoque Prophete interpellatio quod in medio hominum nequitias exercentium constitutus, causam suam ab eorum contagio cupiat separari. Quod multi ad Dominum Iesum referendum putant, eo quod ipsius solius est non timere iudicium, qui uincit cum iudicatur. Habet enim a uiro iniquo iudicium, in quod uolens Christus ingreditur, ut habes scriptum: Populus meus, quid feci tibi, aut in quo contristaui te ? Ceterum cum omne iudicium illi dederit pater, non quasi infirmo utique, sed quasi filio, quod potest ipse subire iudicium? Si iudicium Patris arbitrantur Filio esse subeundum, Pater utique non iudicat quemquam, sed omne iudicium dedit filio; ut omnes honorificent filium, sicut honorificant patrem. Pater honorat filium, et tu  diiudicas? Hoc eo posuimus, ne quis nos arbitraretur 650 quasi metu questionis in locum Domini subrogare personam Phophete, cum sanctus Dauid preuidens spiritu insurrecturos Iudeos aduersus Domini passionem, [b 1Kb] iudicium sue fidei non pertimescat: discerni quoque causam suam a persecutorum gente deposcat; ne malis generis sui et posteritatis heredibus prosapia totius Iudaici generis implicetur.

30. Non immerito ergo turbatur, qui uidet sibi aduersus carnem et sanguinem esse luctamen, atque  in seipso sibi graue esse naufragium, in suo corpore tempestatem, quam sustinere non ualeat, nisi celeste auxilium suffragetur. Nemo enim grauior homini hostis, quam domestici eius: quid autem tam domesticum quam sibi homo, et sue carnis infirmitas? Et ideo festinat Propheta, et toto precatur affectu, ut Christus adueniat fortitudo uniuersorum, qui suscipiat omnes infirmitates, et faciat utraque unum, compugnantesque sibi mentis et carnis inimicitias, sublato soluat pariete, qui internum, quominus in concordiam conueniret, diuidebat affectum. Ergo quia in se ipso sibi erat pugna, erat a proximis qui legis et equitatis immemores laqueos fraudis et insidias preparabant, speratumque differebatur remedium; repulsum se arbitrabatur, quasi  recusaret uenire qui promiserat remedio se futurum. Et tanquam ab spe lucescentis diei in tenebrarum profunda reuocatus, orabat ut squallorem huius seculi repulsura lux irradiaret, eterna adesset ueritas, que fallacem imaginem mundi huius aboleret.

31. Adfuit Deus uotis, qui solet et improuisus assistere, et non rogantibus se manifestare, sicut ipse ait: Palam factus sum non querentibus me . Et piis astipulatus oratis, uotorum seriem celeri preuenit effectu, subitoque in Ecclesiam et in tabernacula sua sanctum Prophetam deduxit in spiritu, atque ante oculos eius sacrum altare constituit, in quo futura totius mundi esset redemptio, et uniuersorum toto orbe remissio peccatorum.



CAPUT IX.

 Prophete uerbis significari Deum, qui ab hominibus propter eorum peccata fuerat auersus, eis postea per passionem Christi reconciliatum: ubi Deum hominum sacrificia auersatum, reconciliari tamen posse etiam Esaie testimonio confirmatur. Item ut in domum Dei ingrediamur, nos qui insularum instar, criminum fluctibus tunsi, naufragia patiebamur, multiplici ratione fuisse a Christo renouatos.

32. uidens ergo in spiritu illam dulcedinem sacramentorum celestium, illam mensam que repellit atterentium insidias, sicut ipse in superioribus dixit: Parasti in conspectu meo mensam, aduersus eos qui conterunt me , ait: Et introibo ad altare Dei mei, ad Deum qui letificat iuuentutem meam.  . Pulchre dixit. quasi Adam, Et introibo. Eiecti enim eramus de paradiso Domini, ex quo Adam peccati sui conscius uultum Domini declinauit. Decore quoque addidit: Et introibo ad altare Dei, quasi in conspectu Dei rediret. Auersus enim erat a muneribus nostris, quando Cain parricide 651 illius munera non probauit. Latebat Cain alienus a Domini conspectu, furens effera uis animi, quod in fratris sui Dominus respexerat munera, in sua autem non respexerat, sub offensione proprios reliquit heredes. Occiderat Abel non sibi, cuius et sanguis clamabat ad Dominum; sed occiderat omnibus  nobis. Nullius prope iam sacrificium probabatur; quia non erat qui faceret bonitatem, non erat usque ad unum, quando nec Deo fides, [a 1Kb] nec fratris germanitati pietas reseruata est. uenit Dominus iehsu ut resuscitaret Adam. Resuscitatus est et Abel, cuius munera placuerunt Deo. Obtulit semetipsum Dominus iehsu, id est, primitias corporis sui, in sanguinis aspersione melius loquente, quam sanguis Abel locutus est in terra. Respexit Deus in eius munera, ex quo ipse reconciliationis diuine gratiam bonis reliquit heredibus. Recte igitur sanctus Dauid, quasi ex persona reconciliati hominis ait: Et introibo ad altare Dei mei, ad Deum qui letificat iuuentutem meam.

33. Astruamus hunc locum, si possumus, etiam  alterius prophete exemplo, quemadmodum et hominis auersatus sit Dominus prius sacrificia, et postea sit eidem reconciliatus. Habemus in Esaie libro scriptum, dicente Domino: Quo mihi multitudinem sacrificiorum uestrorum? dicit Dominus. Plenus sum: , id est abundo meis, uestra non quero: holocaustomata arietum, et adipem agnorum et sanguinem taurorum et hircorum nolo, nec sic ueniatis in conspectum meum. Et utique fetu pecorum obtulerat Abel sacrificium in quo placuerat Deo: sed typum non requirebat, qui exspectabat sacrificii ueritatem. Exspectabatur enim passio Domini salutaris. Quis enim, ista requisiuit de manibus uestris? Calcare regiam meam non apponetis . Et infra, Cum extenderitis manus ad me, auertam faciem meam a uobis . . . .  Sed lauamini, mundi estote, auferte malitiam ab animis uestris. Iudicate pupillo, et iustificate uiduam, et uenite, disputemus, dicit Dominus . Claret igitur quod et ante auersus sit Dominus a sacrificiis hominis, et postea reconciliatus, ut respicere in nostra sacrificia dignaretur.

34. Ideo ergo securus intrat, qui ad Domini ingreditur misericordiam. Denique bono seruo dicitur: Intra in gaudium Domini tui . De seruo autem nequam dicitur: Tollite illum in tenebras exteriores . Ideo et Adam deiectus de patria celesti et illa sede paradisi, in insulam peccati est relegatus. Recte ergo dicit Scriptura: Renouamini, insule . Quia peccatorum fluctibus, sicut insule in istius mundi freto circumuenimur.  Iste ergo insule per aduentum Domini peccatorum remissione renouate sunt, id est, homines in lauacro, medii inter aquas quasi insule constituti, tundebantur undarum molibus sicut insule, sonoris peccatorum relidentibus fluctibus sicut insule, in quibus ante, uelut fraudum scopulis. erant simplicibus crebra naufragia; quia dolus erat in corde, in ore blanditie. At uero postea quam Dominus 652 iehsu in quo dolus non est, adueniens in hunc mundum, celestis expositione doctrine humanarum profunda mentium serenauit, et tranquillitatem refudit affectibus singulorum, auferens sepem discordie, quasi  quedam portuum cepere [a 1Kb] appropinquantibus esse suffragia; ut unusquisque nauigium sue quietis in proximi aut fratris constituat affectu, et in secessu quodam pie mentis hereat littorali.

35. Non immerito ergo tanquam renouatus clamat Dauid: Et introibo ad altare Dei mei, ad Deum qui letificat iuuentutem meam; ut qui supra se inueterasse inter inimicos suos dixerat, ut in sexto legimus psalmo, hic ait iuuentutem sibi ex inueterata prolapsionis humane senectute renouatam . Renouamur enim per lauacri regenerationem; renouamur per Spiritus sancti effusionem; renouabimur etiam per resurrectionem, sicut in posterioribus dicit: Renouabitur sicut aquile iuuentus tua . Quomodo renouemur, audi: Asperges me hyssopo, et mundabor: lauabis me, et super niuem dealbabor . Et in Esaia ait: Si fuerint peccata uestra ut phenicium, ut niuem dealbabo . Recte renouatur, qui de tenebris peccalorum  in lucem uirtutum mutatur et gratiam: ut qui tetra prius colluuione sordebat, supra niuem albenti nimis fulgore resplendeat.



CAPUT X.

Ob superiora beneficia pollicetur Dauid Deo se confessurum in cithara: qua occasione que cum cithara corpori nostro sit affinitas, et qualis illud sonus deceat, explicatur.


36. Confitebor tibi in cithara, Deus meus . Habet citharam suam anima nostra. Neque enim diceret Paulus: Orabo spiritu, orabo et mente: psallam spiritu, psallam et mente , nisi haberet citharam, que plectro sancti Spiritus resultaret. Cithara est caro nostra, quando peccato moritur, ut Deo uiuat: cithara est, quando septiformem accipit Spiritum in baptismatis sacramento. Testudo enim dum uiuit, luto mergitur: ubi mortua fuerit, tegmen eius aptatur in usum canendi, et pie gratiam discipline; ut septem uocum discrimina numeris modulantibus obloquatur. Similiter caro nostra, si uiuat illecebris corporalibus, in quodam ceno uiuit et uoragine uoluptatum. Si luxurie moriatur atque incontinentie, tunc ueram uitam resumit, tunc edere incipit bonorum operum dulce modulamen. Dulcis sonus est castimonie: dulcis sonus  timentium Deum: denique, in omnem terram exiuit sonus eorum ; dulcis sonus est fidei que annuntiatur, ut scriptum est , in uniuerso mundo. Hic sonus a nobis exeat ad Deum, sicut exiuit etiam a Thessalonicensibus ; ut etiam non canentes canamus, et bonorum concentu operum Dominum predicemus, cui est honor, gloria, perpetuitas a seculis, et nunc et semper et in omnia secula seculorum. Amen.



LIBER TERTIUS. DE INTERPELLATIONE IOB.



653 CAPUT PRIMUM.

Moueri plerosque etiam prudentes, cum prosperis hic affluere iniustos, iustos autem affligi uiderint, que librorum sequentium materia est: ob eamdem rem amicos Iob ignaros diuini consilii, eum propter admissa crimina penis affectum contendisse.


1. Superior nobis disputatio fuit de interpellatione sanctorum, quod fragilis et imbecilla conditio sit humana, que nusquam sui habeat firmitatem, nisi in protectione celesti: hodie nobis ea sumenda est, qua uulgus hominum, plerique etiam prudentium ualde mouentur; cum uident iniustos affluere rebus secundis, iustos autem frequenter afflictari in hoc seculo. Et uere lubricus hic locus, in quo etiam sancti uix potuerunt uere opinionis tenere uestigium. Denique  turbatus est et ipse Dauid, qui in superioribus dixerat: Occulta sapientie tue manifestasti mihi . uerumtamen confirmauit se ipse postea, et perfecte rationis uiam inuestigauit. Iob quoque sanctus cum tribus illis ueteribus amicis qui ad consolandum uenerant, de ea opinione in sermone luctatus est . Utriusque igitur disputationes in medium proferamus. Digni sunt enim qui nobis magisterium  uiuendi afferant; quando quidem in aduersis positi, plus Deo placere meruerunt. Audiamus igitur utrumque suo ordine.

2. Increpuerant uehementer sanctum Iob Eliphaz Themanorum rex, et [a 39Kb] Baldad Saucheorum tyranus, et Sophar Mineorum rex, eo quod propter peccata sua tantum supplicii sustineret. Infirmo etenim ingenio non aduertebant quod Dominus eum tentandum dedisset; ut athleta Christi tentationibus eruditus, maiore ad coronam gloria perueniret. Non uidentes itaque tantum sapientie sacramentum; angusti cordis timore, ne uiderentur iniustitie Deum arguere qui penis affici innoxium perpeteretur, in sanctum Iob penarum merita retorquebant; dicentes quia omnis uita impii in sollicitudine , et diuitie iniuste congregate euomentur ; omnia que patiatur homo grauia in terra, propter peccata sua eum perpeti: qui etiam si in rebus prosperis sit, perpetuari ei secunda non posse, et tamquam somnium cito euanescere, et non inueniatur locus eius; letitiam autem impiorum esse grauiorem ruinam ; ideoque etiam sanctum Iob a prosperis in aduersa mutatum, delictorum suorum  pretio ex summis in ultima corruisse: labi eum qui se assereret innocentem; cum portio impii huiusmodi sit, ut superueniens in eum a Domino indignatio iungat ei dolores, et interitus domum eius inuoluat .



654 CAPUT II.

Iob infirmum sanis amicis et se ipso etiam fortiorem exstitisse. Quomodo conuiciatores suos redarguerit? ubi presertim silentium eius, nec non Dauidis quoque, atque Apostoli nobis proponitur ad imitandum.

3. Audiebat hec sanctus Iob, et quasi athleta fortis in stercore sedens, in tantis uibicibus et seui doloribus uulneris, totum corpus diris perfusus ulceribus, mysteria loquebatur, nec acquirendis proprie remediis egritudinis, sed sacris uacabat sermonibus.  Fortiores itaque sermones egri hominis, quam illorum qui non egrotabant. Illi enim loquebantur iniustitias, sed non secundum scientiam: predicabant diuina iudicia, penas reorum, premia sanctorum; sed reum a iusto discernere nesciebant: denique quem Dominus Deus iustum pronuntiauit, eum condemnabant iniustitie, arcessebant iniquitatis. Ignorabant ergo quid unicuique conueniret. At uero sanctus Iob discernebat spiritu quomodo cuique eum oporteret loqui; fortior ergo quam ii qui sani et incolumes uidebantur. Et quid dico fortiorem inuentum ceteris? Fortior se ipso inuentus est. Fortior enim erat eger Iob, quam sanus fuerat, secundum quod scriptum est, quia uirtus in infirmitatibus consummatur . Ergo et Iob cum infimaretur,  tunc ualidior erat. Non enim egrotabat animo, etsi doleret corpore: quia non erat in carne anima eius, cuius passionibus non adherebat; sed in spiritu, cuius uirtute se texerat.

4. Ideo ergo non carnis gemitus et corporis infirmitates, sed uoces spiritus loquebatur quibus urgeret, non quibus cederet. Et primo quidem lenius, ut illis pudorem incuteret; quia urgebant iustum iniuste dicentes quod minora peccatis suis supplicia sustineret, et non erubescebant ipsi peccatores falsis accusare innocentem. Esto, inquit , ego errauerim, et apud me [a 19Kb] deuius ille inhabitet qui mentibus hominum offundit errores; ut loquar sermones quos non oportet, sicut uos dicitis, et errent uerba mea, nec opportune sermo meus promatur:  cur uos in me insilitis et conuiciamini, non considerantes quia a Domino mihi uenit ista tentatio, qui me uallo quodam perturbationum arbitratus est sepiendum. Exerceor aduersis, circumuallatus undique laboribus et periculis; et insultatis adhuc, uolentes  opprimere quem deberetis iuuare. Ecce rideo in opprobriis, et non loquar, nec respondebo conuiciis uestris. Non enim uos estis qui iudicatis: sed qui iudicat me, Dominus est; et ipsius tamen iudicii tempus nondum aduenit. Quid opus clamare ante iudicium? 655 Bonum est tacere dum exspectatur qui iudicat. Bonum est conuicium conuicio non referre, ne et nos inter detrahentes annumeremur.

5. Imitemur ergo hunc uirum, qui silentio suo redarguebat conuiciantes. Ostendebat enim uirtutem animi sui, quem contumelie non mouerent: et conscientie innocentiam manifestabat, qui obiecta non recognosceret, sed quasi a se aliena rideret. [b 1Kb] At uero nos quasi aliquid nobis obiiciatur, dum purgare uolumus, acerbamus: dum ulcisci cupimus, confitemur;  cum dicat Scriptura ut auertas dedecoris sermonem , et auferas uestimentum tuum ; preterit enim iniuriosus. Taceamus ergo, ut pretereat, ne uestimentum nostrum prouocatus exurat. Scriptum est enim: Noli incendere carbones peccatoris, ne forte exuraris in igne flamme eius . Propterea ergo sanctus tacet; et si seruus proteruit, et si pauper conuiciatur, tacet iustus: et si peccator opprobria iacit, iustus ridet: et si infirmus maledicit, iustus benedicit.

6. Tacebat Dauid cum Semei filius Gera malediceret, Iob ridebat, Paulus benedicebat, sicut ipse ait: Maledicimur, et benedicimus . Magisterio quippe diuino processus humane uirtutis excreuit; quia iam uenerat qui ex infirmioribus faceret  fortiores, et audierat dicentem: Benedicite maledicentes uobis, et orate pro calumniantibus uos . Quod uerbo dixit, exemplo probauit. Denique et in cruce positus de persecutoribus suis conuiciantibus sibi dicebat: Pater, dimitte illis, quia nesciunt quid faciunt ; ut oraret pro calumniantibus, quibus poterat ipse dimittere. Iob ergo ridebat, quia nondum uenerat Christus, cui soli seruabatur magnarum prerogatiua uirtutum; quia ipse est uirtutum principium, sicut dixit: Dominus creauit me principium uiarum suarum .



CAPUT III.

Iob uerborum certamine, quo non aliud fere difficilius, uictor renuntiatur. Quam pulchrum sit ridere ac tacere in obiectis criminationibus; et quemadmodum post responsum lenius, idem fortioribus uerbis importunius calumniantes repulerit.


7. Et ridens tacebat. Qua ratione tacendum sit, docet: Clamabo, et nondum [c 1Kb] iudicium . Ipse, inquit, uoluit me hec perpeti. Tamquam muralibus tentationibus clausus non possum fugere, donec placeat Deo destruere, altitudines tentationum mearum. Nunc enim si clamo, nondum iudicium Adhuc in agone sum, adhuc luctor, adhuc certamen superest mihi, nondum enim exiuit corona. Nemo autem nisi qui legitime certauerit, coronatur.

8. Debebatur illi certamen tertium: amiserat omnia sua, id est, patrimonium cum filiis: patiebatur uulnera caro eius: manebat ut tentationes uerborum uinceret. Non mediocre certamen. 656 Sermone deceptus est Adam, uerbo uictus Samson. Nihil enim sic penetrat animam sicut sermo fucatus: nichil iterum sic mordet, ut durior sermo. Multi cum uicerint adhibita tormenta, sermonum duritiam non  sustinuerunt. Laborabat Iob, sed sustinebat, et uerborum iuxta uulnerum onera portabat. uidit eum agonotheta suus, de nube et turbine manum laboranti dedit, et obluctantes graui lapsu cecidisse pronuntiauit, uictorem asseruit, coronam detulit.

9. Quid autem pulchrius, quam ridere cum maledicitur nobis? Gaudere enim debemus si aliena dicantur. Primum, quia uolens inimicus aliquid aduersum nos dicere, quo crimen affigeret, non inuenit quod uerum est, sed falsa pro ueris composuit. Deinde, quia dixit ipse Dominus in Euangelio de huiusmodi criminatione que innocentibus falso irrogaretur propter iustitiam: Gaudete et exsultate, quoniam merces uestra multa est in celo . Tacere ergo debet qui recognoscit obiectum; ne uulnus  exasperet, et scindatur cicatrix: tacere et qui non recognoscit; audit enim alterius, non suum crimen: quod si referat, suum facit: si taceat, retorquet, et conuiciantem uulnerat. Tacere debet etiam ille qui de memorata mercede presumit. Non enim patitur preiudicium, cui non est iudicium. Et si fuerit preiudicium in seculo, non erit in iudicio Dei. Denique ut cognoscas quia non preiudicat contumelia bone conscientie, audi sanctum Iob dicentem, locupletiorem utique testem quam si imperio orbis Romani potitus esset: Nunc obmutescam et derelinquam: si nunc mihi preiudicium est, tunc a facie tua non abscondar .

10. Hec ergo parcius in exordio respondit, ut admoneret illos iudicii Dei, atque ab insolentia et furore reuocatos quasi bonus medicus faceret resipiscere.  Sed posteaquam eos aduertit perseuerare in contumeliis, plura fortior repetiuit, et tamquam pugno eos ualidiore percussit, qui uerborum suorum saxis lapidabant innoxium. Audite, inquit, audite uerba mea, [a 30Kb] non sit mihi a uobis consolationem querere: portate me, quia fortiora loquar: graue erit pondus uerborum  meorum . Dicam et ego secundum opinionem uestram; eo quod multi abundant in hoc seculo rerum secundarum successibus, et alii grauantur. In erumna positi sunt, [b 1Kb] et uidetur hoc secundum peccatorum merito deferri. Quod et si dicam, nolite ridere quasi uobis acquieuero; et si peccator sum, non sum homini reus, quia sub peccato est et ipse qui iudicat, et sibi in me potestatem uindicat. Aut si iudicor quasi homo, commune est istud, increpari non debeo: infirmitas conditionis est, non specialis improbitas.



657 CAPUT Iu.

Amicos mala semper delictorum causa euenire asserentes retundit Iob, interrogando cur impii hac in uita bonis affluant; que tamen uera mala esse ostenduntur.  Ibidem quis uere beatus habendus sit: tum quis bene uel male seminet: tum qualis iniustorum posteritas; quoue discrimine hi flagellis immunes, iusti eisdem dicantur obnoxii? Denique impios non eternitate, sed falsa eius imagine potiri demonstratur.

11. Sed dicite mihi: Si propter peccatum meum hoc patior, sicut obiicitis, quare impii uiuunt? Nec solum uiuunt, sed etiam repleti sunt diuitiis, et fructus multiplicant: sed etiam filiis potiuntur, abundant domus eorum? Hec euidenter specie bona: sed altiori mysterio inuenies, quoniam que putantur bona, non sunt bona; et que putantur mala, potiora illis estimantur.

12. Inueterauerunt, inquit, in diuitiis ; , dixit; ut non tam diuturna diuitiarum possessio,  quam inueterata copiarum molestia significata uideatur; sicut uidit Ecclesiastes diuitias custodiri in malum possidenti eas, que pereunt in summa districtione ac sollicitudine . Pereunt enim que hic relinquuntur, et mortuo prodesse non possunt. Habuit igitur defunctus ex illis sollicitudinem, requiem inuenire non potuit, qui reliquit quod erubesceret, nec secum abstulit quod teneret, longe dispar ab eo de quo scriptum est: Beatus homo qui repleuit desiderium suum ex his; non confundetur cum loquetur inimicis suis in porta . Cui hereditas Dominus est, et merces ex Marie uirginis partu: hic in exitu sapientie laudibus predicatur, quoniam non habuit quod erubesceret, qui nichil eorum que sunt seculi concupiuit: sed aduersarium, depositis ueteris hominis exuuiis, telo continentie  uulnerati; ut obstrepere ei in huius uite fine non posset, uulnere claudus, et uirtutum admiratione confusus. Habes ergo non esse laudabilem, qui inueteratus in pecunie eupiditate sit, non renouatus in perceptione gratie.

13. uideamus aliud: Semen eorum, inquit, secundam  animam , id est, non inter iustos habentur. Iusti enim in spiritu seminant, et de spiritu metent uitam eternam: illi uero qui secundum animam seminant, spiritalia metere non possunt; quia animalis homo non percipit ea que sunt spiritus Dei: stultitia enim illi est, et non potest scire que sunt spiritus; et ideo non repletur spiritalibus. sed iudicatur.

14. Filii eorum in oculis  id est, que faciunt ideo faciunt, ut uideantur ab hominibus, non quia boni consulant ut hoc eligant, quod futuro iudicio comprobetur. Filios ergo Scriptura pro operibus frequenter declarat, eo quod locupletior in bonis factis quam in filiis sit nostra posteritas. Unde et Ezechias de graui egritudine liberatus, Ex hodierno, inquit,  filios faciam qui nuntiabunt iustitiam tuam, Domine Deus salutis mee, et non cessabo te benedicens cum psalterio omnes dies uite mee . Bona enim posteritas deuotionis et fidei, que captiuitati nesciuit succumbere, quam filii Ezechie pertulerunt.

658 15. Et addidit dicens: Quia non est illis timor, non est flagellum a Domino . Iustus autem dicit: Quoniam flagellatus sum tota die ; et optat flagellari, ut recipiatur a Domino: et uult timere Dominum; quia timor Domini initium sapientie est. Nec beatitudinem putat, si non abortit bucula sua . Sicut putant stulti. Per bouem enim quid significatur, nisi ruralis culture I bor, qui semper redit in orbem, et numquam desinit, sed cum expleri uidetur, reuocatur in  exordium? Isti sunt qui colunt Sodomam et Gomorrham. Ergo qui colunt Aegyptum, glebasque terrarum aratro quodam solide mentis inuertunt, laborem sibi pariunt, et dolores metunt. Ideo bucula eorum non abortit; sed parit, ut augeatur labor eorum et que conceperunt omnia, generant sine timore Dei. Iusti autem longe aliter gloriantur. Non enim in abundantia diuitiarum, nec in partu pecorum; sed in Domino gloriantur dicentes: De timore tuo in utero accepimus, et parturiuimus spiritum salutis . De iustis ergo dicitur; quia spiritum salutis generauerunt, quem acceperunt de timore Dei, non de malitia huius seculi, de qua legimus: Ecce parturiuit iniustitiam, concepit laborem, et deperit iniquitatem . Melior ergo abortus quam partus secularium.  Denique de homine qui in hoc seculum uenit, et uanitatem mundi huius et tenebras pertulit longeuitate diuturna, Ecclesiastes pronuntiauit quia melior illo abortiuus . Huic enim requies magis quam illi; quia non expertus est uarietatem seculi, in qua et si mille annos quis uixerit, quod bonum est uidere non potuit. Fugisse ergo hec magis est gratie, quam subiisse.

16. Sed fortasse illud moueat quod adiunxit: Quia manent sicut oues eterne; pueri autem eorum ludunt accipientes psalterium et citharam, et delectantur uoce psalmi. Consummauerunt autem in bonis uitam suam,  in requie autem inferni dormierunt . Distingue hec, et quia spiritalis es, diiudica. Impii sicut eterni sunt, non eterni; quia non possunt eternitatem accipere ab eo qui non sit eternus. Non ergo potest dare quod non habet, nec potest illuminare qui non possidet lucem: sed transfigurat se in angelum lucis, ut decipiat incredulos. Transfigurat autem se simulatione false lucis, non splendore perpetue claritatis. Unde et Saluator ait: uidebam satanam sicut fulgur cadentem de celo . Nec fulgur est, sed sicut fulgur. Considera hereticum aliquem intentum abstinentie corporis, et cognitioni celestium sacramentorum, sicut eternus putatur, non habet eterne uite stipendium; quia falsam habet imitationem, qui fidei non habet ueritatem. Huius paruuli ludunt,  sicut illa que cum luxuriata fuerit, nubere uult. Luxuriata est in psalterio et cithara, id est, in sono uocis, non in sacramentorum profundo; ut labiis resultaret, non in corda conferret.



659 CAPUT u.

Impios in bonis seculi finire uitam, at postea requie celesti carere: contrarium uero nobis optandam; quod in prosperitate sit illecebra uitiorum ac impunitatis presumptio. Hanc amentiam reuincit sanctus uir supplicium et presens et eternum preparatum esse declarans. Tum enumeratis eorum sceleribus ipsa Deo latere non posse ostendit: que sit eorumdem portio, describit; atque ad sapientiam quam illi deseruerunt, sectandam nos adhortatur.

17. Huiusmodi itaque in bonis seculi consummauerunt  uitam suam , hanc utique quam uiuebant, non illam cuius mercedem sperabant; et ideo in requie inferni dormierunt, non in requie celesti. Nos autem oremus hic potius laborem subire, ut in regno celorum consolationem quietis eterne mereamur adipisci. Magna enim illecebra delinquendi est rerum affluentia secundarum: in superbiam extollit, obliuionem auctoris infundit. Considera illum diuitem in Euangelio  super ostrum et purpuram recumbentem, cuius de mensa micas iustus ille pauper Lazarus colligebat. Nonne tibi uidetur diues ille ad Deum dicere: Discede a me: uias tuas scire nolo . Et uere nolunt scire huiusmodi uias Domini; si enim uellent, cognoscerent. Sed quia plene sunt laboris, fugiuntur  et declinantur a perditis. Quasi ebrius itaque non recognoscit salutis auctorem . Denique conuersus ad compotatores suos: Manducemus, inquit, et bibamus: quid enim prodest [a 1Kb] si seruiamus ei? Aut que utilitas si obseruemus eum ? Hec itaque dicit secularium abundantia rerum temulentus; quia non continuo in seculo scelerum merita rependuntur. Supinabatur enim, quia in manibus ei ad uoluptatem omnia suppetebant: et conscius impietatis sue cuius pena sequestrabatur, putabat quod Deus impiorum scelera non uideret.

18. Huic ergo [b 1Kb] opinioni eius respondit sanctus  Iob: noli esse securus ac dissolutus estimans quod ad te in hoc ipso seculo Domini flagella non ueniant. uerumtamen etiam impiorum lucerna exstinguitur : ad tempus lucet, non habet lumen eternum; et ipsis quamuis seculum faueat, quia eius qui principatum habet in hoc seculo, faciunt uoluntatem, solet uenire rerum conuersio, et dolores ab ira et indignatione celesti, ut uentilentur, sicut palee a uento. Iniusti sicut palee uentilantur, iusti sicut triticum. Denique audi dicentem Petro Dominum: Ecce satanas expetiuit uos, ut uentilet sicut triticum: ego autem rogaui pro te, ut non deficiat fides tua . Deficiunt illi qui sicut palee uentilantur: non deficit qui ad similitudinem illius grani est, quod cecidit et resurrexit, plurimorum fructuum accessione cumulatum. Ideo dicit Propheta: Heu me  quia factus sum sicut qui colligit stipulam in messe ! Stipule igitur que cito exuritur, impietas comparatur, et pulueri. Ideo postquam dixit: Erunt sicut palee a uento, subtexuit uersiculum 660 statim dicens: Aut sicut puluis quem abstulit uentus . Denique ut cognoscas quia impius sicut puluis cito fatiscit atque euanescit, habes in primo psalmo dictum: Non sic impii, non sic, [a 1Kb] id est, non sicut iusti: sed tamquam puluis, quem proiicit uentus a facie terre.

19. Et facit discretionem inter iustum et impium. Hic, inquit, moritur in [b 1Kb] simplicitatis sue potentia, totus in abundantia et gratia: interiora autem eius plena sunt adipis: medulla autem eorum supereffluit. Ille autem conficit in amaritudine anime sue cursam uite  istius, nichilque boni epulatus finem accipit . Cui pro meritis suis quid potest dignum representari? In sepulcra inducitur, et in tumulo uigilat suo. Ne hec quidem pena mediocris; mortis requiem non habere, deferri eum non ad terram uiuentium, sed ad tumulos mortuorum. Qui uiuit enim non inter mortuos queritur, sed in Abrahe sinu uitam carpit eternam. Ideo uiri illi duo in ueste fulgenti dicebant ad mulieres: Quid queritis uiuentem cum mortuis? Non est hic .

20. Deinde  enumerat scelera impiorum, quod confinia transcenderent, et cum pastore diripuerint gregem, [c 23Kb] subiunctorium pupilli abduxerint, pignerauerint bouem uidue, agrum demessuerint non suum, infirmi autem in uineis eorum  sine mercede et cibo operati sint, detractis uestimentis nudos fecefint dormire. Plerique quorum anime operimentum ademerint, stillicidiis humescebant montium; et quia integimentum deerat, petra sese operiebant. Rapiebantur pupilli ab uberibus matrum  suarum, lapsi opprimebantur, qui magis erigi debuissent. Esurientes fraudabantur cibo, et anima infantulorum grauiter ingemiscebat.

21. Numquid hec ignorare potuit, quem nichil preterit? Nuda inferna in conspectu ipsius, et non est amictus nequissimis ; quia latere non possunt. Extendit Boream pro nichilo: suspendit terram in nichilo, alligans aquam in nubibus suis, et non est rupta nubes sub pedibus eius: columne celi dissiluerunt, et timuerunt ab increpatione eius. uirtute compescuit mare, [d 39Kb] disciplina autem struit cetum maris. Claustra celi reformidant eum: precepto mortificauit draconem preuaricatorem. uirtulem tonitrui eius quis intelligit? In tantis ergo flagitiis que spes impio est? Numquid si confidit in Domino saluabitur? Dicam, inquit, uobis quid sit in manu Domini; et desinite inanibus  inania addere .

22. Et describit quam miserabilis impiorum portio sit. Quod etsi plures habeant filios, sine posteritate sunt, quibus deest bonorum meritorum successio . Illa enim uera posteritas, que non terris, sed in celo est. Huiusmodi ergo uiris hereditas inopia est, et mors successio. Cum diuitias coaceruauerint, mendicabunt; [e 1Kb] quia cum mortui fuerint, indigebunt, qui requiem inuenire non possunt. uiduas eorum nemo miserabitur: sed manebunt deserti, atque omnis copule solatio destituti. Etsi congregetur pecunia sicut terra, atque ut lutum preparatum fuerit aurum, 661 inanis erit sicut aranea substantia eorum, et omne nominis eorum patrimonium tamquam a tineis consummabitur. Dormiens  diues nichil adiiciet, aperuit oculos suos, et iam non est . Permanet in doloribus. Nihil ergo sunt omnia que in hoc mundo sunt. Aurum in metallis, argentum in metallis: de metallo eruitur, et in metallum reuertitur. Quid enim aliud nisi metallum est mens auari? Que tamquam defossum tenet quidquid receperit, et in uenis terre ac latibulis abscondit; eo quod uti nesciat. Quotidie aurum de metallis promitur: de auaro proferre quis potuit?

23. Cum igitur nichil prosit uana fames auri, quia quidquid congregauerit, labitur: miserandi profecto qui deseruerunt uiam iustam, et obliti 662 sunt eam, cui pretiosi lapides haudquaquam sunt comparandi, difficilis inuestigatu, imperuia superbis, interclusa  iactantibus: humilioribus plana, aperta sapientibus. Et ideo sapientiam debemus querere, ut ambulemus in uia iusta, per quam aduersarius ille sicut leo rapiens et rugiens, qui percucurrit hunc mundum, transire non potuit. Sed qui sapientiam  uult inuestigare, non in abysso eam querat , non in mari eam requirat. Etenim ubi tempestas, ubi procella  uenti est, non potest ibi esse sapientia. Sed ibi querat, ubi est tranquillitas mentis, et pax que super omnem intellectum est.



LIBER QUARTUS. DE INTERPELLATIONE DAuID.



661 CAPUT PRIMUM.

Dauid frequenter de seculi uanitate disseruisse in psalmis, sed maxime in LXXII, ubi se ob improborum prosperitates, et calamitates proborum grauiter initio commotum esse, ac tamen postea correctum significat. Uter eiusdem psalmi auctor Dauid nimirum, an Asaph dicendus uideatur.


 1. [a 1Kb] Decursa est interpellatio sancti Iob: nunc adoriamur eam interpellationem quam reperimus in psalmis. Ipse quidem Dauid pluribus locis de seculi uanitate non tacuit, et inania esse que putantur bona istius mundi, frequenter asseruit, et maxime in psalmo trigesimo octauo, in quo dicit: uerumtamen uniuersa uanitas, omnis homo uiuens ; et quamquam in imaginem Dei ambulet homo, tamen uane conturbabitur, thesaurizat, et ignorat cui congregat ea. Et alibi: Usquequo peccatores, Domine, usquequo peccatores gloriabuntur ? Quod hic habeant umbratilem gloriam, ubi de seculo excesserint, fructum consolationis inuenire non possint. Idem tamen inseruit psalmum septuagesimum secundum, in quo ipse sub Asaph nomine protestatur  quod eius fuerit principium prolapsionis; ut non mediocri dolore perstrictus sit, cum uideret peccatores in hoc mundo affluere diuitiis, abundare rebus secundis: se autem, qui iustificauerit cor suum, esse in afflictationibus et erumnis: nec mediocrem traxisse offensam in exordio; sed postea per Domini flagella correctum, et illuminatum diuine cognitionis gratia uere didicisse seriem traditionis.

2. Nusquam autem inuenio sanctum Asaph aliquibus aduersis fuisse uexatum: at uero sanctus Dauid plurima grauia et periculorum plena tolerauit, de suis enim laboribus dicit. Unde et psalmus 662 non quasi sancti Asaph, sed quasi sancto Asaph, ut docet titulus, superscribitur, quod ex greco Psalterio apertius manifestatur, ut uideatur Dauid etiam huic  Asaph sicut et aliis, canendum, quem scripserat ipse psalmum dedisse. Sed quia scriptum est in ipso titulo, defecisse psalmos Dauid, quomodo autem defecerunt,  cum decursis his decem psalmis, postea psalmus Dauid titulorum [b 2Kb] inscriptionem comprehendat usque in ultimum finem? Ideo sequestrata huiusmodi definitione, que sit psalmi series consideremus, et a primo uersiculo interpellationis prophetice ducamus exordium.



CAPUT II.

Ex ipso psalmi exordio correctionem Dauidis deprehendi: Deum iustis semper bonum esse, eo quod si uexentur aduersis, future remunerationis spe recreantur, et se semper peccatis minora pati existimant, nec ullis penis sua spoliari possunt sapientia: bonum tamen etiam improbis esse Deum, sed eos nolle paratam omnibus illius bonitatem experiri.


3. Quam bonus Deus Isrel rectis corde ! Elucet in principio emendationis profectus. Nemo enim potest Deum bonum uere fateri, nisi hic qui non ex successibus commodorum suorum, sed ex celestium mysteriorum profundo, et diuine dispositionis altitudine bonitatem eius agnoscit: que non specie presentium, sed futurorum utilitate pensanda est. Iusto itaque semper bonus est Deus: et  cum torquetur doloribus corporis, et cum affligitur acerbitate penarum, semper dicit: Si bona accipimus de manu Domini, que mala sunt cur non sustineamus ? Gratulatur hic se conteri, ut in futurum consolationem inuenire possit; sciens quoniam qui bona receperit in hac uita, habet mercedem suam; futura premia sperare 663 non poterit, qui non luctatus, non exercitatus sit diuersorum certamine preliorum. Qui uero siue iuste siue iniuste afficitur in hoc seculo, gratulatur uel quod his soluat pretia delictorum suorum, uel quia nouit eam esse apud Deum uberiorem gratiam, si iniuste pro eius nomine, aut pro bono aliquo opere acerba aliqua patiatur, secundum quod scriptum est: Quia nulla est gloria si peccantes punimini et suffertis, sed si  benefacientes, et patientes: hec est gratia apud Deum. In hoc enim uocati estis, quia et Christus pro uobis mortuus est, relinquens uobis exemplum, ut sequamini  uestigia eius, qui peccatum non fecit, nec inuentus est dolus in ore eius: qui cum malediceretur, non remaledixit: cum pateretur, non comminabatur . Ergo iustus etiam si in equuleo sit, semper iustus est; quia iustificat Deum, et minora se peccatis suis dicit sustinere: semper sapiens est; non enim aufertur equulei tormentis uera perfectaque sapientia: non amittit quod est; quia timorem excludit foras, studio et proposito caritatis: nouit ut sapiens dicere, quia indigna sunt que in hoc corpore sustinemus remuneratione future glorie; et omnes huius temporis passiones superuenturam mercedem equare non possunt. Bonus igitur huic semper est Deus, qui nouit quo tempore metat. Et ideo quasi bonus agricola hic arat agrum suum  quodam abstinentie rigidioris uomere: hic stirpat quadam falce uirtutum amputatrice uitiorum: hic stercorat humiliando se usque ad terram, sciens quia Deus de terra suscitat inopem, et de stercore erigit pauperem. Denique Apostolus Paulus nisi estimatus esset stercora, numquam Christum sibi potuisset acquirere. Hic custodit fructus suos, ut illic securius recondat. Semper itaque ei bonus est Deus, quia semper que bona sunt, de Deo sperat.

4. Accipe aliud: Quam bonus, inquit, Deus Isrel rectis corde! Non ergo omnibus bonus est Deus? Ille quidem omnibus bonus est, quia Saluator est omnium, maxime fidelium; et ideo uenit Dominus iehsu, ut saluum faceret quod perierat: uenit enim ut peccatum mundi tolleret, uulnera nostra curaret.  Sed quia non omnes medicinam expetunt, sed plerique refugiunt, ne medicamentis compungatur uis ulceris, ideo uolentes curat, non astringit inuitos. Accipiunt igitur sanitatem qui medicinam expetunt: illi autem qui refutant medicum nec requirunt, bonitatem medici quam non experiuntur, sentire non possunt. Qui autem curatur, etiam sanatur; ideoque his bonus est medicus, quos sanauit. His igitur bonus est Deus, quibus peccata donauit: qui autem insanabile peccatum habet mentis sue ulcere, quomodo potest medicum bonum estimare, quem refugit? Pulchre itaque Apostolus, ut premisimus, explanauit, quia et omnibus bonus est Deus, qui uult omnes homines saluos fieri ; et maxime fidelibus diuine bonitatis prerogatiua seruatur, quibus et uoluntas  Dei opitulatur et gratia. 664 Sed et Psalmista dicendo: Quam bonus Deus Isrel rectis corde! ad ipsorum sententiam retulit, qui aliter de Deo sentire non norunt, nisi quia bonus ad omnia et in omnibus est.



CAPUT III.

Fateri Prophetam se tantum non esse prolapsum, dum peccatorum pacem emularetur; duplicem esse pacem, sed eam que offendiculum habet, fugiendam; nullum in morte peccatorum leuamen esse; non prodesse flagella post mortem exemplo Lazari et diuitis demonstrari; quantum uero prosint in uita, Dauidem ac Iobum patefacere; demum perpetuo esse flagellandos, qui hic flagellati non fuerint.


5. Denique sequentibus exponit ipse quid senserit, dicendo: Mei autem pene moti sunt pedes, paulo minus effusi sunt gressus mei: quia zelaui in peccatoribus, pacem peccatorum uidens . Non utique pedes corporis appellat gressus, sed directionem  mentis et gressum, de quo alibi dicit: Non ueniat mihi pes superbie, et manus peccatorum non moueat me . Ideo semper petendum est, ut dirigat Dominus nostrorum animorum uestigia, ne labantur, et lubrico quodam erroris effusa, stabilitatem sui tenere non possint. Prolapsionis autem causa ea est, quod pacem emulatus est peccatorum. Aemulari autem debemus que bona sunt, non ea que plena dedecoris; sicut et Paulus apostolus expressit dicens: Bonum est autem emulari in bono semper .

6. Nec te moueat quod pacem in malo posuit. Denique et in Euangelio habes esse pacem, quam respuit Christus, ut ipse ait: Pacem meam relinquo uobis, pacem meam do uobis: non sicut mundus dat,  ego do uobis . Est enim pax que non habet offendiculum, est que habet: que ex dilectione est, non habet offendiculum; que ex simulatione, habet. Ideo et Propheta dicit: Pax, pax; et ubi est pax ? Refugiamus ergo pacem peccatorum; conspirant enim aduersus innocentem, ceunt ut iustum opprimant, uiduam exterminent, uel expugnent eius pudorem.

7. Et ideo non est reclinatio morti eorum : non declinatio, ut plerique codices latini scripti sunt, sed [a 30Kb] reclinatio. Quando enim laboramus, et incuruamur ad opus aliquod, atque inclinamur, nos reclinare consueuimus: peccatores autem grauium scilicet delictorum, et maxime impii se reclinare non possunt; de quibus dictum est: Et dorsum  illorum semper incurua . Non enim se erigunt ad celestia, qui Christo non adheserunt. Et ideo nec resurgunt cum eo, quorum mors pessima, sicut scriptum est: Mors peccatorum pessima . Qui autem Christo commoritur,  et consepelitur cum illo, non solum reclinatur, sed etiam resuscitatur. De quo pulchre illud conuenit dictum: Uniuersum stratum uersasti in infirmitate eius ; maxime si martyr sit, cuius infirmitas passione soluitur, mors resurrectione.

665. 8. uidimus illum diuitem qui indutus purpura et bysso in hoc seculo recumbebat, et epulabatur quotidie splendide, de cuius mensa que cadebant pauper Lazarus colligebat, quemadmodum in tormentis positus, in inferno se reclinare non poterat; sed uix ad Abraham, non totum se, sed solos oculos erigebat, rogans ut mitteret Lazarum, qui extremum digiti sui in aquam tingeret, et linguam eius refrigeraret . Ergo illius morti reclinatio non erat, nec firmamentum in plaga  eius . Nihil enim prosunt flagella post mortem.

9. Et ideo Dauid dum esset in istius corporis uita, in flagella se preparabat, ut eum Dominus reciperet castigatum. Considera iterum mihi sanctum Iob, qui perfusus erat ulceribus, et concutiebatur omnibus membris, et plenus erat totius corporis sui doloribus, glebas terre uulnerum suorum sanie et humore dissoluens, quemadmodum cum se in hoc corpore positus reclinare non posset, requiem mortis inuenerit; ideoque conscius sui dixit: Mors uiro requies . Is igitur in plaga non motus est, nec nutauit sermonis sui lubrico, qui in illis omnibus nichil peccauit labiis suis, sicut Scriptura testatur : sed magis plage sue reperit firmamentum,  per quam confirmatus in Christo est. Ergo et Iob et Dauid, quia hic flagellati sunt, firmamentum habuerunt in plaga sua; quia flagellat pater filium quem suscipit: qui autem hic non flagellantur, ibi non suscipiuntur ut filii. Ideoque in laboribus hominum non sunt, et cum hominibus non flagellabuntur ; ut in perpetuum cum diabolo flagellentur.



CAPUT Iu.

Peccatores iniquitate propria uestiri: quod uestimentum a nobis reiiciendum, ut uestimento uirtutum induamur, ac potissimum ieiunii; hoc se utiliter Iosephum induisse, Adamum exuisse cum graui damno; denique Iudeorum iniquitatem quasi ex adipe prodeuntem magnam ac deliberatam exstitisse.

 10. Ideo obtinuit, inquit, eos superbia eorum, cooperti sunt iniquitate et impietate sua. Malum uestimentum iniquitas, quod si quis uoluerit in nobis tenere, remittere nos oportet, ne incipiat in iudicium uenire nobiscum; et si quis tunicam nostram quam accepimus  spiritalem auferre conetur, remitte pallium iniquitatis, sume operimentum fidei atque patientie, quo se Dauid operiebat in ieiunio, ne amitteret integimenta uirtutis. Ipsum ieiunium operimentum est. Denique nisi sanctum Ioseph texisset ieiuna sobrietas, adultere proteruitas exuisset. Quo ieiunio si se tegere uoluisset Adam, nudus non fuisset effectus. Sed quia de ligno scientie boni et mali contra interdictum celeste gustauit, et imperatum ieiunium preuaricatus est incontinentie cibo, nudum se esse cognouit. Quod si ieiunasset, et fidei seruasset exuuias, nec se aspexisset intectum. Non ergo nos induamus iniquitate et impietate, ne de aliquo 666 nostrum dicatur: Et induit se maledictionem . Male se induit et Adam, qui dum quereret integimenta  foliorum, maledictionis excepit sententiam.

11. Induerunt se maledictione Iudei, de quibus scriptum est: Prodiit quasi ex adipe iniquitas eorum, transierunt in dispositionem cordis . [a 1Kb] Ab adipe adipsal enim dicitur, id est, pingue. Sicut enim anima bonis pasta, et referta uirtutibus, tamquam adipe et pinguedine repletur, ut scriptum est : sic iniquitas que quasi ex adipe procedit, non tenuis et exilis significatur, sed plena uitiorum. Denique non fortuito quodam lapsu in errorem incidere: sed consilio et dispositione in sacrilegium transierunt.



CAPUT u.

Qui os suum in celum ponunt, eos pre ceteris esse qui omnia stellarum necessitati attribuunt: ipsis tamen hanc a Deo gratiam reseruari, ut reuertantur cum Isrel; cuius reditus mysterium declaratur: eosdem ut a Deo negent occulta cognosci, maxime induci peccatorum diuitiis: postremo idem de Christo sensisse Simonem Phariseum.


12. Posuerunt in celum os suum; et lingua eorum transiuit super terram . Ponere in celum os suum quid sit, docet nos ille ex fratribus adolescentior, qui regressus ad patrem dixit: Pater, peccaui in celum et coram te . Ponunt autem in celum os suum [b 1Kb] qui sibi criminum auctoritates, natiuitatis putant quadam necessitate deferri. Hi nec celo nec terris parcere solent, ut cursu quodam stellarum arbitrentur uitam hominis gubernari. Nihil prouidentie, nichil bonis moribus derelinquunt.  Atque utinam et isti, sicut ille unus de duobus adolescentibus, reuertissent: bonus Dominus remedium non negasset, [c 1Kb] et tamen etiamsi ipsi nolint sanari, reseruat Dominus regressionis gratiam; ut qui in Isrel expulsi sunt per cordis proprii cecitatem, per  plenitudinem Ecclesie reuertantur; et non uacuos dies uite istius ducant, sed plenos habeant bone operationis et fidei, cum repleuerit eos Dominus gratia spiritali. Quomodo autem reuertantur, accipe. Quia cecitas, inquit, ex parte Isrel contigit, donec plenitudo gentium intraret, et sic omnis Isrel saluus fieret . Sed quia mysterium oportebat impleri, ut concluderet Deus omnia in incredulitate , id est, redargueret atque conuinceret , ideoque per suam misericordiam ut subditus fieret Deo mundus, regressus quidem est populus in heredibus; sed is celeri errore traductus est, ut Deum non crederet occultorum esse prescium. Sed Dominus illis, ut quandoque  redimantur, salutis future gratiam reseruauit dicens: Ideo reuertetur huc populus meus . Quid est huc? Id est, ad me, ad equitatem et iustitiam meam, ad cultum meum.

13. Et implebit dies uite sue . Quod utique sic accipies, 667 ut populus quidem redimatur, qui crediderit in eo: in quo etsi non redimantur, qui non crediderunt, tamen redempti populi Dei prerogatiua defertur.

14. Isti ergo in errore positi dixerunt: Quomodo sciuit Deus; et si est scientia omnis in Altissimo ? Putant enim non esse in Deo scientiam; quia peccatores abundant prosperis secularibus. Et adhuc inducit eos loquentes: Ecce ipsi peccatores et abundantes in seculo, obtinuerunt diuitias .  Habes hoc in Euangelio planius expressum, ubi Simon ille Phariseus uidens quod mulier illa peccatrix uenit in domum eius, et super pedes Christi effudit unguentum, dicebat intra se: Hic si esset propheta, sciret utique que et qualis est mulier que tangit eum; quia peccatrix est . Sed patientia Dei non preiudicat ueritati, et prescientia eius, ac prouidentia hoc ipso amplius probatur, quod in peccato positus successu affluit secularium prosperorum. Quod fortior uidens ridet, incautus traducitur et mouetur.



CAPUT uI.

Prophetam cum primo animo despondisset, postea castigatione emendatum cognouisse omnia quidem euenire dispositione diuina, opes autem non esse premia uirtutis, nec penam peccati inopiam.


15. Denique Psalmista dicit, dixisse se: Ergo sine causa iustificaui cor meum: et laui inter innocentes manus meas . Hoc est, uideo illos abundare, uideo illis commoda omnia secundare, me autem conteri atque exagitari tentationibus plurimis. Frustra ergo dedi me innocentie, atque ad studium sobrie conuersationis intendi. Et pulchre ait: Laui inter innocentes manus meas ; ut non arrogare  sibi summam innocentie, sed sedulum deferre studium uideretur.

16. Interea non impune huiusmodi a se sermonem exisse testatur. Nam tota die flagellatum esse se memorat; quia frustra iustificasse se Domino cor suum dixerat: post flagella autem continuo secuta est praue opinionis correctio. Statim enim uindex meus, inquit, in matutinis , id est, in aperto et perspicuo; lux enim ueritatis comprehendens eum, non siuit hec sentire, que dixit. Reuincebat itaque et redarguebat me ueritatis lumen offusum animo meo, eo quod non recte dixerim: Sine causa iustificaui cor meum. Locutus sum enim illa tamquam in tenebris constitutus, et recordanti illa mihi cor compungebatur: compuncto autem corde, illuminabatur affectus;  ut fieret in corde meo ignis flammigerans, qui faciebat in me diei spiritale principium. Illuminata itaque oriente mihi die, et quasi in multis matutinis positus, intelligebam quia extra constitutionem generationis filiorum Dei factus sum. Qui cum primo credidissem, eo quod operator mundi prouidens generationi humane, omnia ad utilitatem nostri uel tristia, uel ea que parum delectent, fecerit; tam bonam sententiam postea prauis opinionibus turbatus amiserim.

17. Conferebam itaque cum corde meo, et dicebam 668 mihi: Si narrabo sic, quia sine causa iustificaui cor meum, occurrebat mihi Dei uox dicens: [a 31Kb] Ecce generationi filiorum tuorum cui disposui : id est, ecce in Scripturis inuenis, o tu Adam,  quia disposui generationi filiorum tuorum; quia fortuito diuitie ad impios, non aliquo merito deferantur, nec premia uirtutis sunt emolumenta thesauri: nec e contrario inopia pena peccati est, sed indiscrete ueniunt ista, que modo fluminis quodam seculi profluuio uolutantur.

18. Et existimabam, et uidebar mihi cognoscere hoc esse uerum, hoc congruere diuine prouidentie et conuenire; me autem frustra in iis turbatum esse, in quibus inherere non debui .



CAPUT uII.

Emendato errore Dauid hunc unum laborem sibi cognoscit superesse, ut ingrediatur in adyta diuine cognitionis. Sancti progressu etatis finem suum scire desiderant, et quis ille sit? Primam ueram cognitionem hanc esse, qua credimus prospera improbis ad hoc tantum concessa, ut eorum excusationes excludantur. Eosdem dum Dei beneficiis alleuantur, deiici ac prorsus redigi ad nichilum.


19. Itaque quia uidebar mihi ueram sententiam comprehendisse, et cognitionem rei ipsius esse assecutus, dicebam mihi: Hoc labor est ante me, donec intream in sanctuarium Dei, et intelligam in nouissimo . Id est, solus mihi superest labor, ut ingrediar in sanctuarium Dei, ubi est Cherubim, id  est, cognitionis profundum, [a 1Kb] et non laborem in incertis et uanis opinionibus; narratio enim fatui sicut sarcina in uia. Ideo ingrediamur adytum cognitionum sacrarum, atque interiora penetralia ueritatis, ut non sit in nobis labor; sapientia enim nos a sensu laboris abducit. Denique non est labor in Iacob. Causa autem laboris ignorantia est; quoniam qui nescit iustis reposita esse premia, non reficitur a laboribus, sed magis imprudentie sue labore curuatur et frangitur. Ingrediamur igitur sanctuarium Dei, ubi sunt Cherubim, in quibus est recordantia sacre cognitionis et ueri illius atque eterni luminis.

20. In illo candelabro imago resplendet, quo possimus intelligere in nouissimo. Sanctus etenim in ultimo cognoscit, et perfectam sapientiam processu  etatis adipiscitur dicens: Notum fac mihi, Domine, finem meum, et numerum dierum meorum quis est, ut sciam quid desit mihi . Quis est finis, nisi ille, cum traditur regnum Deo Patri, quando reuelantur occulta sapientie? Hunc finem nostri certaminis requirebat Propheta, cupiens cognoscere quid sue deesset perfectioni; finis enim discipline nostre et studiorum perfectio est.

21. Hec ergo prima uere ratio cognitionis; quia fortuito accidant que in seculo sunt: secunda illa; quia propter eorum tergiuersationes posuisti eis  successus profluos secularium commodorum, et abundantiam diuitiarum; ne causarentur propter inopiam se et acerbitatem alicuius doloris et luctus minus fuisse deuotos, atque in culpam latrocinii  et direptionis studium necessitate egestatis 669 impulsos. Non enim ad tranquillitatem uite usuramque letitie diuitiis opimati, aut honoribus eleuati sunt: sed ut querela exluderetur, coaceruaretur erumna.

22. Deiiciuntur itaque dum eleuantur huiusmodi uiri . Non enim gratia, sed ruina est; ubi nec diuturni usus muneris reseruatur, et adimitur excusatio delinquendi. Quod enim grauioris pondus querele, quam illud diuinum quod habes in Michee prophete libro: Popule meus, quid feci tibi, aut in quo contristaui te, aut quid molestus fui tibi; responde mihi? Nonne eduxi te de terra Aegypti, et de domo seruitutis liberaui te ? Ecce quomodo deiiciuntur impii dum alleuantur, querela  eorum excluditur, pena acerbatur. Celestibus enim beneficiis inuitati deserere non debuerunt uite securitatis et prosperitatis datorem, cui magis debuerant obtemperare. Sed sicut iustitia Dei magna, ita etiam seuera uindicta. Quando enim impius perseuerare consueuit, de quo et alibi habes scriptum: uidi impium superexaltatum et eleuatum super cedros Libani; et transiui, et ecce non erat: et quesiui eum, et non est inuentus locus eius ? Incredibilis celeritas exstinctionis eius. uides subito impium in hoc seculo potentem: dum tu transis, ille iam non est. Quanta est enim umbra in terra: quam  non diuturna? Transpone uestigium, et umbra preteriit. Aut si hic aliquid mouet, ad ea que futura sunt, attolle mentis uestigium, et inuenies illic impium non futurum, quem hic esse credebas; non enim est, qui nichil est. Denique Dominus eos cognouit qui sunt ipsius: qui autem non sunt, eos non agnoscit; quia ipsi eum qui est, non agnouerunt.



CAPUT uIII.

Impios in interitu suo cum somnio bene comparari, quod nempe anime illorum omnibus bonis uacue reperiantur: et eorumdem tenebrose imagines e lumine celestis Hierusalem deleantur.

23. De ipsis ergo et hic dicit: Defecerunt et perierunt propter iniquitatem suam, uelut somnium exsurgentis  , id est, ita deficiunt et euanescunt impii, sicut somnium exsurgentis a sommo primum; quia in tenebris sunt, et in tenebris ambulauerunt, nec resedit aliquod eorum boni operis uestigium, sed similes eorum qui somnium uident: qui autem somniat, in nocte somniat; nox autem in tenebris. Filii tenebrarum sunt priuati sole iustitie, et splendore uirtutis, dormientes semper, et non uigilantes, de quibus bene dicitur: Dormierunt somnum suum, et nichil inuenerunt . Etenim cum anime eorum a corpore separate, tamquam resoluti a corporis somno nichil inuenient, nichil tenebunt; et quod se tenere arbitrabantur, amittent; quoniam stultus et insipiens cum diuitiis exundauerint, relinquent alienis diuitias suas, neque  simul ad inferna descendet cum eis gloria domus eorum.

24. Sequentia quoque demonstrant quomodo impius non inueniatur, sed intereat. Quoniam imago eius in ciuitate Domini illa superiore Hierusalem non inuenitur. Dominus enim pinxit nos ad imaginem et similitudinem suam, sicut ipse docet dicens: Ecce ego, Hierusalem, pinxi muros tuos . 670 Si bene egerimus, manet in nobis ista imago celestis: si male quis agit, deletur in illo hec imago , et est in eo imago terreni. Unde et Apostolus dicit: Sicut portauimus imaginem illius terreni, portemus et imaginem huius celestis . Bonorum ergo imagines perseuerant, et in illa Dei ciuitate resplendent.  Si quis autem ad grauiora peccata deflexerit, nec egerit penitentiam, imago eius aboletur uel deiicitur; sicut Adam de paradiso eiectus est et exclusus. Quicumque autem pie honesteque se gesserit, intrat in ciuitatem Dei, et infert imaginem suam, ut in illa Dei fulgeat ciuitate. Domine, in ciuitate tua imaginem ipsorum ad nichilum rediges ; quia isti in lumine fulgere non possunt, qui tenebrosis se operibus induerunt. Exemplum accersamus de seculo. uide quemadmodum in ciuitatibus bonorum principum imagines perseuerent, deleantur imagines tyrannorum.



CAPUT IX.

Prophetam cognitione diuine prouidentie recreatum: ipsum et cum eo omnes homines comparatione celestium ciuium iumentis haud esse absimiles; eosdem tamen Dei gratia ad humanam reuocari dignitatem.


25. Hec ergo considerans, animoque intendens sanctus Propheta delectatus est, qui fuerat ante turbatus. Unde ait ipse: Quia delectatum est cor meum, et resoluti sunt renes mei. Et ego ad nichilum redactus sum, et nesciui: et uelut iumentum factus sum apud te, et ego semper tecum . Cum cognouissem, inquit, quia Deus humana curat et respicit, requieuerunt renes mei, hoc est, ex maxima fatigatione ueteris imprudentie requieui per agnitionem boni celestis et gratie. Sunt enim quidam renes  anime, qui uexantur in nobis per ignorantie laborem: hi resoluuntur ad requiescendum celestis agnitione doctrine, et quasi pulchro quodam fulcro celestium preceptorum subnixi fouentur. Tunc, inquit, intellexi, quia uane fatigabar; quoniam id quod uerum est nesciebam.

26. Et uelut iumentum factus sum: pulchre addidit, apud te; comparatione enim celestium homo quid est nisi iumentum irrationabile? Nam et stelle cum sint lucide, uanescunt solis exortu. Et Moyses ait: Non sum idoneus ab hesterno die, ex quo cepisti loqui cum seruo tuo: et tenui, inquit, uoce et tardiloquus sum . Ita ergo et homo, non dicam Christi, sed angelorum comparatione mutum uidetur esse iumentum. Sed tamen nemo desperet; quia homines  et iumenta saluos facit Deus. Et ideo quia non ex me, sed ex te didici, tibi adherebo semper; ut desinam esse iumentum, et dicas mihi: Tu autem hic sta mecum . Circumfusus enim Dei gratia homo incipit esse, qui per imprudentiam pretendebat insensibilitatem et inscientiam bestialem. Homo enim eo probatur, si capax sit rationis et gratie. Itaque a mutis animalibus separatum se esse gaudet, et in hominum adscitum esse consortia, que Deus uisitat et tuetur. Quid enim est homo, nisi quia memor est eius Dominus, aut quia a Domino uisitatur?



671 CAPUT X.

Si Deus nobis ad dexteram non fuerit, eum locum a diabolo occupatum iri, sicuti primo parenti contigit: cum huius uices ageret Christus eum sibi ad dexteram demonem statuisse, quo ipsum gloriosius prosterneret: postremo maximas utilitates ad eos redire, quibus ad dexteram steterit Christus.


27. Unde quasi uisitatus ab eo dicit: Tenuisti manum dexteram meam, et in uoluntate tua deduxisti me, et cum gloria assumpsisti me . Sic accepimus, et secundum Grecum sic conuenit. Dixit enim Grecus: , id est, tenuisti manum, , dexteram meam. Bene dirigitur, cuius dexteram Deus manu sua tenet. Potest dicere: Dominus a dextris meis, ne commouear . Adam si a dextris suis Dominum habere  uoluisset, non esset a serpente deceptus. Sed quia oblitus est mandatum Dei et uoluntatem serpentis impleuit, manum eius diabolus tenuit, et ad lignum scientie boni et mali extendi fecit, ut interdicta decerperet. Preiudicatum est in illo omnibus, et cepit uniuersis aduersarius ad dextram stare. Unde et illa in Iudam maledicti forma processit: Et diabolus stet a dextris eius . Si illud maledictum graue, maxima est ista benedictio, qua maledictionis dure uincula laxantur. Ideo Dominus iehsu ad dexteram sibi diabolum statuit, sicut in Zacarie libro legimus ; hominis enim causam locumque susceperat. Ibi ergo stetit, ubi Ade stabat hereditas. Quasi bonus athleta permisit eum ad dexteram sibi stare, ut eum retrorsum repelleret  dicens: uade retro, satana . Itaque aduersarius loco deiectus recessit: tibi autem ne diabolus a dextris staret, ait: ueni, sequere me . Preuidens igitur Dauid aduentum Domini, qui nos a potestate aduersarii liberaturus descendit e celo, ait: Dominus a dextris est mihi, ne commouear. Cui autem a dextris erat diabolus mouebatur. Merito ergo et hic ait: Tenuisti manum dexteram meam, id est, ut iam peccare non possim; ut ille lubrico ante fluctuabundus uestigio, fida possim statione consistere. Quam bene hoc apostolus dixit, quando eum turbatum Dominus uidit, et extendens dexteram suam titubare non passus est, atque intrepido firmauit incessu . Liberatus itaque Petrus quid aliud est locutus nisi hos  propheticos uersus: Tenuisti manum dexteram meam, et in uoluntate tua deduxisti me, et cum gloria assumpsisti me. Que est dextera nisi actuosa anime uirtus? Que si Domini uoluntate dirigatur, nichil aliud desiderat, nil requirit, nullas mundi huius opes, nulla adiumenta deposcit.



CAPUT XI.

Dauidem possessione Dei contentum nichil preter eum exoptare; debere enim terrena deleri obliuione, ut succedant celestia, atque etiam ad Deum qui neminem repellit, accedatur, a quo prauis tantum actionibus recedimus.

28. Ideo dicit sanctus Dauid: Quid enim mihi restat in celo, et a te quid uolui super terram ? Id 672 est, Tu portio mea es, abundas mihi ad omnia, nichil quesiui aliud, nisi ut te partem haberem, nulli me celesti, ut gentiles faciunt, subdidi creature, nullas seculi huius diuitias, et uoluptatum illecebras concupiui. Nullius egeo, qui a te assumptus sum: nec superest in celestibus quod amplius queram. Nihil habens, omnia habeo; quia Christum habeo, cui Pater altissimus non pepercit; sed pro nobis omnibus tradidit illum: quomodo ergo non cum illo omnia nobis donauit ; sicut Apostolus dixit? Omnia enim in Christo, per quem omnia, et in quo constant omnia. Omnia ergo in illo habens, aliam non quero mercedem, quia ipse merces est uniuersorum. Ideoque perfecto dixit: Tolle  crucem tuam, et sequere me . Qui illum sequitur, non premio ducitur ad perfectionem: sed perfectione consummatur ad premium. Imitatores enim Christi non propter spem boni sunt, sed pro amore uirtutis. Christus enim per naturam bonus, non propter premii cupiditatem. Ideo passus est, quia benefacere eum delectauit, non quia incrementum glorie ex sua passione querebat. Ideo qui illum imitari cupit, non quod sibi, sed quod aliis prosit, operatur. Unde non immerito deficit sibi, aliis autem uirtutis incremento ualescit.

29. Et conuenienter dicit: Defecit cor meum et caro mea, Deus cordis mei . Neque enim possunt perpetua succedere, nisi terrena defecerint. Deficit ergo caro, quando mortificantur que  sunt carnalia. Deficiunt et illi qui mortificationem Iesu Christi in sua carne circumferunt; mors enim Christi in illis operatur, ut omnis errorum moriatur illecebra. Unde colligitur quia et cor hominis deficit, quando mortificantur cogitationes male, que de corde procedunt; ut terrena omnia abscondat obliuio, et fiat Deus cordis eorum, qui beati mundo corde Deum uidere mereantur; ut appropinquent tibi, et non se segregent. Deus enim appropians, non  repulsor appropinquantium est; omnibus enim uult salutis causa esse, non mortis. Denique neminem repellit, nisi qui se ab eius conspectu putauerit sequestrandum.

30. Quoniam ecce, inquit, qui elongant se a te, peribunt . Unusquisque enim operibus suis pietati tue sese aut iungit aut separat. Fugit enim Deum qui operatur ea, quorum cognitionem metuat deprehendi; sicut ille qui tectus parietibus et circumfusus tenebris a Domino Deo sese existimat non uideri: uidetur autem, cum dicitur: Perdidisti omnes qui fornicantur abs te . Sicut enim mulier que fornicatur, non adheret uiro, nec una caro cum uiro suo, nec unus spiritus est; sed diuidit sese ac separat fornicando: ita quecumque anima non adheret  Deo, sed uanis idolorum cultibus inseruiens fornicatur, diuidit se [a 1Kb] sacrilegii sceuitate, et longe fit a Domino, que prope esse deberet. Perit autem qui separatur a Domino.

31. Unde Sanctus qui Dei iudicium reformidat , semper adherere uult Christo, et in eo spem suam ponere, ut laudet Dominum, cui est honor, gloria, perpetuitas a seculis, et nunc et semper, et omnia secula seculorum. Amen.



[APOLOGIA PROPHETAE DAuID.]





IN APOLOGIAM PROPHETAE DAuID ADMONITIO.


Nonnulli  cum historiam Dauid perlegendo tantum prophetam ac regem tam sanctum in geminum scelus, adulterii scilicet atque homicidii, incidisse cognouissent, offensionem haud mediocrem passi fuerant. Quapropter huius rei uulgato rumusculo sanctus Ambrosius, ad utilitates populi sui numquam non intentus, huic malo putauit mature occurrendum. Itaque sacrum suggestum conscendens, defensionem eiusdem prophete ac regis aggressus est. Neque tamen ipsum ita suscepit defendendum, ut a crimine immunem assereret. Fatetur siquidem  illum duobus grauissimis peccatis maculatum fuisse: at uero contendit eumdem accelerata confessione , prolixa penitentia , et indefesso bonorum operum studio  expiatum, ut iam peccatoribus eum accusare quem ipsemet Deus absoluerat , minime liceret: ceterum haudquaquam insolitum uideri, quod tentationis et concupiscentie ui succubuerit homo fragilis , sed illud prorsus omnium admiratione dignum, quod rex potentissimus qui legum seueritate non tenebatur, statim atque de commisso peccato fuit admonitus, culpam agnouerit, eamque sincero ac uehementi dolore deleuerit. Addit his memoratum lapsum eam ob rem diuino permissum consilio, ut idem ille ad posteritatis exemplum humiliatus exerceretur ac probaretur ; neque non in hoc ipso mysterii figuram exstitisse , que atrocitatem noxe minueret. Postremo non paucis preclaris ac sanctis actionibus  quibus Propheta delictum texerit suum, dinumeratis, affirmat eum alio patrono haud indigere; quandoquidem in psalmo L, quo et actam abs se penitentiam et impetratam ueniam testatus est , suam ipse reliquit apologiam. Hoc uir sanctus probat breui quidem, at eleganti omnium eiusdem psalmi uersuum enarratione, in qua sicut et in toto opere mysticas quasdam expositiones, obseruationes, adhortationesque morales ad populi apud quem uerba faciebat, institutionem spargit.

Ipsa huius operis constitutione satis intelligas in editione Romana parum consulte illud contra manuscriptorum omnium, ac superiorum editionum auctoritatem, in duos tractatus esse diuisum, quorum alter priscum titulum Apologie Dauid retinuit, alter accepta noua inscriptione ad enarrationes in psalmos amandatus est. Huic quoque diuisioni refragatur beatus Augustinus; is enim  testimonium ex enarratione psalmi L petitum proferens illud non alio sub titulo quam Apologie Dauid laudat. Non putamus etiam quempiam inueniri, cui aut inducte ab eiusdem editionis in auctoris textum immutationes approbentur, aut uerborum quibus huius lucubrationis, quam omnino unam esse oportet, partes inter se nectebantur, facta detractio non displiceat. Quocirca e scriptorum codicum ac ueterum editionum fide omnia restituimus, ut suis locis submonuimus ad calcem paginarum.

Ambrosius conciones quibus hic tractatus componitur, more suo in Ecclesia pronuntiauit post recitatum Euangelium,  quemadmodum aperte significant ea uerba: ut hodie lectum est , quod homo quidam cum diues esset, abiit in regionem longinquam, etc. . Sed nec minus manifestum est id euenisse non ita multo post Gratiani imperatoris cedem, quando eam ille hisce uocibus lamentatur : Quam graui, inquit, adhuc luimus uastitate, quam publico quodam totius orbis funere appetiti necem regis exsoluimus! etc. Plane hoc modo loqui sanctus Antistes non poterat nisi aut de Gratiano, aut de ualentiniano iuniore, cum illis temporibus per uim nullus imperator preter hos duos iuuenis fuerit exstinctus: at que adiuncta illic referuntur optime in uiolentum Gratiani interitum, minime uero in ualentiniani quadrare satis constat. Preterea hec ipsa Apologia citatur in commentariis in Euangelium secundum Lucam , que circiter annum 385 scripta esse probabilius est, ac perinde diu ante necem ualentiniani. Colligendum itaque commentationem hanc post mensem Augustum anni 383, quo trucidatus fuit Gratianus, et ante annum 385, quo memorata commentaria lucubrata sunt, in lucem prodiisse, anno uidelicet, ut uero uidetur similius, 384.

Codex Thuaneus ante mille annos, ut characteres indicant, exaratus, et alii aliquot probate note hanc eamdem opellam exhibent ita inscriptam: Tractatus S. Ambrosii de Apologia prophete Dauid ad Theodosium Augustum. Sed forte suspicetur aliquis postrema uerba fuisse ab imperitis quibusdam uel audaculis superaddita, cum Theodosius Magnus quo tempore eosdem sermones habitos esse demonstrauimus, non potuerit esse Mediolani, quam in urbem nonnisi aliquot post annis cum de Maximo triumphasset, sese contulit. uerumtamen nichil admodum uetat quominus sanctus Presul Theodosio a se aliquem e suis libris petenti hunc ipsum, licet ante annos non paucos compositum, tamen quasi maxime conuenientem ob regiam persone de qua ibidem agitur dignitatem, potissimum tribuerit: aut etiam ipsemet sponte sua eidem principi forte post factam Thessalonicensium stragem, propterquam ipsi publicam satisfactionem indixit, mittendum putauerit, ut illum in penitentie firmaret proposito. Re ipsa inter plurima preclare dicta que leguntur in hoc tractatu, nonnulla etiam obseruare est, que uideantur eo spectare. Hec Ambrosius scriptioni sue antequam illam mitteret ad imperatorem, addere potuit. Quod si ita sit, predicare possumus hoc opus postrema Auctoris cura perfectum et recognitum ad nos peruenisse.





SANCTI AMBROSII MEDIOLANENSIS EPISCOPI APOLOGIA [a 1Kb] PROPHETAE DAuID AD THEODOSIUM AUGUSTUM. 



CAPUT PRIMUM.


Quare apologiam Dauid scribere aggrediatur Ambrosius. Historia facti premittitur. Deinde iudicandus non esse ostenditur, quem Deus iustificauerit: contra uero etiam laudandus, quod in tanta potestate non plura peccauerit.

1. Apologiam prophete Dauid presenti arripuimus stylo scribere, non quod ille indigeat hoc munere, qui tantis meritis enituit, uirtutibusque effloruit; sed quia plerique gestorum eius lecta serie, non introspicientes uim Scripturarum, uel occulta mysteriorum,  mirantur quomodo tantus propheta adulterii primo, deinde homicidii contagia non declinauerit.

2. Ideo nobis studio fuit ipsam recensere historiam, que patuisse peccato uidetur. Namque in secundo Regum legimus libro , [b 1Kb] quoniam deambulans Dauid in domo sua regia, prospexerit lauantem se mulierem , [c 2Kb] forme egregie et gratia et uultu decora, prestantique admodum facie, quibus illecebris delinitum potiendi eius sumpsisse affectum. Erat autem mulier uiro nupta, [d 1Kb] Urie nomen marito, cui  mandatis regiis composita est scena necis. Nam etsi nichil ad impedimentum cupiditatis, plurimum tamen ad uerecundiam adulterii obstare uita eius estimabatur.

3. Itaque ut a planioribus exordiamur, quem Deus iustificauit, ne tu diiudices. Pro minimo mihi est, inquit Paulus, ut a uobis diiudicer, aut ab 676 humano die: sed neque me ipsum diiudico . Et adhuc erat in corpore situs, adhuc tentationi obnoxius: sed ideo se non diiudicabat, quia spiritalis a nemine diiudicatur, nisi a solo Deo. Denique subdidit: Qui diiudicat me Dominus est. Itaque nolite ante tempus quid iudicare . Sed Dauid iam tempus impleuit, et gratiam meruit, et iustificatus a Christo est; quandoquidem Dauid se dici filium ipse Dominus  gratulabatur, et qui eum ita confitebantur, illuminabantur. Cur hominem Dei a premio in iudicium uocas? Iudicauit iam de eo Dominus, de quo dixit ad Salomonem: Si ambulaueris in conspectu meo, sicut ambulauit Dauid pater tuus in sanctitate cordis et iustitia, ad hoc ut faceret secundum omnia que mandaui ei . Hic ergo iudicio dignus an premio est, qui fecit secundum omnia mandata celestia, ambulans in sanctitate et iustitia cordis? Ubi aliorum uitia et peccata delitescunt, ibi Dauid uirtutis et glorie sue diuinum accepit testimonium. Et de eius peccato disputamus otiosi, pro cuius merito et gratia aliorum peccata reuelata sunt. Nam cum offendisset Salomon, quod non custodisset mandata Domini, et regnum eius disposuisset Deus scindere  in plurimas partes, ait ad eum: uerumtamen in diebus tuis non faciam hoc propter Dauid patrem tuum. De manu filii tui accipiam illud. uerumtamen non totum regnum accipiam, sceptrum unum dabo ei propter Dauid seruum meum . Iustificante igitur Domino, quis est qui tantum diiudicet uirum? Quod Deus, inquit, mundauit, tu commune ne dixeris .

4. Saluo tamen iudicio celesti, quo etiam ipse tantum honorifices prophetam, in eius actus moresque ingredere. Non miraris hominem, et 677 angelis adequandum iudicas, plurimum uite sue, immo a pueritia in diuitiis, honoribus, imperiis demorantem, in multis tentationibus positum, semel tantum locum errori dedisse, et ei errori quo etiam [a 1Kb] angeli celorum,  ut Scriptura commemorat , de sua uirtute et gratia deiecti sunt. [b 1Kb] Sane et alter legitur error ipsius, quod numerari fecerit populum.



CAPUT II.

Laudatur Dauid ab humilitate confessionis; ac tres cause, cur sanctis peccatum obrepere utile sit, idque Deus permittat, afferuntur.

5. Unusquisque nostrum per singulas horas quam multa delinquit, et tamen unusquisque de plebe  peccatum suum confitendum non putat. Ille rex  tantus ac potens ne exiguo quidem momento manere penes se delicti passus est conscientiam; sed prematura confessione atque immenso dolore, reddidit peccatum suum Domino. Quem mihi nunc facile reperias honoratum ac diuitem, qui si arguatur alicuius culpe reus, non moleste ferat? At ille regio clarus imperio, tot diuinis probatus oraculis, cum a priuato homine corriperetur, quod grauiter deliquisset, non indignatus infremuit, sed confessus ingemuit culpe dolore. Denique Dominum dolor intimi mouit affectus , ut Nathan diceret: Quoniam penituit te, et Dominus transtulit peccatum tuum . Maturitas itaque uenie, profundam  regis fuisse penitentiam declarauit, que tanti erroris offensam traduxerit.

6. Alii homines cum a sacerdotibus corripiuntur, peccatum suum ingrauant, dum negare cupiunt aut defendere; ibique eorum lapsus est maior, ubi speratur correctio. Sancti autem Domini  qui consummare pium certamen gestiunt, et currere cursum salutis, sicubi forte ut homines corruerint nature magis fragilitate quam peccandi libidine, acriores ad currendum resurgunt, pudoris stimulo maiora reparantes certamina; ut non solum nullum attulisse estimetur lapsus impedimentum, sed etiam uelocitatis incentiua cumulasse. Ergo si currentium non soluitur cursus, cum forte aliqui ceciderint, non luctantium contentio, sed inoffensa  manent certamina; quin etiam plerique post unum aut alterum lapsum, gratia maiore uicerunt: quanto magis agonem pietatis ingressi non debent unius prolapsionis offensione censeri, cum beatus sit qui se potuerit reparare post lapsum; quoniam post mortem quoque resurgere munus beatorum est.

7. Alias quoque prodesse peccatum possumus comprehendere, et prouidentia Domini sanctis obrepsisse delicta. Propositi enim ad imitandum nobis sunt; et ideo curatum est ut et ipsi aliquando laberentur. Nam si inoffensum a uitiis inter tot lubrica huius seculi curriculum peregissent, dedissent nobis occasionem infirmioribus estimandi cuiusdam superioris eos nature ac diuine fuisse; ut delictum recipere, et culpe consortium habere non  possent. Que opinio utique, ut exsortes nos illius substantie, ab impossibili imitatione reuocaret. Preterit igitur paulisper illos 678 Dei gratia; ut nobis ad imitationem uita eorum fieret disciplina; et sicut innocentie, ita et penitentie magisterium de eorum actibus sumeremus. Ergo dum lapsus eorum lego, consortes etiam illos infirmitatis agnosco: dum credo consortes, imitandos esse presumo.

8. Admonet etiam apostolus Paulus  prospexisse Dominum Deum nostrum, ne uel reuelationum  sublimitate, uel secundo operum continuante processu, humanus etiam in sanctis extolleretur affectus, nec sibi deputarent, uirtutique attribuerent sue, quod diuina sibi operatione foret collatum. Ergo ne in tantum preiudicium ruerent, atque in perfidie foueam deciderent, passus est Dominus illis subintrare culpam; ut et ipsi aduerterent diuinis se auxiliis indigere, ducemque salutis sue querendum esse cognoscerent. Denique Paulus infirmitatem sibi profuisse testatur, dicente Domino roganti sibi, ut a se stimulus carnis sue discederet: Sufficit tibi gratia mea: nam uirtus in infirmitate consummatur . Meritoque gloriatur in infirmitatibus; sciebat enim uirtutis abundantia plurimos etiam sanctos sine remedio corruisse. Quanto igitur  commodius uni aut duabus reprehensionibus locum dedisse, quam traxisse in perpetuum diuinitatis offensam?



CAPUT III.

Dauidem eo tentationi expositum fuisse, quod athletas suos uariis certaminibus exerceri, et nobis exemplo esse Deus uelit: preterea eiusdem adulterium in figuram factum, adductis uariis allegoriis, declaratur.

9. Quid etiam illa adiiciam que ex ipso usu mundi coniicere possumus, quia plerosque cum probauerimus in aliquo officio, eosdem quasi industrios atque impigros in alio munere uolumus experiri? Quam multi athlete cum isto certandi genere preualuerint,  ad aliud genus uocantur certaminis! Quid si et te Dominus Deus tuus cum aliquod specimen uirtutis dederis tue, in alio uirtutum genere uult probare? Iob sanctum currentem inoffense, tentari tamen filiorum interitu, et corporis totius ulceribus passus est: ut in hoc quoque eius uirtutem probaret, si nec iniuriis, nec acerbitatibus coactus deuotionem sui minueret affectus. Num liquet quod etiam sanctum Dauid fide nobilem, prestantissimum mansuetudine, manu fortem probare uoluerit, quemadmodum uitium tegeret, lapsum emendaret; ut nos doceret quemadmodum admissum possimus operire peccatum?

10. Nisi forte uilis causa alicui uidetur, ut propter nostram correctionem tantus erraret propheta, cum  propter omnium redemptionem infirmitates nostras Christus susceperit, qui peccatum pro nobis factus est, cum peccatum non cognouerit. Et indignum estimatur, nec uerisimile creditur, quod Dauid propter posteritatis profectum in unius lapsus opprobrium inciderit; cum ipse Dominus sit pro nobis factus opprobrium, sicut ipse ait: Ego autem sum uermis, et non homo, opprobrium hominum, et abiectio plebis . Et alibi: Et opprobria exprobrantium tibi ceciderunt 679 super me . Ergo future dispensationis mysterium in suis ante premisit. Et seruuli quidem conditionis sue peccata portarunt, ideo non potuerunt etiam et ipsi exsortes esse peccati: Dominus autem onus suscepit  alienum, ideo solus fuit sine consortio delictorum.

11. Ad summam, Apostolo quoque docente, cognouimus in figura gesta esse complura, que temporibus gesta superioribus sunt. Nam cum dixisset in deserto patres a serpentibus uulneratos non aliter potuisse sanari, nisi Moyses serpentem suspendisset ereum, quo uiso, lethales illi morsus infusionesque ueneni noxie curabantur, subiecit: Hec autem in figura facta sunt illis  ad nostram correctionem. In figura ereus serpens tamquam confixus cruci; quia uerus crucifigendus generi annuntiabatur humano, qui serpentis diaboli uenena uacuaret, in figura maledictus, in ueritate autem qui totius mundi maledicta deleret. Alibi quoque, id est, ad Galatas ait: Quia duos filios habuit Abraham,  unum de ancilla, et unum de libera . Et subdidit: Sed is quidem qui de ancilla, secundum carnem natus est: qui autem de libera, per repromissionem; que sunt per allegoriam dicta . Quid sit per allegoriam, in sequentibus exposuit euidenter, dicens duas illas generationes, unam de ancilla, alteram de libera, duo esse Testamenta: unum quidem a monte Sina in seruitutem generans, in quo monte Legem Moyses accepit a Domino: alterum autem ab Hierusalem que est libera, que in Isaac filios, hoc est, in libertate gratie, non littere seruitute generauit. Seruis enim pena decernitur, liberis confertur gratia. Nonne in typo gemine plebis Iacob duas accepit uxores, ex quibus diuersam sobolem procreauit? Cur patriarcha Iudas proprie  nurus post filii sui mortem legitur expetisse concubitum , quo geminorum partus est editus, nisi ut figura utroque Iesu Domini precederet Testamento: quorum alterum in typo future mortis eius est conditum, alterum in Euangelii ueritate, duos populos esse generandos, quorum posterior in crucis signo sepem omnem ac munitionem populi superioris incideret? Hic est populus manu prior, ortu posterior. uel quia ipse Dominus iehsu natus ex Tribu Iuda opera sua ante premisit, quam nobis ex uirgine nasceretur.

12. Quid de Ioseph loquar, qui a fratribus appetitus, exutus patrio uestimento, in lacum missus, in seruitutem uenditus, euidens Dominice Incarnationis expressit indicium? eo quod ille dilectus 680 Patri  cum esset in Dei forma, non rapinam arbitraretur esse se equalem Deo, sed ipse se exinaniret: ut formam serui accipiens ueniret, et se usque ad mortem crucis humiliaret: cuius pretio et emptus et uenditus a suis fratribus genus redemit humanum. In cuius typo Dauid minor electus ex fratribus, unctus in regnum, solus belli grauis periculo, singulari certamine uniuersum populum liberauit, triumphauit in decem millibus; ita ut puelle cum tympanis psallerent: Saul triumphauit in millibus, Dauid in decem millibus . Que figura in illis iuuenculis, nisi animarum que triumphalem psalmum concinunt Christo? Genuit ex se filios, unum incestum, alium parricidam; eo quod incestus et parricidalis  populus affixam patibulo crucis carnem proprii uiolaturus esset auctoris. Denique in tertio psalmo Abessalon titulus premittitur, et passio Domini prophetatur.

13. Quid de Salomone sancto loquar, cuius posteriora cum graui errore non careant, uulgus tamen Iudaicum ipsum existimat uenisse pro Christo? Et quam multos grauis erroris offensa reuocauit? Maior itaque culpa plus profuit, ne supra hominem crederetur, [a 2Kb] qui uitio non caruisset humano. Fuit igitur in eo inuidiosa sapientia, et culpa suasoria, que hominem comprobaret.

14. Quid igitur obstat quominus etiam Bethsabee sancto Dauid in figura sociata fuisse credatur; ut significaretur congregatio nationum, que non erat  Christo legitimo quodam fidei copulata connubio, quod [b 1Kb] transuersariis quibusdam foret uestibulis in eius gratiam preter Legis ingressura prescriptum, in qua nuda mentis sinceritas, et aperta simplicitas lauacri iustificante mysterio, ueri Dauid et regis eterni mentem traduceret, lacesseret caritatem? Merito uenit occultus, et qui falleret principem mundi, tamquam Uriam illum qui interpretatione dicitur lumen meum, transfigurantem se in angelum lucis. uenit, inquam, in hunc mundum, et uenit occultus, tamquam adulter intrauit, ut ius legitimum uindicaret.



CAPUT Iu.

Dauidis penitentia paulo fusius commendata, neminem a lapsu immunem inueniri sanctissimorum uirorum inductione palam facit.


15. Distinximus [c 1Kb] allegationes ualidas, ut arbitramur, et in figura fuisse textum huius historie comprobauimus: nunc superiora repetamus, 681 et tamquam exutum spiritalibus indumentis introspiciamus errorem. Peccauit Dauid, quod solent reges: sed penitentiam gessit, fleuit, ingemuit, quod non  solent reges. Confessus est culpam, obsecrauit indulgentiam, humi stratus deplorauit erumnam, ieiunauit, orauit, confessionis sue testimonium in perpetua secula uulgato dolore transmisit. Quod erubescunt facere priuati, rex non erubuit confiteri. Qui tenentur legibus, audent suum negare peccatum, dedignantur rogare indulgentiam, quam petebat qui nullis legibus tenebatur humanis. Quod peccauit, conditionis est : quod supplicauit, correctionis. Lapsus communis, sed specialis confessio. Culpam itaque incidisse, nature est: [d 1Kb] diluisse, uirtutis, Quis gloriatur, inquit, castum se habere cor ? Nec unius diei infans mundus esse Scripture testimonio declaratur .

 16. Da mihi aliquem sine prolapsione delicti. ualidissimus omnium Samson legitur , qui leonem etiam suis manibus strangulauit; sed utinam amorem suum suffocare potuisset. Messes incendit Allophylorum, et ipse mulieris unius arsit igniculo. Iephte uictor ab hoste remeauit: sed uexilla referens triumphalia, suo uictus est sacramento, ut pietatem occurrentis filie parricidio remunerandam putaret. Primum omnium quid opus fuit tam facile iurare, et incerta uouere pro certis, quorum nesciret euentum? Deinde ad quid sacramenta tristia Domino Deo reddit; ut cruentis soluat sua uota funeribus?

17. Nec de sacerdotibus silendum arbitror, ne nostra uidear dissimulare delicta. Aaron ipse summus  sacerdos  rogatus a plebe ut deos sibi faceret quos adorarent, aurum poposcit, in ignem misit, et caput uituli figuratum est, cui sunt oblata sacrificia. Quo indicio claruit auri cupiditatem materiam esse perfidie, et auaritie studio sacrilegia solere generari. Iterum tantus sacerdos locum incidit offensionis cum sorore sua Maria.  Nam dum fratri uterque obtrectat quod alienigenam accepisset uxorem, illico Maria [a 1Kb] contagio maculose carnis effloruit.

18. Quo loci euidentis fuit figura mysterii, quod sacerdotalis ille populus patrum fraterno populo posterioribus temporibus derogaret, Aethiopisse illius nesciens sacramentum. Nam si cognouisset, non reprehendisset, quod cum ueteri mysterio conueniret. Itaque cum Iudeus eum qui ex Gentibus credidit, dicit esse [b 1Kb] communem, et uult a Lege secernere, lepram habet, quam non poterit euadere, nisi spiritalis ei legis agnitio ad ueniam fuerit suffragata.

19. Ergo et Dauid qui sciret hominem se esse natum lapsui, ueniam postulauit: Domini autem non  desperauit misericordiam.



682 CAPUT u.

Parabola quam Dauidi proposuit Nathan, exponitur; et Christo, suscepteque ab eo carni humane accommodatur.

20. Nec parabola uidetur a mysterio discrepare. Quis enim diues, nisi Dominus noster iehsu, qui de se ait, ut hodie lectum est, quod homo quidam cum diues esset, abiit in regionem longinquam accipere regnum et reuerti . Et uere diues erat maiestatis sue opibus, et diuinitatis proprie plenitudine, cui Angeli et Archangeli, uirtutes et Potestates et Principatus, Throni et Dominationes, Cherubim et Seraphim indefesso obsequio seruiebant.  Sed tamen cum diues esset, reliquit nonaginta nouem in montibus oues, et unam ouem que lassa remanserat, requisiuit. Hanc princeps istius mundi, contemplatione illius diuitis egenus et pauper, quasi filiam alimentis propriis nutriebat. Merito itaque defecerat, cui substantia erat cibus seculi. Errauerat hec ouis in Adam, insidiis sollicitata serpentis.

21. Et non mala ouis, que erat uerbi plena, utpote [c 1Kb] rationabilis hebdomadis filia, et sancti munus auctoris; tamen non pretiosis aliquibus, sed uilibus pauperis diu opibus alebatur. Denique de pane eius, inquit, manducabat, et de calice eius bibebat, et in sinu eius dormiebat . Non bona esca Aethiopum, noxius calix aureus Babylonis, qui gentes inebriat: non utilis somnus est dormientibus, malo uigilare. Denique turbati sunt omnes insipientes corde, obdormierunt somnum suum, et nichil inuenerunt. Hospitii igitur gratia, quia susceperat hospitem, ut ei epulas exhiberet, illam pauperis ouem abstulit. De suis enim uel gregibus uel armentis si quod animal immolaret, nobis prodesse non poterat, quos nisi immolasset, non redemisset.

 22. Infirmitates igitur nostre fragilitatis in sua carne hospitali quodam suscepit affectu, cuius leuande causa uel potius reficiende, carnem suam salutari illi obtulit passioni, ut et cibum nobis uite preberet eterne. Et bene agnam dixit Scriptura , quia erat uirginis partus. Bene dignus morte pronuntiatur diues iste iudicio prophetico; quia et Caiphas prophetauit dicens: Expedit unum hominem mori pro populo . Solus autem Dominus iehsu tali dignus electus est morte, qua tolleret peccatum mundi. Pulchre quoque addidit: Agnam restituet ; quia carnem propriam resuscitauit, carnem illam uirginalis integritatis reddidit. Nec illud otiosum quod ait: In quadruplum restituet. Quadruplatur enim resurrectio mortuorum, sicut docet  Apostolus dicens: Seminatur in corruptione, surgit in incorruptione; seminatur in ignobilitate, surgit in gloria; seminatur in infirmitate, surgit in uirtute; seminatur corpus animale, surgit corpus spiritale . Restituet plane in quadruplum agnam etiam illo modo quo potest iam homo dicere: Si cui aliquid abstuli, reddo quadruplum . 683 Conuenienter etiam illud adiecit: Quia non pepercit ; non enim pepercit sibi Christus, ut omnibus subueniret.

23. Ideoque dictum est a Domino Iesu Christo ad seruum suum Dauid, ut mysterium declararet: Quoniam tu hoc fecisti in occulto, et ego faciam hoc uerbum coram omni Isrel, et in conspectu solis huius . Et primo quidem nesciens sacramentum,  commotus est Dauid indignatione, sed non errauit affectu. Postea uero ubi cognouit mysterium magnum, magnum enim sacramentum Christi et Ecclesie, uidens remissionem futuram omnium peccatorum, preuidens fulgorem gratie per lauacrum regenerationis, et infusionem Spiritus sancti, ait securus uenie: Peccaui Domino; ut et ipse in eorum ueniret consortium, quibus culpe remissio proueniret. Aduertis quemadmodum peccatum proprium deplorauerit? Quis igitur miretur ei esse dimissum?



CAPUT uI.

Bonos et malos hoc inter se differre, quod illos peccata sequantur, hos precedant; et quibus operibus Dauid peccatum suum texerit.

24. Nunc consideremus opera eius quibus potuit tegere peccatum. Etenim quia non potest sine peccato esse humana fragilitas, cauendum ne plura peccata sint, quam opera uirtutum. Quod magna ui sapientie sue sanctus Paulus expressit dicens: Quorumdam hominum peccata manifesta sunt precedentia ad iudicium, quosdam autem et subsequuntur , hoc est, non inuenitur quisquam illibatus a culpa; habet quis bona merita, habet et uitia atque peccata. Omnia itaque nostra quasi in trutina ponderantur: si bonis igitur factis peccata preponderant, precedunt ad iudicium; uergunt enim peccata quasi in profundum, uergunt que manifesta sunt uel pondere atque acerbitate, uel multitudine. Quosdam autem, inquit, et subsequuntur, hoc est, eos qui se egerint sobrie, sed fragilitate conditionis dederint aliquando etiam errori locum, bona facta precedunt, mala sequuntur. Hi honestiores, sed tamen homines lapsi leuioribus uitiis et erratis. Ergo iustos sequuntur peccata, non preeunt; iniustos precedunt. Preponderant peccata que uergunt; sequuntur autem si que recte facta sunt, quasi quodam preiudicio peccatorum  preeuntium pregrauata. Similiter et facta bona manifesta sunt. Lucent enim opere uirtutum, et splendore meritorum; et que aliter se habent, abscondi non possunt. Ergo talia non teguntur, non obumbrat ea caritas que operit multitudinem peccatorum, non operit bonorum operum gratia, non abscondit uirtutum multitudo, sed quasi nuda et intecta produntur. Non enim est in iis qui dicat: Sub umbra alarum tuarum protege me . Crux enim Domini omnes abolet atque abscondit errores.

25. Quis igitur magis operuit et texit quam sanctus Dauid, qui et alibi ait: Et in umbra alarum tuarum speraui, donec transeat iniquitas ; et sic dilexit Dominum, ut nimia caritate peccatum  omne tegeret atque absconderet. Etenim si sanctus 684 apostolus Petrus lapsum suum confessione caritatis aboleuit, et ille interrogatus a Domino dicente ei tertio: Simon Ioannis, amas me ? ut quem tertio negauerat, tertio fateretur, atque ita trino quodam dilectionis uelamine lapsum trine negationis absconderet: si quia semel Petrus fleuit, ueniam reportauit, quanto magis Dauid, qui lauabat per singulas noctes lectum suum, et lacrymis stratum suum rigabat; cui erant lacryme sue panis die ac nocte; qui cinerem tamquam panem manducabat, et potum suum cum fletu miscebat? Etenim si eius qui conuersus ingemuerit, miseretur iehsu; si Petrum aspexit, et ille fleuit: quanto magis qui diu fleuit, a conspectu Domini non recessit? Negauit  Petrus, et non fleuit, quia non respexerat iehsu; negauit secundo, et non fleuit, quia non respexerat Dominus; negauit tertio, respexit iehsu, et statim fleuit, et fleuit amarissime. Ideo Dauid qui semper flebat, dicebat: Oculi mei semper ad Dominum . Qui semper uidebatur a Christo, dicebat: Per exitus aquarum descenderunt oculi mei .

26. Sed iam etiam facta eius consideremus. Quis non tantarum laude uirtutum unius criminis obumbraret  inuidiam? Diuino electus examine, statim probauit indignum se tanto non esse iudicio. Processit in prelium, et trepidantibus ceteris, solus allophylum Goliam uerborum iactantia, et immanis corporis mole terribilem concurrente simul fide ac uirtute prostrauit. Unius fortitudo facta est uniuersorum uictoria. Conferatur, si placet, priuatum crimen, et triumphus omnium: mors unius, et tantorum quos liberauit a morte, uita populorum.

27. ueniamus ad alia. Insidias patiebatur a rege, uitam eius querebat exstinguere; sed dispositione diuina in eius rex potestatem traditus, cum totus pateret ad uulnus, [a 1Kb] ferituris sociis Dauid sanctus occurrit, et a corpore perituri uulnus lethale retorsit dicens: Nolite tangere Christum Domini . Quin etiam inimici illius ultus est mortem, flebiliter satis deplorauit interitum, et debitum sibi imperium diu distulit, quod sciebat Deo auctore deberi. Quo solo docuit omnes homines ad non preripiendum regnum, etiamsi debeatur; sed exspectandum ut suo tempore deferatur. Utinam hunc uirum imitati essent posteri, non tantas bellorum pertulissemus acerbitates! Arguis quod unum occiderit, non consideras quod docuerit quemadmodum pax orbi Romano perpetua seruaretur. Quam graui adhuc luimus uastitate, quam publico quodam totius orbis funere appetiti necem [b 1Kb] regis exsoluimus? Heu dira supplicia! Inde adhuc nobis barbarus hostis insultat, dum parata aduersum se in nos arma uertuntur. Sic uires ceciderunt publice, sic Romana uirtus suis  motibus fracta consenuit, dum publico rapitur parricidio, quod paterne sollicitudinis religione suscipitur. Idque eo usque precauit, ut cum Adoniam filium regnum sibi usurpare comperisset, et serere conuentus, non eum qui preripere gestiebat, sed eum qui exspectaret, eligeret.

685 28. Saltabat ante arcam Domini potentissimus regum, et cum a propria reprehenderetur uxore, quod denudatus esset ante faciem puellarum, respondit: Coram Domino nudabor adhuc, et ero nugax ante oculos tuos; ut honorificetur, inquit, Dominus, qui me pro patre tuo adsciuit in regnum , docens contuitum regalis potentie non habendum, ubi religioni exhibetur obsequium. [c 1Kb] Honestum est enim pro religione facere, etsi id incongruum  potestati sit.

29. Specta aliud memorabile. Parricida filius regnum patrium uiolenter inuaserat, cedebat primo pater eius furori, et locum prelii declinabat; ut uel sic impius a furore resipisceret. Bello quoque interesse noluit, rogauit ad prelium profecturos ut parcerent filio. Securus erat de uictoria, qui rogabat ut parcerent: nec pietatis alienus, qui perire debere etiam impium filium non putabat. Fleuit, et magno luctu deplorauit exitum parricide dicens: Filius  meus Abessalon, quis dabit mihi mortem pro te, filius meus Abessalon ? uindicandum putabat eum qui pro paterne uindicta pietatis occiderat.

30. Quam uero iniurie patiens et doloris! Cedebat, ut dixi, filii sui Abessalon furori, uallatus dextra leuaque ualidis bellatoribus. Maledicebat ei uir cui nomen Semei, cruentum appellans, et uirum sanguinis, dignoque iudicio Domini deiectum esse de regno: sed ne talibus quidem mouebatur conuiciis; mouebantur autem comites eius. Denique unus ex sociis  minitatus est quod iniurie pretium caput eius auferret: sed rex conuersus ad Abessa: Quid mihi, ait, et tibi est, fili Saruie? Ideo maledicit mihi, quoniam Dominus dixit illi, ut  maledicat . Quam moraliter docuit quod iniuriarum uel periculorum nostrorum tempora, tentationum certamina, et examina probationum sint; et ideo non sine diuino ea irrogari solere iudicio? Exercetur bonus athleta conuiciis, exercetur laboribus et periculis, ut dignus sit cui deferatur corona iustitie; et ideo ferenda patienter sunt que putantur aduersa. Denique et alibi id te docet Scriptura diuina, dicente iusto: Si bona accepimus de manu Domini, que mala sunt cur non sustineamus .

31. Et addidit sanctus Propheta dicens: Ecce filius meus qui exiuit de uentre meo, querit animam meam. Si autem Iemineus maledicit mihi, dimitte illum ut maledicat; quoniam dixit illi Dominus, ut uideat  humilitatem meam; et retribuet mihi Dominus pro maledicto hoc . O altitudo prudentie! o insigne patientie! o deuorande contumelie grande inuentum! Moueris, inquit, Abessa, quod mihi maledicat extraneus, quem parricidio petit filius; Dominus dixit ei ut maledicat mihi. Sed non est maledicus Dominus, nec delectatur contumeliis.

32. uide quam singula diligenter custodiat. Non accusat Dominum quasi auctorem iniurie; sed magis laudat [a 1Kb] quod patiatur nos minora perpeti, ut maiorum ueniam peccatorum adipiscamur. Ecce uerborum contumelia parricidii leuauit erumnam, absoluit procacem, cuius maledicta plus prosint, que diuina remuneratione donantur. 686 Quis secum talem non compenset iniuriam; ut quem homo lesit, eum  Deus meliorum retributione soletur?



CAPUT uII.

De pugnis Dauid contra gigantes, et aque Bethleemitici lacus libatione; ex quibus aliisque preclare factis concluditur suum ab eo peccatum tectum fuisse: presertim cum illud non cruento affectu patrauerit, et postea se Deo, quam hominibus maluerit committere; nec non crimen sibi dimissum ipse docuerit.

33. Alia quoque eius gesta consideremus. Pugnauit aduersus progeniem gigantum, quando unus ex  illis uersantem in prelio regem pene percusserat, quos ausus tamen aduersarius excepte pretio mortis exsoluit.

34. Hoc quoque percepto uicte gentis ferocis triumpho, iterum in ualle Titanum bellum immane suscepit, non minus aduersus hostem, quam aduersus naturam. Sitiens enim cum uersaretur in bello, quod biberet non habebat: Quis mihi potum, inquit, dabit de lacu qui est in Bethleem ad portas . Erat autem inter lacum et sanctum Dauid interfusus hostis, et media hostilium septa castrorum. Preciderunt tres uiri multitudinem aduersariorum, et impleuerunt aquam de lacu qui erat in Bethleem, et obtulerunt regi bibendam: sed rex noluit bibere, [b 1Kb] et profudit illam Domino. Dignum etenim tanto munere  fuit, ut que erat uiuide uirtutis insigne, fieret pietatis sacrificium. Dixitque dignam prophetico spiritu sententiam: Non contingat mihi hoc facere; ne sanguinem uirorum qui abierunt ex animis illorum, bibam . uicit ergo naturam, ut sitiens non biberet; et exemplum de se prebuit, quo omnis exercitus tolerare sitim disceret. Exercuit etiam subditos ad uirtutis officium, ut etiam per pericula regali imperio uoluntarii milites obtemperarent. Quod autem noluit bibere, declarauit probandorum militum se imperasse gratia, non sitis uictum necessitate: prospexisse etiam ne cui regum bibendi usus alienis periculis quereretur. Postremo pie uulnus conscientie deprecatum, eo quod aqua tot uirorum quesita sanguine, suauitatem bibendi habere non  posset, que proposite mortis horrore constaret.

35. Quod si altius uelis spectare, et introspicere mysterium, sitiebat Dauid non aquam de lacu qui est in Bethleem, sed oriundum ex uirgine Christum in spiritu preuidebat. uolebat ergo bibere non aquam fluminis, sed potum gratie spiritalis, hoc est, non aquarum sitiebat elementum, sed sanguinem Christi. Denique non bibit oblatam aquam, sed Domino fudit, significans sitire se Christi sacrificium, non nature fluentum: illud sacrificium in quo esset remissio peccatorum, illum sitire se fontem eternum, non qui periculis quereretur alienis; sed pericula aliena depelleret.

36. Tot igitur operibus tam mirandis unius sanguinem tectum non credimus? Merito uox sanguinis  Abel iusti clamabat ad Dominum; quia nullis Cain impius bonis operibus tegebatur, quia 687 parricidalis erat, quia non confitebatur flagitium, sed negabat. Dauid uero occiderat quidem uirum minime reum; sed occiderat non studio crudelitatis impulsus, sed ut obumbraret pudorem, tegeret [c 1Kb] uerecundiam concupiscentie. Non audeo dicere quod ui criminis fuerit oppressus , dico tamen quod ui tentationis inflexus sit. Dixerat enim supra: Proba me, Domine, et tenta  me: ure renes meos et cor meum . Et alibi: Ego autem dixi in mea abundantia, non mouebor in eternum . Et: Igne me examinasti, et non est inuenta in me iniquitas . uoluit eum subiacere Dominus tentationi, ne supra hominem sibi aliquid arrogaret; nam uirtus in infirmitate consummatur. Neque enim cruento fecit affectu: nichil minus sancto Prophete ascribi potest, qui etiam uita decedens suprema uoce conuenit Salomonem filium: ut innocentem sanguinem a se tolleret, quem fuderat dux eius exercitus Ioab, quando Abenner, cum de ineunda societate tractaret, dux licet aduersarii agminis insidiis appetitus occubuit; quem fleuit, et [a 1Kb] post luctum eius ambulans, depositis infulis potestatis, exsequiarum iusta curauit. Quo  facto docuit etiam aduersariis fidem promissam esse seruandam, honorandam quoque et in hoste uirtutem. Nonne tam miti sue hereditate pietatis, etiam huius neuum detersit erroris?

37. Quam preclarum autem, quod tribus oblatis sibi conditionibus quam uellet eligeret, quando numerato populo contraxit offensam, cum propositum esset utrum triennio famem super terram fieri uellet, aut tribus mensibus fugere a facie inimicorum suorum persequentium se, aut triduo fieri mortem in terra; tertium elegit, quod Domini se mallet, quam hominum committere potestati! Dominus enim cito miseratus ignosceret. Itaque sic ait: Angustie sunt mihi ualde in his tribus: sed magis incidam in manus Domini   quam in manus hominum incidam . Hac humilitate, prudentia, mansuetudine fecit, ut uerbis Scripture utar, habere Dominum proprie commotionis penitentiam. Denique sic scriptum est: Quia penitentiam habuit Dominus super malitiam .

38. Quam uero illud etiam admirabile , quod Angelo ferienti plebem se obtulit dicens: Grex iste quid fecit! Fiat manus tua in me, et in domum patris mei . Quo facto statim dignus sacrificio iudicatus est, qui absolutione estimabatur indignus. Nec mirum si tali sua oblatione pro populo, peccati sui adeptus est ueniam, cum Moyses offerendo se Domino pro plebis errore, etiam plebis peccata deleuerit.

 39. Texit igitur peccata sua, an non? Sed quis hoc neget, cum ipse docuerit Propheta, quod remittantur iniquitates, tegantur peccata, non imputentur a Domino? Peccatum remissum sibi 688 ipse docuit, sicut scriptum est: Delictum meum agnosco, et iniustitiam meam non operui. Dixi, Pronuntiabo aduersum me iniustitiam meam Domino, et tu dimisisti  impietatem cordis mei . Si dixit, Pronuntiabo, et ueniam meruit antequam pronuntiaret; quanto magis ubi de se pronuntiauit dicens: Iniquitatem meam ego agnosco , remissum est ei omne peccatum? Licet specialiter de hoc et Nathan propheta responderit: Et Dominus traduxit peccatum tuum .

40. Ergo et remissionem meruit iniquitatis, et texit caritate atque operuit peccata sua, et texit operibus bonis. Nec imputatum est ei peccatum, quia non fuit in eo dolus malitie, sed lapsus erroris. Deinde quia non fuit improbitatis estus, sed umbra mysterii. Et tamen confessus est delictum suum, agnouit iniquitatem, uidit lauacrum, et uidit, et credidit. Dilexit multum, ut nimia caritate tegere  quemuis posset errorem.



CAPUT uIII.

Cur psalmus L aliis quibusdam in res anteriores compositis premissus; et que mysteria in quinquagesimo numero comprehensa? Quomodo Dauidis exemplum agendam penitentiam doceat; quamue multipliciter mundetur quis ab iniquitate?

41. [b 1Kb] Sed iam se ipse defendat, nam quinquagesimum psalmum ad eam scripsit historiam. Et cum priorum gestorum suorum historiam subiecerit, ut de proditione Dech Syri, cuius est titulus in psalmo quinquagesimo primo, et Zypheorum, que comprehendi titulo uidetur psalmi quinquagesimi tertii;  istam que posterior est, premisit historiam, cum Dech ante prodiderit, uel Zyphei, quam regnum Dauid propheta susciperet. Quandoquidem regem Saul fugiens, adhuc [c 1Kb] per diuersa secreta exsul errabat; Bethsabee autem cum iam regnaret, accepit.

42. Cur ergo secundum gestorum ordinem psalmorum quoque ordo non quadrat? Quia non tam ordinem ordini, quam mysterium gestis uoluit conuenire; ideoque numerum remissionis aptare huic uoluit historie. Quinquagesimus enim numerus remissionis est numerus, sicut in Euangelio Dominus ipse nos docuit dicens: Duo debitores erant cuidam feneratori; unus debebat denarios quingentos, alius quinquaginta; non habentibus illis unde redderent, donauit utrisque. Quis ergo eum plus diligit ? Et in Lege habes , quia iubileus dicitur numerus quinquaginta annorum recursus, celebrabilis admodum, quo debita uacuantur, confirmantur Hebreorum libertates, possessionum refusiones. Hunc numerum leti celebramus post Domini passionem, remisso culpe totius debito, chirographo quoque uacuato, ab omni nexu  liberi; et suscipimus aduenientem in nos gratiam Spiritus sancti die Pentecostes: [a 1Kb] uacant ieiunia, laus dicitur Deo, alleluia cantatur. Denique  et 689 puelle pater illius que per uim, concubitus nulli desponsata pertulerit quinquaginta didrachmata argentea accipiet; ipsa autem in coniugio permanebit . Hoc ergo numero etiam uitia uertuntur in gratiam. Magnus igitur psalmus, quo docemur quemadmodum agenda penitentia sit.

43. Miserere, inquit, mei, Domine, secundum magnam misericordiam tuam. Et secundum multitudinem miserationum tuarum dele iniquitatem meam. In multum laua me ab iniustitia mea, et a delicto meo munda me. Quoniam iniquitatem meam ego agnosco: et delictum  meum contra me est semper. Tibi soli peccaui, et malum coram te feci; ut iustificeris in sermonibus tuis, et uincas cum iudicaris. Ecce enim in iniquitatibus conceptus sum; et in delictis peperit me mater mea . Quis nostrum etiamsi confiteatur delictum suum, non perstringendum potius, quam repetendum putet? Quis secundo repetat, aut tertio? uide quot uersibus tantus Propheta peccatum suum resonet, quam nullus uersus sine confessione delicti sit. Congessit omnia simul, iniquitates suas et iniustitiam personando, iungens delicta peccatis; atque ea sepe [b 1Kb] repetendo, merito magnam misericordiam poscit; nec solum magnam misericordiam, sed etiam multitudinem miserationum. Quod ergo peccatum talis non diluat deploratio, quam culpam precatio huiusmodi non emundet? Ille pro uno peccato  miserationum multitudinem deprecatur: nos pro pluribus peccatis uix semel eius misericordiam credimus obsecrandam. Deinde legimus  quia in uirtute sua magna, et brachio suo excelso populum suum de terra Aegypti liberauit, quando traduxit eum per mare Rubrum, in quo fuit figura baptismatis. Si ergo uirtus magna in figura fuit sacramentorum, quanto magis in ueritate eorum magna misericordia est? Recte quoque illic poscitur miserationum multitudo, ubi multitudo peccantium est.

44. In multum laua me ab iniustitia mea, et a delicto meo munda me . Non tam sepius, quam plenius lauari petit, ut conceptam sordem possit eluere. Nouerat secundum Legem  pleraque mundandi esse subsidia, sed nullum plenum atque perfectum. Ad illud ergo perfectum tota intentione festinat, quo iustitia omnis impletur, quod est baptismatis sacramentum, sicut ipse docet Dominus iehsu. Nam cum uenisset ad Ioannem, ait Baptista: Ego a te debeo baptizari, et tu uenis ad me ? Respondit Dominus: Sine modo; sic enim decet nos implere omnem iustitiam .  Sed posteaquam baptizatus est Christus, et Spiritus sanctus super eum tamquam columba descendit, et Pater Filium signauit e celo, iustitia omnis impleta est. Ideo Propheta dicit: In multum laua me ab iniustitia mea. Grandis enim squalor et macula non exiguo, sed multo aufertur lauacro.

690 45. Quod si quis aliter accipere uult, potest ita suum formare intellectum; mundat sermo diuinus, mundat nostra confessio; ille dum auditur, ista dum promitur; mundat bona cogitatio, mundat honesta operatio, bone quoque usus conuersationis. His mundatus unusquisque facilius haurit, et tamquam in se rapit splendorem gratie spiritalis. Denique non una infusione uelleris statim pretiosus succus irradiat, sed primum succo ignobili uellus inficitur; deinde  aliis atque aliis succis naturalis eius species frequenter eluitur, et diuerso sepius colore mutatur; ac sic postea uelut plenioris lauacri adhibetur infectio, ut purpure uerior atque perfectior fulgor irrutilet. Sicut igitur muricum plurimorum in purpure infectione, ita in lauacro regenerationis miserationum est multitudo celestium, ut iniquitas deleatur. Itaque qui in multum lauatur, ab iniustitia mundatur et a delicto, et peccandi quamdam inolitam studiis ac moribus deponit habitudinem, et obliuiscitur qualitatem. Et bene lauatur ab iniustitia uel iniquitate, que maior est: mundatur et a delicto quod minus est.



CAPUT IX.

Paucos cum Dauid peccata sua agnoscere, immo plures de illis gloriari; sapientem delicti sui numquam deponere memoriam; et quanta sit conscientie uis? Inter peccatum et iniquitatem discrimen esse: quoue pacto illa baptismate ac penitentia caritati coniuncta deleantur.


46. Ideoque addidit: Quoniam iniquitatem meam ego agnosco; et delictum meum contra me est semper . Non mediocre est, ut agnoscat unusquisque peccatum suum. Ideoque et supra ait: Lapsus quis intelliget ? id est, quis est tantus ut intelligat? Quomodo illud: Quis habitabit in tabernaculo tuo, aut quis ascendet in montem Domini ? Non utique nullus, sed rarus. Qui enim potest agnoscere, potest declinare, potest quid  sequatur, eligere. Plerique in suis lapsibus gloriantur, et putant ea laudi esse que crimini sunt. Si alienum coinquinauit thorum, et pudice femine expugnauit affectum, si uidue propositum aliqua fraude mutauit: alius nece hominis, latrocinii insidiis, et rapto uiuere putat esse uirtutis: nonnulli circumuenire ac fallere arbitrantur esse sapientie. Ex his nullus potest dicere: Quoniam iniquitatem meam ego  agnosco: sed ille qui potest dolere quod fecerit, condemnare quod deliquerit, quem sua uitia compungunt. Unde et Propheta ait: Que dicitis in cordibus uestris, et in cubilibus uestris compungimini . Plerique equorum cum ceciderint, se iactare consuerunt; et quos casus non leserit, iactando se debilitant et frangunt. Alii  cum uel [a 134Kb] in certamine curuli elisi fuerint uel fortuito ceciderint, 691 nequaquam se mouere consuerunt, et quamdam tenent quietis et patientie disciplinam. His si casus non nocuit, quies prodest; certe non acerbatur offensio. Nonne mutis animalibus deteriores estimandi, qui se in flagitiis suis iactant, et putant insigne esse uirtutis, ubi lapsus est criminis? Ideo quasi muto dicitur iumento: Peccasti, quiesce  .

47. Unde pulchre addidit: Et delictum meum contra me est semper. Insipiens enim delectatur erroribus suis, et nouis uetera obumbrando, peccatis se existimat adiuuari; ideoque exsultat in crimine. At uero sapiens aduersum se iudicat esse delictum suum, et tamquam hostiles acies, ita lapsus culparum suarum aduersantium modo sibi arbitratur obsistere. Quidquid personuerit, quidquid increpuerit, culpa ei propria semper occurrit; quidquid fuerit dictum aut lectum, in se dictum putat; quidquid intenderit, [b 1Kb] se nutu, se oculis signari putat. Si epuletur, si cogitet, si oret ac deprecetur, ante oculos eius semper est error proprius, et momentis omnibus culpa pulsat conscientiam, nec quiescere, nec obliuisci sinit,  uelut grauis censor exagitat se terrore perpetuo. Omnia igitur aduersa habet, qui ipse sibi displicet, ipse sui accusator, ipse sui testis est, nec inuenit quo fugiat, qui ipse se perurget, et stimulat. Sed hoc bone mentis est, uulnus sentire peccati. Nam qui expertes doloris sunt, non sentiunt uulneris acerbitatem, quod est immedicabilis egritudinis: qui autem aliquo dolore punguntur, sicut doloris sensu non carent, ita etiam non carent sanitatis profectu. Ubi enim doloris sensus, ibi etiam sensus est uite; sentire enim uitalis uigoris ac muneris est. Unde et ille qui errorem suum non agnoscit, insanit, furit, desipit; qui autem agnoscit, utique resipiscit, non respuit remedia sanitatis, sed se ipse restringit, penitet eum culpe,  de ipsa semper cogitat, et cogitando se ipse condemnat. Iustus enim in primordio sermonis accusator est sui. Qui se accusat, iustus est; qui iustus est, sobrius est, sanus est. Iustus fauere sibi nescit, rigorem iudicii etiam circa se non nouit inflectere, recordationem lapsus proprii perhorrescit, et commissum erubescit errorem, omnem eius memoriam pauet, metuit, reformidat; grauem sibi se iudicat, se ipsum arbitrum refugit, nec sese sibi audet committere; quod nullum putat sibi esse grauiorem, quam eum quem latere non possit, fallere non queat, fugere ac uitare non reperiat, [c 1Kb] nisi ut se sibi abneget, et Domini crucem tollat.

48. Magna uis obnoxie conscientie, magna supplicia. Timebant Adam et Eua; et cum Domini uocem  in paradiso ambulantis audierunt, cupiebant se abscondere, quos nemo querebat. Cain quoque metuebat, ne omnis eum quicumque inueniret, occideret: ita in se ipse ferebat sententiam, quod dignus esset cui nullus ignosceret. Unde bene ait: Et delictum meum contra me est semper, hoc est, sine interuallo aliquo recordatio et species ipsa mei me erroris impugnant. Considera quomodo nos confundat, cum aliquid deliquimus, quomodo incurset oculos, quomodo in memoriam semper recurrat. Quem commissi 692 pudet, nescit postea aliquid tale committere, unde similiter erubescat.

49. Precedit autem iniquitas, peccatum sequitur. [d 1Kb] Radix est iniquitas, fructus autem radicis est culpa. Unde uidetur iniquitas ad mentis improbitatem referri,  peccatum ad prolapsionem corporis. Grauior iniquitas tamquam materia peccatorum, leuius peccatum. Denique iniquitas per lauacrum remittitur, peccatum tegitur [e 1Kb] bonis factis, et tamquam aliis operibus obumbratur. Unde bene supra hic ipse ait: Beati quorum remisse sunt iniquitates, et quorum tecta sunt peccata . Charitas enim abscondit errorem, et operit multitudinem peccatorum. Multa quoque caritas remittit etiam ipsa peccata, sicut scriptum est de muliere, que super Dominum fudit unguentum: Remissa sunt peccata eius multa, quoniam dilexit multum .

50. Sunt etiam qui accipiant priorem uersiculum de lauacro esse, secundum de penitentia. Qua etiam  gratia Petrus qui ante fuerat baptizatus, interrogatur, postquam uisus est Dominum negasse: Simon Ioannis diligis me? Dixit ei: Utique tu scis, Domine, quia diligo te . Et iterum interrogatur: Simon Ioannis, diligis me? Et iterum respondit: Tu scis quia amo te. Et tertio interrogatur: Simon Ioannis, amas me? Et contristatus est, quia dixit ei tertio: Amas me; et dixit ei: Domine, omnia tu scis, tu nosti quia amo te. Et dictum est ei trina uice: Pasce oues meas; sequere me , quasi qui peccatum suum nimia caritate texisset. Nec otiose post confessionem nimie caritatis iubetur plebem regere, qui etiam turbatus non amiserat, quemadmodum ipse se regeret? Hec propter gratiam diximus caritatis, eo quod peccatum tegat. Denique  nonnulli ideo trinam interrogationem dilectionis factam esse dixerunt, quia trina fuerat negatio; ut trine lapsum negationis professio caritatis toties repetita deleret.



CAPUT X.

Dauid licet legibus humanis liberum, se tamen Deo subiecisse, cui soli peccauit; et quot modis ultimum hoc intelligendum? Magnum scelus presente Deo peccare. Qui peccatorem se neget, mendacii ab eo accusari ipsum Deum, cuius patientia et moderatio commendatur. Ad hec Deum ab illo etiam iustificari, qui penitentiam agat erroris.

51. Sequitur, Tibi soli peccaui . Rex utique erat, nullis ipse legibus tenebatur, quia liberi  sunt reges a uinculis delictorum; neque enim ullis ad penam uocantur legibus, tuti sub imperii potestate. Homini ergo non peccauit, cui non tenebatur obnoxius. Sed quamuis tutus imperio, deuotione tamen ac fide erat Deo subditus: et legi eius subiectum se esse cognoscens, peccatum suum negare non poterat; sed quasi reus cum amaritudine fatebatur, qui sciret maioribus uinculis se teneri, quia maiora deberet; quoniam plus ab eo exigitur, cui plus commissum est. Possumus etiam et ita accipere. Quis me diiudicat, cum omnes sub peccato sint? Denique Dominus de illa adultera: Qui sine peccato, inquit, est, prior lapidet 693 eam . Et nemo eam lapidauit. Hoc igitur ait Propheta: Tibi soli peccaui, qui solus sine peccato es. Qui autem peccato obnoxius  est, quasi peccatorem non potest iudicare. Inexcusabilis est enim omnis homo qui in alio ea que agit ipse, condemnat; in quo enim alium iudicat, semet ipsum adiudicat. Tibi, inquit, peccaui, et malum coram te feci; ut iustificeris in sermonibus tuis, et uincas cum iudicaris . Tibi peccaui, qui me ad uirtutis studia prouocasti, qui me erudisti in lege tua. Tibi soli peccaui, quem solum abscondita cogitationum, et mentis occulta non fallunt.

52. Et malum coram te feci, quem solum sanctificatio decet. Hominis testimonium declinamus, et in conspectu tuo ea que sunt indigna committimus.  Iniuria est homini spectare flagitia. Deum arbitrum omnium esse scimus, et eo ipso teste, peccamus: et tamen in his iustificatur magis Dominus Deus noster; quia iniustitia nostra Dei iustitiam commendat, et mendacium nostrum concelebrat ueritatem Dei. Sit enim Deus uerax, omnis autem homo mendax.

53. Ut iustificeris in sermonibus tuis. Sermones Dei pleni ueritatis sunt atque iustitie, ideoque uera sunt quecumque locutus est Dominus de fragilitate humana, quia inclinatum est cor eorum ad nequitiam, propendet ad fraudem; et quia definiuit eo quod non sit homo qui non peccet: omnes enim declinauerunt, et inutiles facti sunt . Ideo uincit dum iudicatur, quoniam prolapsione uniuersorum  probauit quecumque de nostra iudicauit fallacia. Ergo si dixerimus quia iniquitatem fecimus, iustificamus Deum in sermonibus suis: si autem dixerimus quia non peccauimus, mendacem facimus Deum: sed impossibile est mentiri eum: nos igitur omnes sub peccato esse manifestum est.

54. Quantum igitur crimen, ut homo peccatorem se neget? Quoniam quantum in ipso est, [a 1Kb] summi Dei uidetur arguere ac refutare mendacium, qui tam moderatus et patiens est, ut uincat cum iudicatur. uenit enim ad iudicium Deus et dicit: Popule meus, quid feci tibi, aut quid contristaui te, aut quid molestus fui tibi? Quia eduxi te de terra Aegypti, et de domo seruitutis liberaui te, et misi ante faciem tuam Moysen, Aaron, et Mariam. Plebs mea, in mente  habeto quid cogitauerit de te Balach . Singula in conspectu tuo locat beneficia sua, ut tamquam de his iudices que seruare debueras, quo magis reus fias, qui diuinis non potueris stare beneficiis. Quid feci, inquit, tibi? Tamquam reum se constituit, et te iudicem. Aut quid contristaui te? Offensi uultus non abnuit crimen, si tu Deo es contristatus auctore. Aut quid molestus tibi fui? Interpellationis iniuriam confitetur, si molestior estimata est: addidit beneficia quorum gratia non erubuit, qui existebat ingratus. In hac quoque causa considera quomodo Dominus 694 se ipsi Dauid iudicandum prebuit, ut uinceret; dicit enim Nathan: Hec dicit Dominus Deus Isrel: Ego unxi te in regem super Isrel, et ego liberaui te de manu Saul, et  dedi tibi omnia que erant domini tui, et uxores illius in sinum tuum dedi, et dedi tibi domum ipsius Isrel; et si pauca sunt, adiiciam tibi. Et quare pro nichilo duxisti Dominum, ut faceres nequiter in conspectu eius . Horum commemoratione conuentus, cum uideret inferiorem se esse, cum iudicaret, ait: Peccaui Domino . Ita iustificauit Dominum, qui peccatum suum negare ausus non est.

55. Possumus et ita accipere: iustificat Dominum qui peccatum suum fatetur. Denique in Euangelio  habes quia Publicani iustificauerunt  Deum, baptizati baptismo Ioannis. Baptista autem Ioannes baptismum fecit penitentie. Qui autem agit penitentiam delicta non abnuit. Ergo quia Dauid contra se habebat semper delictum suum, utique non negabat quod et erubescebat, non negabat quod et agnoscebat. Non negando autem utique commissi penitentiam gerebat erroris; atque ita confitendo delictum, iustificabat Dominum, et ipse iustificabatur a Domino. Iustificatur enim Dominus, dum eius predicatur iustitia, et ab eo uenia postulatur. Simul et ipse iustificat confitentem, et iustificatur in sermonibus suis, sicut scriptum est: Dic iniquitates tuas, ut iustificeris .



CAPUT XI.

Prophete uerbis doceri, qui in iniquitate non concipiatur,  esse neminem. Utrum parentum an prolis ea sit iniquitas, a qua solus Christus immunis fuisse ostenditur?

56. Sequitur: Ecce enim in iniquitatibus conceptus sum, et in delictis peperit me mater mea . Quis tanto affectu agit penitentiam? Humi stratus iacuit fusus in lacrymas, cibum non gustauit, lauacro se abdicauit. Quid iam reliqua dicam, [a 1Kb] quod abstinuerit ornatu et comptu regio ? Adiunxit confessionem iniquitatis sue, et in perpetua secula toto canendam orbe transmisit. Ecce, inquit, in iniquitatibus conceptus sum, et in delictis peperit me mater mea. [b 1Kb] Auerte faciem tuam a peccatis meis:  et omnes iniquitates meas dele. Ne proiicias me a facie tua, et Spiritum sanctum tuum ne auferas a me. Libera me de sanguinibus, Deus, Deus salutis mee. Antequam nascamur, maculamur contagio; et ante usuram lucis, originis ipsius excipimus iniuriam, in iniquitate concipimur: non expressit utrum parentum, an nostra. Et in delictis generat unumquemque mater sua: nec hic declarauit utrum in delictis suis mater pariat; an iam sint et aliqua delicta nascentis. Sed uide ne utrumque [c 2Kb] intelligendum sit. Nec conceptus iniquitatis exsors est, quoniam et parentes non carent lapsu. Et si nec 695 unius diei infans sine peccato est, multo magis nec illi materni conceptus dies sine peccato sunt. Concipimur ergo in peccato parentum, et in delictis eorum nascimur.  Sed et ipse partus habet contagia sua, nec unum tantummodo habet ipsa natura contagium. Bonum  quidem  coniugium, sancta copula; sed tamen qui habent uxores ita sint, ac si non habentes. Ipse thorus incoinquinatus: et nemo alterum fraudare debet eo, nisi forte ad tempus, ut uacent orationi. Tamen secundum Apostolum non uacat orationi quis eo tempore, quo usum corporee illius conuentionis exercet, et mulieris menstruate coinquinatus est pannus, nec potest illis diebus purgationis sue offerre sacrificium. Et mulieris que generauerit dies partus et plerique alii a sacrificio feriati sunt, donec legitimo ritu feta mundetur.

57. Ideo in quo uoluit Dominus nulla huiusmodi originis esse contagia, dicit illi Dominus: Priusquam te formarem in utero matris tue, noui te; et priusquam  exires de uulua, sanctificaui te, et prophetam in gentibus posui te . Quis tantus, cui tam magna delata sunt? [d 1Kb] Numquid Hieremias? Sed ille non utique in gentibus propheta propositus, sed in Iudea tunc temporis, nunc autem etiam in nationibus, que in Iesum Christum Dominum crediderunt. uide tamen ne illi dicatur, qui antequam nasceretur ex uirgine, iam dudum erat, et erat semper, et operabatur etiam in utero Marie constitutus; et ita sanctus erat, ut sanctificaret prophetas suos: in quo solo et conceptus uirginalis et partus sine ullo fuit mortalis originis inquinamento. Dignum etenim fuit , et qui non erat habiturus corpore peccatum prolapsionis, nullum sentiret generationis  naturale contagium. Merito ergo Dauid flebiliter in se deplorauit ipsa inquinamenta nature, quod prius inciperet in homine macula quam uita.



CAPUT XII.

Confitenti peccatum celestia sacramenta diuinitus patefieri: cum hec incerta in psalmo dicuntur, significari non esse manifesta; sed precipue hoc loco baptismatis lauacrum prefigurari.

58. Dum hec dicit, et peccatorum specialium atque communium colluuiem confitetur, subito ei splendor ueritatis, et candor gratie spiritalis affulsit. Supergressus enim umbram, spiritu prophetico ipsa uidit mysteriorum sacramenta celestium, quorum  typum Moyses prefigurauit in Lege . uulneratus igitur caritatis uulnere, et indagande  captus ueritatis cupiditate, in superiora sue mentis extendit intuitum, et in futura prospiciens, thesauros sapientie et scientie uidit in Christo, preuidit baptismatis sacramentum, et miratus gratiam exclamauit subito dicens: Ecce enim ueritatem dilexisti: incerta et occulta 696 sapientie tue manifestasti mihi . Non incerta mysteria, quia certa sunt; nec incerta secreta et arcana sapientie, sed non manifesta. Hoc enim significat, quia nullis adhuc essent manifestata. Quod enim oculus non uidit, nec auris audiuit, nec in cor hominis ascendit, hoc preparauit Deus diligentibus eum. uidens igitur ea dicit: Ecce iam non in umbra, nec in figura, nec in typo, sed in ueritate lux aperta resplendet: ecce nunc ueritatem aspicio, splendorem  ueritatis agnosco: nunc te maiori, Domine Deus noster, ueneror affectu. Ecce enim ueritatem dilexisti, non per speculum, non in enigmate, sed facie ad faciem te mihi, Christe, demonstrasti; in tuis te inuenio sacramentis. Hec sunt tue uera sacramenta sapientie, quibus mentis occulta mundantur.

59. Itaque iam letus atque securus, quod [a 1Kb] uibrasset ei sapientie plenitudo, dicit ad Dominum: Asperges me hyssopo, et mundabor; lauabis me, et super niuem dealbabor . Bene et ueteris Testamenti sacramenta non euacuat, et Euangelica docet mysteria preferenda; hyssopo mundari secundum Legem postula ; lauari secundum Euangelium concupiscit; et supra niuem se  existimat, si lotus fuerit, dealbandum. Per hyssopi fasciculum aspergebatur agni sanguine , qui mundari uolebat typico baptismate. Lauatur autem qui diluitur eterni fontis irriguo; et supra niuem dealbatur, cui culpa dimittitur. Denique de ipsa anima dicitur: Que est hec, que ascendit dealbata ? Antequam baptizaretur, ipsa est que dicebat: Nigra sum et decora, filie Hierusalem . Erat enim nigra, tenebrosa, peccatorum horrore deformis; sed postea quam abluta per baptismum remissionem meruit delictorum, dealbata ascendit ad Christum. Inde et per Esaiam Dominus locutus est dicens: Si fuerint peccata uestra sicut phenicium, ut niuem dealbabo , id est, si cruenta, si tetra, mundabo. Hec est nix intelligibilis,  de qua ait quod Domini Iesu in Euangelio  refulserint uestimenta sicut nix; eo quod peccatum non [b 1Kb] cognouerit. Caro enim qua se induit, ab omni fuerat munda delicto. Quid miraris si uidit baptismatis sacramenta; cum supra dixerit, ubi descripsit passionem Domini: Dominus pascit me, et nichil mihi deerit: [c 1Kb] in loco uiridi ibi me collocauit, super aquam refectionis educauit me . Et alibi: uox Domini super aquas, Deus maiestatis intonuit . Et de ipso [d 1Kb] sacramento plenius dixit: Parasti in conspectu meo mensam, impinguasti in oleo caput meum, et poculum tuum inebrians, quam preclarum est ?



697 CAPUT XIII.

Dauid solo future remissionis auditu recreatus, fore ut ossa humiliata exsultent, predicit; et que sint illa? Rogandum Deum ut faciem auertat a peccatis nostris, illam uero ad nos conuertat; item sicut peccatum, ita et iniquitatem que eius origo est, triplici ratione tolli, que aperitur.


60. Merito ergo istic quoque exsultans ait: Auditui meo dabis gaudium et letitiam: et exsultabunt ossa humiliata . Probasti, Domine Iesu, quia numquam uerba tua pretereunt . Probasti illud Euangelicum quod dixisti: Multi prophete et iusti uoluerunt uidere que uidetis, et audire que auditis . Ecce Dauid solo letatur auditu, quia futura esset peccatorum remissio; et prophetat quia exsultabunt ossa humiliata. Sicut  omnia iusti ossa dicent: Domine, quis similis tibi; sic exsultabunt ossa humiliata , [e 1Kb] humiliantis scilicet animam suam iusti. Dicuntur ergo ossa uirtutes; dicuntur ossa uelut quidam animi motus, uel anime, qui motus humiliantur peccatis, et exsultant gratie celestis munere: dicuntur et ossa populi Ecclesiarum; unde habes dictum et in psalmo: Non est absconditum os meum, quod fecisti in abscondito . Os suum Ecclesiam dixit, et plebis deuote conuentus sacros; quoniam sumus membra corporis Christi de carne ipsius, et de ossibus eius. Hoc igitur dicit, quia Ecclesia Domini omnia opera diuina cognoscet, et fidem resurrectionis accipiet.

61. Sequitur: Auerte faciem tuam a peccatis meis,  et omnes iniquitates meas dele . Usitata est deprecatio, ut eos quos lesimus, obliuisci offensionis proprie postulemus. Moraliter ergo Deum rogat Propheta, ut auertat faciem suam a peccatis eius, et tamquam obliuia peccatorum eius assumat. Sed quia omnia spectat, et nichil eum preterit, obliuisci non potest, sicut nos, quos breui interuallo temporis eorum que cognouerimus, memoria subterfugit. Ideo bene ait ut faciem suam auertat, non ab ipso, ne deficiat destitutus: sed a peccatis, ut uires non possint habere peccata ipsius. Quos enim aspicit Dominus, illuminat, et in uultu Domini pietas atque indulgentia est. Ideoque hic ipse ait: De uultu tuo iudicium meum prodeat , de uultu enim Domini uenia, non pena procedit. Rogandus est  ergo ut nos aspiciat, auertat autem faciem suam a peccatis nostris, ut deleat ea. Que enim non aspicit, delet; et que deleuerit, ea memoria sepelientur, sicut ipse Dominus ait: Ego sum, ego sum qui deleo iniquitates tuas, et memor non ero: tu autem memor esto, et iudicemur .

62. Peccatum autem aut donatur , aut deletur, aut tegitur: donatur per gratiam, deletur per sanguinem crucis, tegitur per caritatem. Similiter et iniquitas, que estimatur habitudo mentis iniuste. Licet Ioannes in epistola eum qui fecerit peccatum, 698 et iniquitatem fecisse dixerit, sicut habemus scriptum: Omnis qui facit peccatum, et iniquitatem facit , peccatum est iniquitas, quia  in peccato ipso iniquitas est; tamen ut nobis uidetur, [a 1Kb] peccatum opus est iniquitatis, iniquitas autem operatrix culpe atque delicti. Plus est ergo ut ipsa iniquitas deleatur, excidatur radix et seminarium peccatorum; mala tollatur radix, ne malos fructus faciat; aboleatur erroris omnis affectus, uniuersa iniquitatum genera tollantur.

63. Itaque quemadmodum intrans in animam sapientie disciplina imprudentiam tollit, et scientia ignorantiam: sic perfecta uirtus iniquitatem, et remissio peccatorum delet omne peccatum. Unde preclare Apostolus ait: Quia donauit nobis peccata Dominus iehsu, delens chirographum decreti, quod erat contrarium nobis, et ipsum, inquit, de medio tulit, affigens illud cruci . Deleuit sanguine  suo atramentum Eue, deleuit obligationem hereditatis obnoxie. Fides igitur peccatum minuit. Et ideo Dominus dimittens peccata dicebat: [b 1Kb] Fiat tibi secundum fidem tuam .



CAPUT XIu.

Cor mundum solis inesse renouatis; atque inibi quenam sint uiscera, quisue spiritus, quorum hoc loci sanctus Propheta meminit? Auersum Domini uultum, grauis supplicii loco esse; et quomodo idem a facie sua proiiciat? Atrocissime huic pene quinam obnoxii? Post que nonnichil perstringitur de libertate ac unitate uoluntatis in Trinitate.


64. Sequitur: Cor mundum crea in me, Deus, et spiritum rectum innoua in uisceribus meis . Superius mundari ab occultis se petit ; hic postulat cor mundum creari sibi, quod ei prouenit qui renouatur spiritu: in nouo enim homine cor mundum est, in quo ueterum delictorum fuerit  deleta colluuies, nec inscripta remanserit aliqua iniquitatis effigies. Grande autem munus est, cordis esse mundi. Unde pulchre Salomon: Quis gloriabitur castum se habere cor ? Et Dominus in Euangelio: Beati mundo corde; ipsi enim Deum uidebunt . Propheta etiam Dauid cor mundum habere cupiebat, ne a facie Domini proiiceretur.

65. In quo autem cor mundum est, innouatur in eius interioribus spiritus. uiscera enim uelut [c 1Kb] interiora sunt corporis: ita sunt et intelligibilia uiscera anime, ut sunt uiscera misericordie , ut sunt interiora que benedicunt Dominum, de quibus ait: Benedic, anima mea, Dominum, et omnia interiora mea nomen sanctum eius . uiscera  autem anime adinuentiones sensuum sunt, bone cogitationis studia, uirtutum perseuerantia, postremo ille que Grece dicuntur.

66. Rectus autem spiritus qui bene dirigit, qui deducit in uiam rectam, hic est spiritus ueritatis; uel certe recta hominis conscientia nullis inflexa peccatis, uel spiritus qui in homine est. Non pretermisimus quid alii sentiant; tamen nobis uidetur 699 quoniam de mysteriis dicit lectio, et [d 4Kb] future gratia renouationis exprimitur, Spiritusque sancti infusio postulatur.

67. Deinde sequitur: Ne proiicias me a facie tua; et Spiritum sanctum tuum ne auferas a me . Si quis nos offenderit seruulorum, auertere ab eo uultum solemus. Plerique autem diuitum [e 1Kb] amandare  consueuerunt mancipia sua, et per agellulos relegare, et hec pena grauior estimatur. Denique solent magis se offerre uerberibus. Si apud homines hoc graue ducitur, quanto magis apud Dominum  Deum nostrum. Quasi non hinc dolor parricidalis  eruperit, quod faciem suam Deus a Cain muneribus auertit; respexit autem super munera Abel. Itaque tacito uultu, alterum innocentem pronuntiauit, alterum peccatorem. Ergo quasi ultimus seruus humiliat se; et quasi in peccato deprehensus, et offense reus, obsecrat ut flagelletur potius, quam proiiciatur a facie Domini.

68. Quomodo proiiciat Deus a facie sua, audi dicentem: Tollite eum in tenebras exteriores, ibi erit fletus et stridor dentium . [a 1Kb] Qui non emendatur, a facie eius in tenebris constituitur. Ideo iustus ne tenebras patiatur, ait: uultum tuum, Domine, requiram . Ubi enim Domini  uultus, ibi lumen est, sicut scriptum est: Faciem tuam illumina super seruum tuum . Denique ubi primum intuitus Petrum uidit, et illuminauit.

69. Grande igitur supplicium, proiici a facie Dei. Proiectus est [b 3Kb] Adam cum de paradiso exiret, nec immerito; ipse enim ante se absconderat a facie Dei. Exiuit et Cain a facie Dei, non solum post parricidale commissum; sed etiam postquam Deum putauit esse fallendum, ut crimen negaret. Peccator igitur excluditur a facie Dei: iustus autem dicit: Ecce ego . Denique ipse Dauid cum uideret interire populum, semetipsum obtulit dicens: Ego sum, ego peccaui, et ego pastor male feci : et sic ira Domini mitigata est, et uenia  donata.

70. Simul ostendit quia sancti permanent, criminosi proiiciuntur. Ideoque seruanda est nobis gratia spiritalis, ne propter peccata nostra auferatur a nobis. Non enim proiicitur in quo Spiritus sanctus est: sed inoffenso muneris sui fructu studet se Domino semper offerre, sicut ille qui dicenti Domino: Numquid et uos uultis discedere, respondit: Domine, ad quem ibimus? uerba uite eterne habes, et nos credimus .

71. Simul illud considerandum, quia non aufertur Spiritus nisi Domini [c 1Kb] uoluntate; sicut non datur nisi Domini uoluntate: qui utique cum datur, non quasi coactus operatur, sed pro sua uoluntate diuiditur, sicut scriptum est, dicente Apostolo: Hec autem  omnia operatur unus atque idem Spiritus, diuidens singulis prout uult . Cum igitur non auferatur nisi Domini uoluntate, apparet quia una Trinitatis uoluntas est.



700 CAPUT Xu.

Rationalem naturam letitie salutaris solam capacem esse; eamque principali spiritu confirmari; et quis ille spiritus?


72. Redde mihi letitiam salutaris tui: et spiritu principali confirma me . [d 1Kb] Cui debetur, et redditur: redditur rationali nature letitia salutaris. Letitia autem et gaudium fructus est Spiritus. Firmamentum quoque nostrum spiritus principalis est. Denique is qui principali confirmatur spiritu, non est obnoxius seruituti, nescit seruire peccato, nescit fluitare, nescit errare, nec studio nutat incertus; sed firmatus in petra, solido stabilitur uestigio.

73. Quem putamus dici spiritum principalem? Plerique spiritum rectum ad Dominum referunt Iesum, qui peccatum mundi abstulit, et omne hominum genus sui sanguinis effusione renouauit; et ideo dictum  est: Spiritum rectum innoua in uisceribus meis: spiritum autem sanctum, de quo dicit: Spiritum tuum ne auferas a me, Spiritum intelligunt ueritatis: sanctum Spiritum uero principalem, Deum Patrem arbitrantur. Quam moraliter autem ait: Ne proiicias me a facie tua. Fideliter timet auferri sibi quam accepit gratiam; ideoque alibi ait: Oculi mei semper ad Dominum . Et in posterioribus: Ecce sicut oculi seruorum in manibus dominorum suorum, et sicut oculi ancille in manibus domine sue: ita oculi nostri ad Dominum Deum nostrum, donec misereatur nobis . Certe hic est Spiritus doctor et princeps, qui regat mentem, confirmet affectum, quo uelit trahat, et in superiorem uitam dirigat.

74. Sunt et qui acceperint spiritum hominis, qui  in ipso est. Ideo ait Apostolus: Quis enim scit hominum, que hominis sunt, nisi spiritus qui in ipso est ? Qui potest scire omnia, quem hominis occulta non fallunt, potest in homine habere principatum.



CAPUT XuI.

Periti doctoris esse iniquos uias Domini edocere. Quomodo id tum Christi, tum Dauidis persone accommodetur; quidue liberari se de sanguinibus oret Propheta?

75. Sequitur: Docebo iniquos uias tuas, et impii ad te conuertentur . Ille precipuus est gubernator, qui scopuloso in littore nauim gubernat: ille doctor bonus, qui duriora acuit ingenia ad eruditionis  profectum: ille bellator egregius, dux mirabilis, qui timidiores accendit in prelium, exploratisque locorum ingeniis, fulcit; ut infirma uirium commoda stationis opportunitate compenset: ille similiter magnus etiam [e 1Kb] fidei zelator, qui iniquos docet. Unde pulchre ait: Docebo iniquos. Non dixit: Docebo iustos; nouerunt enim iusti uias Domini: sed, iniquos,  inquit, docebo. 701 Denique auctor prudentie et magister omnium dicit: Non ueni iustos uocare, sed peccatores . Et medicus ille celestis: Non opus est sanis, inquit, medicus, sed infirmis .

76. Siue igitur ex persona illius qui gentes uocauit, siue ex sua, bene posuit: Docebo iniquos uias tuas, quia commutari uitiosos affectus potest, propositumque conuertere doctrina celestis, et operatio diuina sacrilegis pectoribus studia pietatis infundere; ut hi qui sine lege uiuebant, conuertantur ad Dominum uerum, qui ante auertebantur: regalis quoque exemplo penitentie, hi qui iniquitates et acerba exercent flagitia corrigantur; et fide atque opere conuersi, doctrine remedium salutaris accipiant, ingrediantur  Domini uias, in quibus nullos erroris anfractus, nulla diuerticula precipitis prolapsionis offendant. Sicut enim bone uite specimen, et uirtutis exemplar in iis uiris est, qui inoffensa uite sue tempora percurrerint: ita qui anteactis renuntiantes flagitiis, uel incrudelitatis erroribus, emendauerint cursum posterioris etatis, his ad imitandum propositi sunt, qui uel opere uel cogitatione labuntur.

77. Sequitur: Libera me de sanguinibus, Deus, Deus salutis mee . Et ad Urie mortem potest referri, quod mandate necis eius conscius, ueniam tanti poscat admissi, et quamuis rex legibus absolutus, sue tamen reus sit conscientie; quibus uinculis se enodari desiderans, diuinum sibi precatur auxilium, ut ab omni criminis perpetrati labe mundetur.  Et re uera cum mitis et corde mansuetus egregia semper dederit sanctus Propheta sue mansuetudinis et pietatis insignia, ita ut aduersariis suis frequenter ignouerit, atque ab eorum nece putauerit abstinendum; non est mirum quod tam grauiter doleat fundendi sanguinis innoxii sibi obrepsisse peccatum. Ideo liberari se a sanguinibus, hoc est a peccatis mortalibus, postulauit. Laudauit Dominum Deum suum, iustitiam Domini predicauit; ideoque addidit: Exsultabit lingua mea iustitiam tuam.



CAPUT XuII.

Dauidem uerbis suis peccatum sibi dimissum significare, cum Deus peccatori os occludat. Eadem uerba etiam Christo conuenire, quippe qui uerus sit Dauid,  a quo futura gentium congregatio, et Ecclesiarum fundatio presignetur, postremo nonnullis de sacrificio Christi atque Martyrum propositis opus clauditur.

78. Domine, labia mea aperies, et os meum annuntiabit laudem tuam . Qui laudat Dominum, ab inimicis suis erit saluus, ut scriptum est . Et certe supra dixerat in quadragesimo nono psalmo: Peccatori autem dixit Deus: Quare tu enarras iustitias meas ? Cum ergo per os suum dixerit quod peccatorem prohibuerit Deus suas enarrare iustitias, utique ipse enarrando iustitiam  Dei, declarauit commissum hoc nequaquam [a 1Kb] sibi imputatum esse peccatum.

79. Et addidit: Labia mea aperies, et os meum annuntiabit laudem tuam. Os peccatoris Deus claudit, ne loquatur iustitias Dei; iusti aperit, ut loquatur. Cuius ergo labia aperit, hunc peccati absoluit reatu. Illius autem aperit labia Dominus, 702 qui accipit uerbum in apertione oris sui. Unde et Apostolus petit se adiuuari orationibus plebis, ut aperiatur sibi ostium uerbi ad loquendum mysterium Christi . Linguam uero pro sermone accipimus eius, qui exsultat in Dei laudibus. Unde et illud sic estimatur: Lingua mea calamus scribe uelociter scribentis , sermo infusus Prophete.

80. Quod si ex persona Christi dictum accipimus,  uide ne scriba sit uelociter scribens uerbum Dei, quod anime uiscera percurrat et penetret, et inscribat in ea uel nature dona uel gratie: lingua autem sit sanctum illud corpus ortum ex uirgine, quo uacuata sunt uenena serpentis, et Euangelii opera toto orbe celebranda decursa sunt. Accedit ad euacuandum peccatum, quod humilitatem suscepit; contriuit cor suum, quod magis sacrificium Dominus elegit, quam holocausta pro peccatis, que secundum Legem offerri solebant. Denique supra ait: Holocausta et pro peccato non postulasti, tunc dixi: Ecce uenio , id est, non rapinam arbitratus esse me equalem Deo, uenio formam serui accipiens; uenio in specie susceptionis humane, in ueritate crucis, mortis humilitate obedientiam probaturus; ut in  obedientia deleatur.

81. Merito ergo et hic dicit: Quoniam si uoluisses, sacrificium dedissem utique, holocaustis non delectaberis. Sacrificium Deo spiritus contribulatus: cor contritum et humiliatum Deus non spernit . Et sicut supra dixi, certum est mysterio conuenire quod ipse Dominus iehsu uidetur hic quoque ex sua persona loqui, qui superius illud persone sue euidenti testificatione deprompsit. Ipse enim uerus Dauid, manu fortis, uerus humilis, atque mansuetus, primus et nouissimus, eternitate primus, humilitate ultimus: per cuius obedientiam humani generis culpa deleta, refusa iustitia est. Ipse, inquam, iehsu umbre finis et Legis, aduenit humilitatis magister docere superbos sensu, et tumore cordis inflatos ad  mansuetudinem et simplicitatem esse migrandum. Quomodo igitur in typo eius mysterii peccatum imputari potest, cum in ipso mysterio sit remissio peccatorum? Nisi forte ideo Dauid iniquitatem suam, peccatumque confessus est eius admissi; ut et ipse ad remissionem peccati, et gratiam mysterii pertineret.

82. Nam quid sibi uult quod uir peccatum suum confitens, de Sion et Hierusalem psallit dicens: Benefac, Domine, in bona uoluntate tua Sion, ut edificentur muri Hierusalem ; nisi quia accelerari ei placet Ecclesie congregationem per uocationem gentium;  que non ancille filii, sed libere Hierusalem, illius, que in celo est, fidei sue prosapiam toto orbe diffunderet et spiritalium septa murorum doctrine apostolice fundaret assertione?

83. Muri itaque Hierusalem fidei propugnacula, disputationum munimenta, uirtutum culmina sunt; muri Hierusalem Ecclesiarum conuentus sunt toto orbe fundati. Ecclesia enim dicit: Ego murus, et ubera mea turris . Et bene muri Hierusalem Ecclesiarum conuenticula sunt; quoniam quisquis bona fide atque opere ingreditur Ecclesiam, fit superne illius ciuis et incola ciuitatis que descendit de celo. Hos muros lapidum edificat structura uiuorum.

703 84. uidens igitur Hierusalem ueram et Sion  dixit: [a 1Kb] Cum benedixeris in bona uoluntate tua Hierusalem et Sion, tunc acceptabis sacrificium iustitie , hoc est sacrificium corporis Christi, qui ait, cum de propria passione loqueretur: Aperite mihi portas iustitie, et ingressus in eas confitebor Domino . Et in Euangelio ait ad Ioannem: Sine modo; sic enim oportet nos implere omnem iustitiam . Et infra: Beati qui persecutionem  patiuntur propter iustitiam . Iustitia Christus est. Sacrificium ergo Christi acceptabile futurum Patri asserit. Hoc est ergo de quo et supra ait: Sacrificate sacrificium iustitie, et sperate in Domino . Hec est iustitie spiritalis oblatio, et holocaustum feruentis deuotionis, et infusionis Spiritus sancti, quod dicit futurum, cum ad illud spiritale Domini altare ceperint admoueri 704 anime credentium, que renuntiantes uoluptatibus atque deliciis, tamquam aratrum in uisceribus suis ducant, ut fructus possint ferre pie culture.

85. uel certe ita: Cum benedixeris Ecclesiam ex gentibus acquisitam, et spiritale sacrificium iustitie ceperit frequentari, tunc et martyres sancti qui suum pro Christo corpus obtulerint exarandum, tamquam  uituli sacris altaribus offerentur; sicut in Apocalypsi Ioannis scriptum inuenimus , quia sub altari erant anime eorum, qui pro Domini Iesu nomine corpora sua obtulerunt martyrio, ut Christi sibi gratiam mercarentur: cui est honor et gloria, laus, perpetuitas cum Deo Patre et Spiritu sancto a seculis et nunc et semper, et in omnia secula seculorum. Amen.



[APOLOGIA ALTERA PROPHETAE DAuID.]





IN ALTERAM DAuIDIS APOLOGIAM ADMONITIO.


Huius libri idem est atque superioris argumentum. In eo quippe ostenditur, quod sacri codices Dauidem prodant in geminum crimen incidisse, adulterii scilicet atque homicidii, non esse cur quisquam offendatur. uerumtamen siue styli elegantiam spectes, siue tractandi rationem, et economiam, utrumque opus inter se haud parum dissidere comperies. Enimuero studiose accurateque hoc in tres partes ab Auctore suo diuisum fuit. In prima sic disputatur contra Gentiles , ut lapsus conditioni tribuatur, emendatio uirtuti; in secunda aduersus Iudeos demonstratur ideo lapsum esse sanctum Dauid, ne amplius Iudeorum perfidia claudicaret ; in tertia docentur Christiani hac in historia inesse multa mysteria et figuras, que gratiam quoque promissam iamdudum conciliant . In prima parte Auctor futilem ethnicorum obiectionem refellit  qua illi deblaterabant uite innocentiam nequicquam iactari a Christianis, quando eorum principes adulteriis atque homicidiis fedati contaminatique exstitissent; in altera Iudeis, qui Dauidem aut Salomonem fuisse uerum Messiam astruebant, falsi conuictis , ualidam adiicit confutationem  hereticorum, qui diuinitatem Christi inficiantes ipsorummet Iudeorum equabant uel superabant perfidiam; in postrema denique, ubi quatuor magna mysteria sub hac historia Dauidis latentia aperuit , prophete Nathan parabolam explicat , quibus demum priorum psalmi quinquagesimi uersuum adiungit expositionem . Quamuis autem significet Dauidem illic pro se loqui ac se ipsum defendere ingenue tamen fatendum est quidquid ibi dicitur extra propositam uagari materiam, ac potissimum in reuincendis Arianis atque Manicheis uersari. Ceterum non licet certo pronuntiare quid cause sit, cur integram psalmi non habeamus explanationem; utrum scilicet iniuria temporis, an scriptoris negligentia, an denique ipsemet Auctor per uocis debilitatem de qua in hoc opere conqueritur , sermones continuare fuerit prohibitus.

Etenim extra controuersiam est lucubrationem hanc sermonibus qui ab eo non semel indicantur , constare. Hos ille in Ecclesia diebus  diuersis habuit post ueteris Testamenti atque Euangelii lectiones . Quo loci non abs re fore putauimus, si lectoris gratia obseruaremus Auctorem hunc non secus ac ipsum Ambrosium in certis suis operibus uoces lectum et lectionem semper usurpare, non uero uoces cantatum aut similes: unde forsitam colligi possit lectiones et Euangelia in liturgiis eo tempore cantari nequaquam solita, sed recitari; postquam recitationem populus fidem suam animique obsequium quadam quasi acclamatione testabatur, quod signant illa Auctoris nostri uerba, quam pio, inquit, prosecuti estis assensu .

Porro simpliciter Auctorem nostrum dicimus; est enim non leuis controuersia possitne hoc opus uere adiudicari Ambrosio. Erasmus a quo primo illud publici iuris factum est, monuit  etiamsi huic  ipsi Patri ascriberetur in eo quem detexerat manuscripto, minime tamen Ambrosianum uideri; sed eidem Auctori tribuendum cuius sunt libri De uocatione gentium. Cui quidem censure stabiliende non aliud firmamentum prestruit, nisi styli diuersitatem. Namque Auctorem Ambrosiane dictionis asserit esse ita feliciter emulum, ut dotibus aliquod precurrat. Nam et explicat dilucidius, et minus a re digreditur, etc. Gillotius e contrario Antistiti nostro patrocinatur , munitus consensu manuscriptorum, quos non paruo numero conquisierat, et in quibus utroque Dauidis Apologia Mediolanensis Ambrosii titulum ex equo preferens, Theodosio Augusto nuncupabatur. Quod uero elocutionis opponebatur discrepantia, idem reponit nouum non esse si sanctus Doctor pro re, loco, tempore, personis stylum mutauit. Nihilominus tamen plerique posteriorum criticorum pedibus in Erasmi sententiam discessere, singuli interim nouam aliquam rationem adiicientes. Bellarminus autumat  Ambrosium de scribenda secunda Apologia cogitationem neutiquam fuisse suscepturum; ad hec ab Auctore eiusdem posterioris Apologie negari adulterium Dauidis fuisse uerum adulterium et allegorice interpretandum censeri, cum Ambrosius in priore Apologia illud peccatum agnoscat re ipsa fuisse admissum. Approbat omnia Bellarmini argumenta Posseuinus  cum ea tamen exceptione, ut qui ita maluerit, existimet sanctum Doctorem, et uario stylo uti, et plures Dauidis Apologias scribere potuisse, non secus ac eumdem ipsum plures libros de Interpellatione Dauid scripsisse compertum est. Nicolaus Faber  preter superiores rationes hunc librum ait non Ambrosii, sed Origeniani cuiusdam esse, qui Scripturam ad Allegorias transferens lauationem Bethsabee inficietur . Utriusque autem rationes diluere conatur Theoph. Raynaudus tom. XI, De libris configendis, part. I, Erot. 10, num. 185, quem consule. Hermanus in suo de Ambrosianis operibus iudicio, non pauca que in priore apologia dicta fuerant, in hac itidem posteriori legi obseruat; non ergo credibile uideri ea repetitione usum fuisse Ambrosium; preterea sanctum Augustinum laudando Apologiam Dauid numquam eam primam appellare; secundam Sixto Senensi prorsus incognitam; denique ipsius Auctorem, quantum ex hereticis quorum meminit colligere est, haud serius quinto seculo scriptitasse .

In hac diuersitate opinionem nostram ingenue proferemus, liberum unicuique relinquentes ut quam potiorem esse duxerit, amplectatur. Id in gratiam Gillotii affirmemus licet, non modo in iis quibus usus est scriptis codicibus, uerum etiam in Italis ex quibus Milleloquium suum Urbinas compilauit, nec non in illis ad quos eumdem castigauimus tractatum, Ambrosii inscriptionem reperiri. Sed et Guillelmus a sancto Theodorico in expositione Cantici canticorum abs se ex Ambrosianis sententiis collecta, quam suo loco edituri sumus, Ambrosii secundum Apologiam citat. uerum cum hic Auctor non sit admodum antiqui eui, ut pote qui uix ante annum 1545 diem obierit, fatendum est nos in manuscriptos ea etate multo uetustiores non incidisse.

Addi etiam pro Gillotiana sententia potest Auctorem quo de agimus, queri quod per fragilitatem uocis, ut ipse loquitur, omnem seriem non possum explere tractatus . Quam quidem querimoniam in libris quoque de Sacramentis aduertere est . Numquid autem ea liceat accommodare Ambrosio nostro? Certe Augustinum de ipso reperimus locutum in hec uerba: Quamquam et causa seruande uocis, que illi facile obtundebatur, etc. . Sed in promptu succurrit ea responsio non insolitum esse concionatoribus, ut uocis sue accusent fragilitatem. Hinc Basilius Homilia in psalmum primum queritur sibi difficilem esse .

Quod ad Fabri opinionem attinet, Auctorem e secta Origenistarum fuisse, cum Bethsabeam ante regis palatium lauasse negauerit; respondemus id sane in Uria obiici. Manifestum quippe est ipsum locis bene multis  totam historie seriem pro uera admittere; unde si postmodum illam non litterali, sed allegorico sensu accipiendam significet in hoc maxime secutus est beatum Ambrosium, qui non semel in enucleando sensum mysticum historie ueritatem penitus uidetur destruere. Lege notam uerbis e cap. 8, num. 39, in edit. Rom. reuulsis suppositam.

At primam tantum Apologiam ab Augustino cognitum urget eruditissimus Theologus. Esto; quid enim incommodi si Ambrosiane lucubrationes in manus Augustini non omnes peruenerint? Neque uero ex silentio Sixti aliud conficias, nisi aut illi cognitum non fuisse hunc librum, aut ipsum de eo sententiam ferre noluisse. Sed nec etiam est quod miretur aliquis si Doctor noster geminam Dauid defensionem scripserit, cum ipse testatum reliquerit a se plures libros de Elie gestis , ac de historia Ioseph  compositos esse; cumque etiam nunc binos eius in Abrahamum libros habeamus, ubi eosdem sacrarum paginarum locos, licet non eodem sensu explicat, multis tamen sententiis quas iam ante calamo exarauerat iteratis.

De styli uero diuersitate quam iam initio agnouimus esse manifestam, ut quod sentimus, apertius explicatiusque proferamus; hic Auctor tametsi Ambrosianas locutiones frequens adhibet, alias tamen crebro usurpat que nichil sapiant Ambrosiani. Hoc autem maxime illic obserues, ubi auditores suos blande appellando eorum sibi beneuolentiam conciliat. Sed nec illud diffiteri licet non esse moris Ambrosio tam anxie tantaque cum arte suam partiri materiam, eiusque membra subinde auditorum siue lectorum animis ingerere. Huc etiam addi poterat hoc in opere nonnullos Scripture locos paulo aliter citari, quam in admissis Ambrosii operibus, Auctoremque alicubi  uulgata uersione usum uideri.

Que quidem rationes si habeantur idonee ut hoc operis Ambrosio adiudicetur, poterit etiam coniici ex iis que inibi de duabus Christi uoluntatibus atque operationibus traduntur , Auctorem post exortam Monothelitarum heresim in uiuis egisse. In ea autem sententia clarum est ipsum, quisque ille sit, Ambrosianam Apologiam sibi proposuisse imitandam, et non solum ex ea in opus suum plurima que amplificata stylo suo accomodauit , transtulisse; sed etiam ex aliis sancti Doctoris commentationibus, maxime ex eo loco Comment. in Euangelium Luce, ubi cur e peccatoribus originem ducere Christo placuerit, inquiritur. Et hoc argumentum uideretur unum sufficere ad uindicandam Ambrosio secundam illam Apologiam, cum non multo post lectores ad scriptionem quamdam remittat, quam ipse in historiam Dauid elucubrauerat; sed ei rationi istuc efficit, quod que proxime ante memoratam citationem leguntur, in prima reperiuntur Apologia. His igitur causis adducti liberum de Auctore huius libelli iudicium lectori esse uoluimus; cumque saltem ius sit in ambiguo, possessionem que hactenus penes Ambrosium fuit, eidem non putauimus abrogandam.





SANCTI AMBROSII MEDIOLANENSIS EPISCOPI APOLOGIA ALTERA PROPHETAE DAuID. *



707 CAPUT PRIMUM.

Quosdam offendi posse quod in adulterium inciderit Dauid, et Christus oblatam sibi adulteram absoluerit; maxime uero quod idem propheta peccatum euulgauerit suum. Sed, ut Dauid errauerit, Christum erraue non potuisse ostenditur; proindeque explodendos eos, qui Dei potentie, uel prouidentie, detrahunt.


1. Fortasse plerosque psalmi titulus offenderit, quem audistis legi; quod uenerit ad Dauid Nathan propheta, cum intrauit ad Bethsabee: simulque etiam non mediocrem scrupalum mouere potuit imperitis Euangelii lectio , que decursa est, in quo aduertistis adulteram Christo oblatam, eamdemque sine damnatione dimissam. Nam profecto si quis ea  auribus accipiat otiosis, incentiuum erroris incurrit, cum leget sancti uiri adulterium, et adultere absolutionem; humano propemodum diuinoque lapsus exemplo, quod et homo putauerit adulterium esse faciendum, et Deus censuerit adulterium non esse damnandum. Lubrica igitur ad lapsum uia uel uenie, uel concupiscentie.

2. Accedit illud, quod ipsas faces iuuenilis lasciuie uidetur accendere; quia adulterium suum non erubuerit, non celauerit: sed quadam diuini carminis predicatione uulgarit. Quid ergo tam impudens, tam improuidus sanctus Dauid fuit, ut ipse suum cantaret opprobrium: maxime cum ipse in alio quoque, qui hodie decursus est, psalmo dixerit: Usquequo peccatores, Domine, usqueque peccatores gloriabuntur  ? Alios de peccato gloriari prohibet, et ipse etiam sacrato carmine gloriatur. Quomodo igitur ista distinguimus?

3. Esto tamen, Dauid petulanter errauerit: numquid et Christus errauit, ut putemus eum non rectum habuisse iudicium? Bene ergo quasi ad eos Dauit  hodie prophetauit dicens: Intelligite, insipientes, 708 et stulti aliquando sapite . Quomodo enim Christus potuit errare? Fas non est, ut hoc ueniat in sensus nostros. Qui plantauit aurem non audit: aut qui finxit oculum, non considerat? Qui corripit gentes, non arguet: qui docet hominem scientiam ? Christus ergo interrogare culpam, et accusationem iustam audire nesciuit? Christus petulantiam potuit approbare? Christus qui corripit gentes, arguendam adulteram non putauit? Christus qui nouit uniuscuiusque cordis interna, et scientiam docet Legis, aut falli potuit errato, aut contra Legis seriem iudicare? Et quomodo ipse dixit: Non ueni Legem soluere, sed adimplere ? Christus qui condemnat occulta, potuit dissimulare uulgata?  Christus qui fecit tempora, potest nescire tempora? Qui nouit cogitationes hominum uanas, non nouit etiam criminosas?

4. Et ideo satis illis responsum sit, qui cum creatorem negare non possint, negant tamen potentiam creatoris: qui cum sapientiam fateantur, insipientiam asserunt, obiiciendo ei imprudentiam futurorum. De quo possemus latius dicere: sed alius propositus nobis uidetur esse tractatus. Et licet diuersarum series decursa sit lectionum, in eamdem tamen assertionem proficiunt, et maxime psalmi titulus et Euangelica lectio. Sed quamuis conueniat una assertio, tamen iuxta ordinem lectionum sit ordo tractatus; et ideo de titulo psalmi prius tractandum uidetur.



CAPUT II.

Proposito argumento auctor hic non facile iudicandum scribit. Tum quo ordine, et apud quos homines Dauid errantis causam sit defensurus, explicat.


5. Proposita est historia, que adulterium habeat et homicidium. Nam ita reperimus in libro scriptum  esse Regnorum ; quia Dauid rex cum deambularet in domo sua, lauantem se Urie uidit uxorem, amauitque illico, et iussit accersiri. Deinde uirum eius innocentem, ut Scriptura inducit, bellatoribus obiici iussit acerrimis, ut ui 709 opprimeretur hostili. Hec facta sunt, nec negantur: quomodo igitur defenduntur? Bene admonet Euangelica lectio , etiam cum peccatum [a 1Kb] appareat subreptum; tamen debere esse iudicis iudicium: ac memorem unumquemque esse oportere sue conditionis et meriti. Sepe enim etiam in iudicando maius peccatum iudicii est, quam peccatum ipsius de quo fuerit iudicatum. Nam si prescriptum est a quibusdam [b 2Kb] sapientibus mundi, ut in iudicando caueatur, ne maior pena quam culpa sit, idque seruatur:  quanto magis id seruandum uidetur, ut unusquisque de alio iudicaturus, de se ipso prius iudicet, nec minora in alio errata condemnet, cum ipse grauiora commiserit? Quis es igitur tu, qui Dauid sanctum uirum iudicas? Gentili dico, Iudeo dico, Christiano dico; et ideo tripertito mihi distinguendus esse uidetur tractatus, unus aduersus gentiles, alius aduersus Iudeos, tertius apud Christianos.



CAPUT III.

Gentiles monet, ne tam errantem, quam penitentem Dauid respiciant, quia sicut illud est hominibus commune, ita hoc rarum in regibus. Tum quam procliue sit uinci libidine, declarat, et adductis sanctorum uirorum exemplis confirmat.

 6. Primus ergo aduersus gentiles mihi sermo est, qui plerumque obiectare consueuerunt: Ecce quomodo Christiani innocentiam sequuntur, fidem preferunt, religionem uenerantur, castitatem docent, quorum principes et homicidia et adulteria fecisse produntur? Ipse Dauid de cuius genere, ut dicitis, nasci Christus elegit, homicidia sua et adulteria decantauit. Et quales possunt esse discipuli, quorum tales magistri sunt?

7. Quid igitur? Negamus factum, an repudiamus magistrum? Nihil horum. Sed qui speciem obiicit, communitatem consideret. Species facti est, communitas nature. Nihil ergo mirum si intra generalitatem species est. Agnosco enim hominem fuisse  Dauid, et nichil mirum: agnosco commune, ut homo peccet. Nec enim noua infirmitas conditionis humane, magisque mirum uidetur si homo peccato careat [c 1Kb] quam si peccatum aliquod affectet. Igitur peccauit sanctus Dauid, nullo ambiguo uos tenebo, fecit adulterium, commentus est homicidium, et commentus est et peregit. Peccauit quod solent reges; sed penitentiam gessit et fleuit, quod non solent reges. Rogauit ueniam, non arrogans potestatis, sed infirmitatis sue conscius; prostratus in terram cilicio se operuit, oblitus imperii, et memor culpe.

8. Quem mihi huiusce modi reperias uirum 710 qui in potestate constitutus non magis peccata sua diligat, culpam predicet, crimina defendat; qui putet sibi quod non decet, non licere: qui se legibus obstringat  suis; et quod per iustitiam non licet, nec per potestatem licere agnoscat? Non enim soluit potestas iustitiam, sed iustitia potestatem; nec legibus rex solutus est, sed leges suo soluit exemplo. An fieri potest, ut qui de aliis iudicat, suo ipse sit liber iudicio, et in se suscipiat, in quo et alios astringat?

9. Bonus ergo Dauid, et multo admirabilior qui potestatem uicit, quam qui amorem. Castitas enim corpori nonnumquam defertur, frequenter errori; potestas Deo subditur; et facilius quis se in amore cohibeat, quam in potestate moderetur. Non ergo ignoscis quod minus est, in quo maiora miraris. Lubrica enim in omnibus hominibus et prona natura peccandi; lubrica etiam in bonis moribus licentia potestatis, et oblatio facultatis. Non enim distat  ira regis ab ira leonis; sed qui stimulat illum et admiscetur, peccat in animam suam. Caueat ergo ne stimulet aliquis potestatem, ne cassibus anima irretita corporeis, uitio se non possit exuere. Non ergo mirum si etiam Dauid specie lapsus est potestatis; sed multo amplius admirandum, quod fidei contemplatione reuocatur.

10. uidetis igitur quod potestas hec secularis frequenter nichil prosit, et plerumque obsit; sepe enim culpe exitus in auctoritate est potestatis. Noli igitur quicumque es rex, de potentia et facultate presumere; cor enim regis in manu Domini. Noli tibi de populorum subiectione blandiri; quia non saluabitur rex per multitudinem uirtutis sue, nec  gigas saluus erit in multitudine uirtutis sue. Non enim in altis tabernaculorum fastigiis, pretiosoque tectorum culmine, sed super timentibus eum bene placitum est Domino, et his qui sperant super misericordia eius.

11. Lubricam igitur uidemus ad uitia potestatem, nec tamen semper inflexam dixerim; quoniam regali potestate sublimem et Dauid legimus cultus auxisse diuinos, et Salomonem templum Deo consecrasse.

12. Nunc illud quod perstrinximus, asseramus, facultatem imperandi, incentiuum esse peccandi, et secundum historie seriem prosequamur. Non adulterasset Dauid alieni ius thori, et federati pacta coniugii, nisi nudam et lauantem mulierem de domus  sue interioribus uidisset. Et ideo bene scriptum est: Non intendas in mulieris speciem: et non concupiscas mulierem . Ait alibi: Ab omni irreuerenti oculo caue . Nihil de continentie tue uirtute presumas. Etenim fornicatio mulieris in extollentia oculorum, et in palpebris illius agnoscetur ; et ideo causam primo peccati fuge. Nemo 711 enim diu fortis est. Neque fragili tantum, sed omni homini dicitur: Non te uincat concupiscentia forme ; si non uis uinci, non congrediare peccatis, ne de te uitia coronentur; neque capiaris oculis, neque abripiaris palpebris . uilis tibi mulier uidetur ad pretium, [a 1Kb] sed fortis ad uitium; quia mulier uirorum pretiosas animas capit .

 13. Difficile est itaque ut quisquam libidinis irretitus illecebris, immunis euadat. Nec mea tantum hoc sententia difficile iudicatur: sed etiam sancti Salomonis Prouerbiis impossibile iudicatum est, qui suo ductus exemplo ait: Ligabit quis ignem in sinu, uestimenta autem non comburet? uel ambulabit quis super carbones ignis, pedes autem non comburet ? Caue ergo et tu ne intra sinum tue mentis ignem libidinis et amorem accendas; ne corporeum uestimentum illo animi consumatur incendio, ac perpetuitatem resurrectionis amittas: uel certe uestigium tue mentis uratur, si per libidinum faces tibi putaueris esse gradiendum. Nam qui uritur corde, comburitur corpore.

14. Omnibus igitur modis lasciue mulieris uitandus  occursus est. [b 36Kb] Et ideo prudentiam discipulam acquire tibi, inquit, ut te custodiat ab uxore aliena et fornicaria ; ne te laqueis labiorum suorum teneat obligatum, et criniculis erroris inuoluat. Itaque unde debeas cauere meretricem propheta te docuit , ut a fenestra caueas huius ingressus. A fenestra enim domus sue intrat. Fenestra eius est oculus: et ideo ab omni irreuerenti oculo caue, ne per fenestram intreat amor, libido penetret. Etenim  mulier fornicaria illicit uisu amatorem; et nisi petulantem obtutum mentis animique compescas, mors ingreditur per fenestram. Non est desidiosa petulantia meretricis, non otiosa lasciuia, que facit iuuenum uolare corda; ut proprie mentis nequeant tenere constantiam, et huc atque illuc feruido amore rapiantur. Caue ergo huiuscemodi mulierem , que pedibus non quiescit, foris errat, insidiatur per angulos, oculis ligat, uerbis illicit, institis lectum intexit suum, et tapetis ab Aegypto stratis; neque enim de cogitatione diuina, sed de seculari illecebra, assumit ornatum: que merito uirum suum dicit absentem, quoniam non potest adultera omnis Christum habere presentem.

 15. uides igitur quantis rebus etiam sanctorum corda capiantur; et ideo ne mireris, si etiam sanctus Dauid captus est. uir quidem magnus, et qui Allophylum immanem corpore, armis quoque bellicis inhorrentem fide uicerit, sed utinam se ipse uicisset, utinam sicut illum aduersarium strauit, sic interiorem aduersarium suum sternere ac superare potuisset! Grauior est pugna eius qui intus, quam illius qui foris dimicat.

16. Sed quid de solo Dauid loquor? Accersamus etiam alios ad tractatum huiusmodi, ne imbecillitatem Dauid magis, unius scilicet hominis putemus; quam corporee conditionis fuisse infirmitatem. Samson ualidus et fortis leonem suffocauit, sed amorem suum suffocare non potuit: uincula soluit hostium,  sed suarum non soluit nexus 712 cupiditatum; messes incendit alienas, et unius ipse mulieris accensus igniculo messem sue uirtutis amisit. Salomon templum Deo condidit, sed utinam corporis sui templum ipse seruasset! uerum ad ipsum a quo dicessit, reuertatur oratio. Triumphauit Dauid in decem millibus: sed errauit in uiginti et amplius millibus; et quia errauit, hominem se esse cognouit, confessus est culpam, ueniam deprecatus est dicens ad Dominum: Domine, ne in ira tua arguas me, neque in furore tuo corripias me. Miserere mei, Domine, quoniam infirmus sum . Si Dauid infirmus, tu fortis es? Si Salomon lapsus est, tu immobilis? Si Paulus primus peccatorum, tu potes primus esse sanctorum? Ergo si errauerunt iusti, errauerunt tamquam homines,  sed peccatum suum tamquam iusti agnouerunt. Si iusti pene atrocioris exceperunt sententiam, tu quemamodum tibi spem impunitatis proponis, cum Scriptura dicat: Si iustus uix saluus fit, peccator et impius ubi parebit ?

17. Aduertitis ergo, filii, quam plerumque etiam bonum propositum subruat causa mechandi; et ideo causas ipsas primo fugere et uitare debetis. Non uis amore capi? Noli in speciem mulieris intendere,  quia oculi tui qui cum uiderint alienam, os tuum loquetur peruersa, et iaces tamquam in corde maris, et sicut gubernator in magno turbine. Magnam enim faciunt tempestatem multitudines cupiditatum, que uelut quodam in freto corporis nauigantem hinc atque inde perturbant, ut gubernator sui animus esse non possit, [a 1Kb] diem ac noctem caligine amoris ignorans.

18. Oculis igitur excitatur libido, sed ebrietate succenditur. Omnis enim ebriosus et fornicator, pauper fiet. Nec tibi de potentia blandiaris potandi. Ne ebriatus est, et qui non inebriatus est diluuio, inebriatus est uino. Sed ille naturam uini ignorabat, non enim ante potauerat: tu in illo didicisti cauere quid debeas. Lot per somnum deceptus est, et tu si  non uis decepi, somnum mentis tue discute, ne ebrio illudat filius aut filia dormienti. Non pietas illic, sed ebrietas reditur: nec pater illic, sed dormiens circumscribitur. uis non aduri? Noli ad ignem accedere. uis non precipitari? Nutantia fuge, prerupta caue, caduca declina et labantia.

19. uides igitur in illis qui iusti esse meruerunt, non alteram fuisse naturam, sed alteram disciplinam. Post primi hominis lapsum, iustamque sententiam, cum in uno carnis damnatus sit appetitus. uitium traxit conditio, infecit culpa naturam; sed nature ipsius uitium fides temperauit, et deuotionis intentio mitigauit offensam.

20. Conuertimini igitur ad Dominum gentes, scitote quoniam Dominus Deus est: ipse fecit nos, et  non ipsi nos. Scitote quoniam caro sumus et puluis. Relinquamus ergo que fecimus, et ipsum nostri ueneremur auctorem, qui uitam dedit, peccata donauit, qui solus potest dicere: Ego sum, ego sum, qui deleo iniquitates uestras, et memor non ero . Magnus plane et misericors Deus, qui beneficium confert, nec beneficii munus exprobrat. 713 Miramini quod Dauid regem fecerit, uictoremque multarum gentium? Sic seruulos suos consueuit euehere. Non auarus munerum, nec beneficii parcus, nec gratie angustus et frugi; sed opulens largitatis, quos redemit a peccato, auget in premio. Hec aduersum gentiles.



CAPUT Iu.

Iudeos perperam credentes Dauid, qui obnoxius fuit peccato, uel Salomonem, cui dicta de Christo non conueniunt, esse Filium Dei, redarguit; et prauam quorumdam hereticorum de Filio Dei interpretationem confutat.


21. Sed quoniam tripartitam diuisionem tractatus huius polliciti sumus, unam aduersus gentiles, aliam  aduersus Iudeos, tertiam apud Ecclesiam; nunc contra Iudeos uidetur esse tractandum. Quid igitur nobis propositum sit recenseamus. [b 1Kb] Titulus, inquit, psalmi Dauid intellectus, cum uenit ad cum Nathan propheta: cum intrauit ad Bethsabee . Nempe historia hec et adulterum Dauid inducit et homicidam, et hunc uos, Iudei, dicitis esse Dei filium? Sed Deus uirtutum est, non criminum. Et de hoc dicit Deus Pater: Thronus eius sicut dies celi ; qui dolum fecerit, [c 1Kb] peccata non uicerit? Et quomodo scriptum est: Nemo sine peccato, nisi unus Deus ? Si igitur non potest non esse Deus, qui Dei filius est, utique Dei filius arbiter iustitie est, non obnoxius culpe.

22. Qua autem opinione uel Dauid Dei filium iudicatis,  uel Salomonem putatis? An quia scriptum est; Deus iudicium tuum regi da, et iustitiam tuam filio regis ; et quia [d 1Kb] titulus psalmi in Salomonem psalmum LXXI dicit esse compositum? Sed quem Salomonem dicat, aduertite. Salomon enim pacificus est, hoc habet interpretatio. Psalmus in eum dicitur, quem uere scimus esse pacis auctorem. Quomodo autem Salomon pacificus? Non hoc Ioab sanguis ostendit, quem inter altaria templi iussit occidi; non Adonie pena, quem affinitatis regie reum perculit, nec matris obsecratione ab indignatione reuocatus. Quomodo autem in Salomonem Dauid filium existimas conuenire quod scriptum est, quia permanebit cum sole et ante lunam, in secula seculorum ; cum ille breuis uite adeptus usuram,  angustis terminis uiuendi spatium transegerit? Quomodo autem de eo dieitur: Dominabitur a mari usque ad mare ; cum ille intra Syriam constitutus, hoc est, intra unius regionis prouinciam, circumscriptos fines habuerit imperii. Solus autem Christus usque in orbis totius terminos suum propagarit imperium? Solus enim iste est, de quo bene psalmi series prophetauit, quia reges Arabum et Saba dona adducent, et adorabunt eum omnes reges terre: omnes gentes seruient ei . Hunc enim nouimus gentibus uniuersis et nationibus imperantem, incircumscripto imperio, interminata potestate. Non ergo Salomon Dei filius.

23. Sed qua ratione eum Dei filium putauistis? An quia sapiens fuit? Sed hic sapientiam postulauit,  714 ut quam non habebat, acciperet: Christus ipse sapientia est, naturaliter in uniuersum habens, quod in rebus humanis Salomon accepit per gratiam. Denique quod accipitur ex tempore, in tempore possidetur. Salomon enim sapientiam nec in principio sui habuit, nec in fine possedit. Neque enim habere se credidit quod poposcit; et postea auersus a Dei cultu, non quasi sapiens, sed quasi insipiens lapsus  est, ut offenderet. Offendit in tantum, ut etiam quod meruerat, amitteret. Cur igitur hunc Dei filium credidistis? An quia templum Deo condidit? Sed hinc Dominum et Deum non esse credere debuistis, quia scriptum est: Nisi Dominus edificauerit sibi domum, in uanum laborauerunt qui edificant eam . In uanum laborauit, qui edificauit id templum, quod subiectus ignis exussit. An quia Dauid patri ipsius dictum est: Non tu edificabis mihi domum . . . . . sed cum tu dormieris, excitabo semen tuum post te; et ipse edificabit domum nomini meo . uerum ibi quoque templum non corporale, non materiale promittitur, neque enim Deus in manufactis habitat, sed templum est sancta Ecclesia, que utique non humana, sed celesti uirtute fundatur.

 24. Nam si prestantioris licet, sed humane tamen uirtutis opera miremur, multos huiuscemodi reperimus, quos cum Dauid et Salomone comparare possumus. Et ideo ubi operis equalitas est, non est excellentia potestatis. Nec plures possumus dicere Dei filios, cum unum Dei filium legerimus; sed non ex beneficiis suis que in parentes nostros contulit, facienda est iniuria Dei filio. Multi enim preclari uiri: sed per unum Iesum Naue stetit, inquit , sol contra Gabaon. uidetis eum ultra Dauid regis processisse uirtutem; terrenis enim Dauid, non sideribus imperauit. uidetis etiam solem ministrum esse, non dominum, qui etiam uoci seruierit humane. Stetit tamen, quia in Iesu et typum futuri agnoscebat,  et nomen. Neque enim in sua uirtute iehsu Naue, sed Christi mysterio celestibus luminibus imperabat; designabatur enim Dei filium in hoc seculum esse uenturum, qui mundani luminis occidentis et iam uergentis in tenebras, uirtute diuina differret occasum, lucem redderet, inueheret claritatem. Enoch quoque raptus est ad celum: sed tamen ille raptus est, hic regressus. Raptus est ille, ne malitia mutaret cor eius; hic ipsam malitiam seculi huius aboleuit. Elias curru atque equis ascendit ad celum; Christus autem descendit e celo, nec curru et equis, ut ille conscendit, quia ille aliter nequiuisset; hic autem propria uirtute remeauit. Eliseus in Iordane leprosum lauare precepit, ut ab omni contagione mundaretur; hic in Iordane totum diluit mundum. Moyses  ipse cui crediti sunt populi Iudeorum, aquam diuisit; et ille quidem diuisit elementa, quia non diuisit potentiam Trinitatis; separauit moles aquarum, quia Patrem non separauit a Filio.

25. uidetis quanti uiri, et qualium documenta operum dereliquerunt. Quemadmodum igitur 715 quos pares Dauid regi uel Salomoni uirtute cognoscitis, conditione impares iudicatis, ut Salomonem Dauid filium putetis ad Dei sedere dexteram? Presertim cum ipse Dauid euidenter de quo dictum esset, expresserit; neque enim de filio suo diceret: Dixit Dominus Domino meo: Sede ad dexteram meam . Quomodo enim filium suum Dominum nominaret? Lex prohibet, repugnat religio, abhorret fides ut ad dexteram  Dei omnipotentis mortalem hominem loces. Alius est ille qui sedet ad dexteram, qui corpus suscepit, non qui cepit a corpore; qui ante luciferum genitus est, id est, ante omnium luminum claritatem; quoniam ipse creauit uariorum luminum dignitates: nam Salomon utque post luciferum est. Salomon sacerdos non fuit; et ideo dici ei a Domino omnipotente non potuit: Ex utero ante luciferum genui te ; dici ei non potuit: Tu es sacerdos in eternum secundum ordinem Melchisedech ; maxime cum illo tempore quo Salomon fuit, secundum ordinem Aaron, non secundum ordinem Melchisedech, fuerint sacerdotes. Adhuc enim sacerdotes sanguinem hircorum atque taurorum pro peccatis plebis et erroribus offerebant: postea uero quam  Christus aduenit, qui semetipsum pro salute obtulit mundi  semetipsos ceperunt offerre pro hostiis sacerdotes.

26. Itaque una questione Dominus noster iehsu Christus omnium hereticorum ora sepsit, sacrilegia conclusit. Non solum enim Iudeos, sed etiam Photinianos, et Arianos, et Sabellianos hac redarguit questione: et ideo nobis  iam de Arianis, qui non multum a Iudeis differunt, Photinianisque et Sabellianis aliqua in istius questionis tractatu perstringenda sunt. Taceat ergo Photinus, qui Christum Dauid filium, non Dei dicit; et taceat, damnatus uoce celesti. Quomodo enim dicit  Christum filium Dauid esse, cum ipse Dauid dixerit in libro Psalmorum: Dixit Dominus Domino meo: sede a dextris meis; donec ponam inimicos tuos scabellum pedum tuorum ? Si Dauid, inquit, Dominum illum uocat, quomodo eius filius est ? Non ergo Dauid filius, sed Dei filius Christus. Taceat etiam Sabellianus; et cum legit Dominum Domino dixisse, intelligat non eumdem et ipsum esse, qui dicit, et cui dicitur: nec enim sibi Pater dixit: Sede a dextris meis; nec sibi dixit: Ponam inimicos tuos. Et aliquando intelligant omnes eum Filium esse, qui a dextris sedet. Et hanc distinctionem inter Patrem Filiumque custodiant, ut sit distinctio Patris et Filii, quod alius Pater, alius Filius, quia una in sede, una maiestate potiuntur, et  sedent, non pro discerniculo dignitatis, nec pro ordine potestatis, sed pro copula caritatis: unam Patris et Filii intelligant potestatem, in quo et Arius conticescat, qui contraria Sabellio erroris urget uestigia. Audiat Dominum Domino dicere, audiat ad dexteram Patris Filium sedere; et desinat 716 de sermone atque ordine hominum diuinitati facere questionem. Nec argumentetur hic, quia Pater dicit, sede; legimus enim et alibi, etiam sine Patris dicto sedere Filium, sicut scriptum est: Et sedet ad dexteram Dei . Et alibi: Amodo uidebitis Filium Hominis sedentem ad dexteram Dei . Ipse est enim cui dicitur, sede, qui Filius hominis nominatur: audit quasi homo, sedet quasi Dei filius.  Quid hac potest dici precellentius potestate, que etiam carnem hominis ad dexteram Dei collocauit; et infirmum illud conditionis humane, postquam tamen uerbum caro factum est, diuinitati copulauit eterne?

27. Sed quid hoc est? Posteaquam Photinus obmutuit, Arius conticuit, Sabellius uocem perdidit; adhuc tamen heresim diuersa contra Ecclesiam excitantem ora conspicio. Nam ecce Manicheus et ualentinianus, et omnis deriuatio Manicheorum in [a 1Kb] eo telo nititur, quo alii sunt perempti; et fidei preiudicium, fidei testificatione molitur. Ait enim detestanda heresis: Ecce negauit Christus filium se esse Dauid ; et ideo, inquit, credendum est quod non susceperit carnem. Quibus apertissime in  ipso principio Euangelii Scriptura respondet, cum dicit: Liber generationis Iesu Christi filii Dauid . Cur igitur aut alibi Dauid filius dicitur, aut alibi Dauid filius denegatur; nisi ut intelligas aliud esse secundum substantiam diuinam esse filium, aliud secundum carnis susceptionem? Nam secundum substantiam diuinam, Dei Filius est; secundum carnem filius Dauid. Itaque ubi generatio secundum carnem describitur Saluatoris, Dauid filius nominatur: ubi uero plenitudo confessionis exigitur, cum designatur generatio Saluatoris, non uult se Dauid filium, sed Dei nominari; [b 1Kb] designatio enim maiestatis eius naturam interpretatur. Sed iam redargutis seuorum interpretationibus, ad Ecclesiam sermo uertendus est.



CAPUT u.

Confirmat rationes aduersus Iudeos atque gentiles adductas, et sermonem ad Ecclesiam conuertit.


28. uerum quod sepe titulum quinquagesimi psalmi repetimus, non presumptionis, sed infirmitatis est exemplum. Uno enim die uel per angustias ingenii, uel per fragilitatem uocis omnem seriem non possum explere tractatus. Et ideo quoniam superiori die aduersus Iudeos noster sermo directus est, quos quidem eo usque documenta fidei subegerunt, ut Christus in celesti solio collocaretur: quod utique in hominem non potest conuenire. Neque enim alium nisi Dei Filium ad dexteram Dei sedere credibile est. Non alius utique nobis sedere ad dexteram Patris nisi Dei Filius, remotis omnibus ambiguis, estimandus  est. Rursus quoniam Scriptura habet: Ex fructu uentris tui ponam super sedem tuam ; idem utique Dei Filius carnem ex Maria suscepisse credendus est, in qua prophetici fructus est uentris: ut uere successionem originis recognoscas, illumque 717 Dei Filium, factum postea filium hominis per  susceptionem carnis, in Patris throno celesti sedere non dubites. Neque enim Christus sedem aliquam regalem hoc habuit in seculo, ut putes aliam sedem Dauid [c 1Kb] similem esse promissam; maxime cum ipse dixerit Dominus: Regnum meum non est de hoc mundo .

29. Conclusi itaque undique, eo perfidie sue ten tamenta deriuant, ut incredibile esse asserant, quod Deus susceperit carnem: qua ratione autem non potuerit suscipere, explicare non possunt. Quero enim utrum impossibilitatis, an iniurie causa existiment carnem a Deo suscipi nequiuisse? Si impossibilitatis, aliquid ergo impossibile Deo: nichil enim est quod facere uoluerit, et facere nequiuerit. Superest ergo ut aut uoluisse, aut noluisse doceatur.  Quod autem maius indicium uoluntatis, quam quod ipse dixit: Palam apparui non querentibus me . . . . Expandi manus meas ad populum non credentem, et contradicentem ? Si ergo uoluit et potuit, an putamus eum causa iniurie noluisse? Et quam diuinitas sui sentit iniuriam? Expers enim est contumelie, neque subiecta nostris est passionibus; neque enim caro uel detrimentum diuinitati afferre potuit, uel augmentum.

30. Qui tamen hoc obiiciunt, quod Dei Filius carnem suscipere non potuerit? [d 1Kb] Si gentiles, qui deos suos  humana specie uisos esse testantur? An rex eorum, quem illi suis diis omnibus anteponunt, prodigiales formas potuit pro amore suscipere: Christus carnem  hominis, quem ad imaginem sui fecit, atque illud prestantissimum opus suum suscipere pro mundi salute non potuit; et pulchrius illis uidetur propter adulterium alieni thori, quam propter redemptionem omnium hominum speciem carnis assumptam? Quod si Iudeus hoc obiicit, quomodo legit: Ecce uirgo accipiet in utero, et pariet filium; et uocabitur nomen eius Emmanuel , quod est interpretatum, nobiscum Deus? Quomodo legit: Ecce qui loquebar adsum ? Quomodo autem lectum asserit: Ecce sicut panthera . . . . . et sicut ursus aporiatus occurram eis ? Dei ergo filius carnem suscipere non potuit pro redemptione omnium, cum ipsi negare non possint quod pro nostrorum supplicio peccatorum, affectum quemdam Deus ferine  crudelitatis induerit; ut qui natura pius est et misericors, nostrorum tamen scelerum atrocitate commotus, assumat in nos quamdam seuitiam bestiarum?

31. Sed iam quia et superiore die et hodie Iudeis satis responsum arbitror, apud uos mihi, fratres  dilectissimi, prophetici facti ratio prestanda est. Etenim cum primum legeretur hic psalmi titulus, quod uenerit Nathan ad Dauid, cum intrauit ad Bethsabee, diximus plurimos serie historie huius confundi: et ideo tractatum eius assumpsimus tripertitum; diuisionemque tractatus 718 ita putauimus esse faciendam, ut apud Gentiles lapsus conditionis non negaretur, correctio erroris astrueretur; apud Iudeos autem ideo lapsum esse sanctum Dauid doceremus, ne amplius Iudeorum perfidia claudicaret, eumque uel Dei filium desinerent credere, quem uiderent communi conditione obnoxium fuisse peccato; [a 1Kb] Christiani uero surgentis Ecclesie mysteria possint aduertere. Tripertita ergo diuisio facta est, una secundum naturam, alia secundum fidem, tertia secundum  gratiam; nec infirmitas excludit a uenia, et fides excusat a culpa, gratiam quoque promissam iam dudum sacramenta conciliant.



CAPUT uI.

Ecclesiam docet, cur Dauid ac plerique alii Dominici generis auctores in errorem labi permissi sint; et ut inde facilius mysteria eruat, historiam homicidii et adulterii ipsius Dauid recenset.

32. Peccauerit Dauid ne totus mundus erraret; peccauerit sibi, ut nobis omnibus emendaret; postremo peccauerit in corpus suum  peccauerit in corpus suum, ut in Christi corpore redimeretur: ecce quem uix defendendum putabamus, iam cernimus predicandum.  Quis enim est qui nolit diuina magis in se munera, quam humana opera predicari? Arbitramur enim secundum apostolum  iustificari hominem per fidem, sine operibus Legis: iustificetur ergo ex fide Dauid, qui per Legem peccatum agnouit, sed peccati ueniam per fidem credidit; iustificetur Dauid, [b 1Kb] quia in peccato eius subrepto Ecclesie mysteria refulserunt.

33. Dicit aliquis, qua ratione et adulterium et homicidium commiserit Dominici generis auctor electus a Deo? Aliud dico: Talis auctor Dominici fuit corporis eligendus. Quid est enim corporatio, nisi remissio peccatorum? Et ideo exsors peccati esse non potuit, ut diuinam gratiam et exemplo preferret et nuntio. Denique ea dispositione Bethsabee et Thamar [c 1Kb] inter auctores Dominici generis computantur:  quarum altera adulterium fecit, altera commisit incestum. Ea dispositione et Achab et Iechonias, sicut Mattheus Euangelista descripsit , annumerantur maioribus Christi, ut omnes homines  redempturus, beneficium a suis maioribus inchoaret; [d 1Kb] simul ne qui se subiecit usque ad corporis passionem, nobilitatem captasse immaculate originis uideretur. Hominum enim ista iactantia est, alienam gloriam, non suam querere; et tamen inter ipsos homines maior uirtutis, quam nobilitatis est gratia. Simul edendum exemplum fuit, ut intelligerent omnes maiorum probra non posse posteris esse dedecori; quod unusquisque successionis maculam proprie merito possit abolere uirtutis. uides quantos 719 et quam grauiter criminosos Dominice generationis series comprehendat, de quorum origine propter te nasci Christus non erubuit? Et hec si credas, diuine miserationis in te munera sunt, et hoc celestis insigne est potestatis. Superabundauit  enim peccatum, ut superabundaret gratia. Non fuerit igitur Dauid exceptus a culpa, ut esset electus ad gratiam.

34. Sed iam mysteria ipsius recenseamus historie, et ex ipsis Scripturarum fontibus hauriamus; atque ut omnem seriem mysteriorum introspicere possimus, textum ipsius repetamus historie. Sic enim in libro Regnorum meminimus expressum , eo quod Dauid cum lauantem uidisset Bethsabee Urie uxorem, adamauerit; deinde domum uenire preceperit, cum absens esset uir mulieris; non multo post maritum eius reuersum esse, nuntium belli, religiosum sane et deuotum uirum, qui belli tempore non putauerit sibi ingrediendam domum, cum socios bello uideret intentos, nec domesticis in  tabernaculis, sed in preliaribus tentoriis excubantes; postea iussu Dauid in bella reuocatum, sub ea preceptione, ut obiiceretur aduersariis bellatoribus, quo morte uiri liberam copiam potiende mulieris rex haberet. Et hic nonnulla est peccati uerecundia, et pudor culpe, quod latebram quesiuit erroris; et iniuste necis non auctoritatem sibi iure regie potestatis assumpsit, sed inuidiam declinauit. Culpam fatetur, sed tolerabilior est que premitur uerecundia, quam que insolentia predicatur. Mortuus est igitur Urias, bellatoribus obiectus, sed postea iidem qui eum peremerunt, iussu Dauid, expugnata urbe, sunt perempti. Hec est historie series, in qua profunda licet spectare mysteria.



CAPUT uII.

Diuino inuocato Spiritu, incipit detegere mysteria, que sub Dauid ac Bethsabee adulterio, nec non sub ipsius partu uelabantur.


35. Et quoniam Dauid non defendendum neque  enim meo eget auxilio, sed excusandum recipimus, uel potius predicandum; ne in tanto mysteriorum profundo uacillem, iustum est ut eius ore utar, cuius utor historia. Utar igitur responsorio Prophetico dicens: Cor mundum crea in me, Deus, et spiritum rectum innoua in uisceribus meis . Nemo enim sine Spiritus sancti infusione, tanta diuini recessus potest spectare mysteria. Etenim si ille tantus propheta, Spiritus sancti petit sibi munus infundi, quid facere infirmus debeat; cum presertim etiam Apostolus sanctus populi quoque se putet precibus adiuuari, ut aperiatur ei ostium ad loquendum mysterium uerbi. O si mihi ostium illud Christus dignetur aperire! Pulsemus tamen; solet enim exaudire pulsantes, quia ipse dixit: Pulsate, et aperietur uobis . O si mihi se ipse reseraret, quia Christus est ianua: ipse intus, ipse extra, ipse uia que ducit, ipse uita ad quam contendimus peruenire.

36. ueni ergo, Domine Iesu, et aperi nobis fontes tuos, ut bibamus de aqua, quam qui bibit, non 720 sitiet in eternum . uel si de fonte adhuc tuo haurire non possumus, dignare concedere ut de puteo saltem haurire possimus, unde potum Samaritane illi dubitanti adhuc mulieri polliceris. Et tu quidem de fonte omnibus polliceris, sed dubitantibus, ut illi Samaritane, fons tuus adhuc altus est puteus. Bibamus et nos aquam celestium secretorum. Et quoniam ad fontem tuum meruimus peruenire, liceat nobis imaginem saltem mysteriorum uidere celestium.

 37. Itaque, nisi fallor, per Prophetam Spiritum sanctum intelligimus; per adulteram autem licet Synagoge fornicationes uarias estimare. Et ideo multo ante cernimus reuelatum ex Spiritu sancto, et ex familia Iudeorum  Dominum Iesum esse generandum , qui quidem quasi Iudeus ex adultera familia natus est, sed quasi immaculatus ex uirgine. Erat sub Lege, erat quasi sub uiro familia Iudeorum; abolenda fuit Legis obseruantia, ut ueritas substitueretur et gratia.

38. Habemus unum mysterium: accipite et aliud; ita tamen ut memineritis ex prima conceptione Bethsabee natum esse paruulum qui mortuus est, postea natum esse Salomonem: illum paruulum ex conceptione  furtiua; istum uero Salomonem iam ex professione coniugii. Liquet igitur per Dauid intelligi prophetam, per Prophetam populum propheticum, ex quo et ex Synagoga primus ille qui natus est  ad resurrectionis eternitatem peruenire non potuit, nec in uirum perfectum excrescere; sed in exigua sensuum  paruitate, et quadam uirtutis defecit infantia. At uero ille qui postea ex legitima conceptus est copula, populus Christianus, ille sapiens atque pacificus, hoc enim Salomonis interpretatione reseratur, ad incanam longeue resurrectionis etatem, atque ad regnum illud celeste peruenit. Per illum autem populum Lex soluta, per istum gratia reformata est.

39. Accipite etiam tertium mysterium. Quod Dauid [a 1Kb] Hebrei excelsum dicunt, Latini humiliatum interpretantur. Quis est autem uere humiliatus, nisi ille qui non rapinam arbitratus est esse se equalem Deo: sed formam serui accipiens humiliauit semetipsum, factus obediens usque ad mortem ? Hic igitur est qui significatur Dauid, excelsus per naturam, sed humiliatus per misericordiam:  sublimis in diuinitate, sed mitis in corpore. Itaque ubi humiliatus, ibi obediens. Ex eo enim nascitur obedientia, ex quo humilitas, et in eo desinit. Cum enim obediens dicitur factus usque ad mortem  non utique obedientia diuinitatis fuit illa, sed corporis; nec humilitas maiestatis illa, sed carnis. Itaque quantum ad susceptionem corporis spectat, apostolica lectio in quo Christi fuerit humilitas, declarauit: quod uero ad naturam spectat diuinitatis, Euangelica lectione reseratum est: quam pio prosecuti estis assensu, cum audiretis legi, dicente Dei Filio: Ego et Pater unum sumus . 721 Unum enim diuinitate sunt Pater et Filius: sed non unum sunt corporis sacramentum, et diuinitatis eternitas. Nec  solus tamen Apostolus humiliatum dixit esse Dominum, sed ipse quoque se humilem esse memorauit dicens: Tollite iugum meum, quia leue est; quoniam mitis sum et humilis corde . Et tamen non sola interpretatione, sed etiam appellatione signatum est; quia scriptum est: Inueni Dauid seruum meum, oleo sancto meo unxi eum . Et infra dicit: Pater meus es tu ; [b 1Kb] et, Ego dicam illi: Filius meus es tu. Ergo Dauid quem querebamus, inuenimus: seruum quidem specie, sed Dominum ueritate.



CAPUT uIII.

Quid domus regia, in qua deambulat Dauid: quid nudatio et lauatio Bethsabee; quidue quod statim nuda uisa amata sit, significet.

 40. Hic ergo Dauid intra domum deambulauit suam. Que utique domus est Christi, nisi illa de qua dicit: Quia apud Patrem meum multe mansiones sunt ? In illa ergo regia situs humanam conditionem nudam uidit, et miseratus adamauit. Erat enim adhuc nuda uirtutum, quia per insidias serpentis genitalibus erat nature sue [c 2Kb] exuuiis  destituta. Neque enim uerisimile uidetur, ut ante domum regis mulier nudaretur, ante domum regis femina se lauaret : quasi locus lauacro opportuno alius esse non posset. Non quadrat, non congruit, non cum fide conuenit: distat a uero, abhorret a sensu. Talem rex, tam petulantem, tam procacem horrere potuit, non amare. An illa, si non uiro uerecundari, nec regios saltem uereri potuisset aspectus? An illam, priusquam rex uideret, nec ministri eius arcere potuerunt?

41. Ergo si hoc cum fide non potest conuenire: queramus que ista sit nuda, uidelicet humana conditio, omnibus uestimentis exuta nature, carens amictu immortalitatis, et innocentie spoliata uelamine. Nudus est enim qui peccato nudatur et culpa.  Denique ille primus nostri generis peccator, atque utinam solus, antequam peccaret, nudum se esse non sensit, posteaquam peccauit, nudum se esse uidit; et ideo tegendum foliis putauit, quia nudum se esse cognouit. Factus est igitur ille sibi nudus, posteaquam factus est reus culpe. In illo nudata est omnis humana conditio, per successionem nature; non solum culpe, sed etiam erumne obnoxia. Ergo ille se nudum sensit et uidit: unde ita est omnis nostra conditio, ut qui se nudum putauerit, nudum et uideat et sentiat. Denique qui diuitias concupiscit, nudus est: qui contemnit, opulentus est. Adeo suus cuique sensus erumna est, et sua cuique uirtus expers iniurie est. Ergo humanam conditionem primo per Legem sibi Christus in 722 coniugium uindicauit, quam  repudiauit postea. Unde et ait: Quis liber repudii matris uestre, quo dimisi eam ? Hoc igitur genere Christus familiam suam nudam uidit, et amauit: amat enim sanctam Christus animam. Denique amabat iehsu Lazarum et Mariam: amabat Christus Ecclesiam suam, quamuis nudam, quamuis nullo adhuc uirtutum decore uestitam.

42. Denique ut sciamus proposite disputationi Scripturarum seriem conuenire, discamus Ecclesiam mundam, discamus querentem, festinantem et lauantem se ante domum Christi, quando baptizabat Ioannes in Iordane dicens: Ego quidem baptizo uos in aqua in penitentiam: qui autem uenit post me, fortior me est, cuius non sum dignus calceamenta portare: ipse uos baptizabit in Spiritu sancto . Ergo quando baptizabatur  plebs in penitentiam, Christum utique domui eius iam uicina querebat, ut perueniret ad gratiam. Querebat ergo a Ioanne Christum Ecclesia dicens: Annuntia mihi quem dilexit anima mea ; ipsum causam desiderii, ipsum causam lauacri sibi esse  commemorans, sicut habes: Fusca sum et decora, filia Hierusalem, ut tabernacula Cedar, ut pelles Salomonis . Habes causam qua ratione se lauare gestiat, quia fuscam se esse commemorat. Nam quasi interroganti Ioanni, qua ratione plebs multa concurrens gestiret lauari, respondit: Fusca sum et decora, filia Hierusalem. Quia fusca est, lauari desiderat; quia decora est, uideri nuda non metuit. Nolite, inquit, aspicere me, quia offuscata sum, quia non est intuitus me sol. Ergo fuscamur, quando non uidemur a Christo; sed quando uidemur, albescimus. uidit ergo eam ille cui nuda sunt omnia, et interna pectoris occulta esse non possunt; quia scrutator est cordis et renum: nichil huic tectum, nichil est inuolutum. uidit Ecclesiam suam nudam, et uidit, et amauit.  uidit nudam dilectam, et quasi filius caritatis adamauit.

43. uidete quemadmodum uideat, uidete quemadmodum uocet. Non hic adulterii opprobria, sed mysteria castitatis sunt. Tota es, inquit, formosa, amica mea, proxima mea, et reprehensio non est in te. Ades huc a Libano sponsa, ades huc a Libano, transibis et pertransibis a principio fidei . Et bene a principio fidei. Ergo ubi fidem habes, adulterium timere non debes; fides enim coniugii est, fraus adulterii. Sed ut adesse possit a Libano, ante premisit dicens: Exsurge, ueni, proxima mea, formosa mea, columba mea, perfecta mea . Proxima, utique fidei desiderio; formosa, decore uirtutis; columba, gratia spiritali. Penne enim columbe deargentate  eternam illam significant potestatem; et columbe uolatus sancti Spiritus presentiam declarauit. uocat igitur ad se eam Christus, ut ueniat; quoniam spiritalibus iam pretiis dotata ueniebat: Quia ecce, inquit, hyems preteriit, imber abiit, discessit sibi, flores uisi sunt in terra . uidete 723 quemadmodum sancta inuitetur Ecclesia. Hyems, inquit, discessit sibi, ne hyemem nuda formidet, hyemem non temporis, sed infirmitatis, que agrum anime fecundum omni flore dispoliat. Est enim hyems non terreni solis, est hyems mentis, quando animo frigus illabitur, quando uapor animi euanescit, quando soluitur uigor sensus, quando nimius humor exundat et mentem grauat, quando interior caliginat aspectus. Et ideo ait Dominus: uidete ne fiat fuga uestra hyeme  uel sabbato . Bonum enim ut tunc dies iudicii uel mortis adueniat, cum uiget animi blanda temperies, cum celeste mysterium serena luce resplendet, cum cor nostrum ardet in nobis. Tunc enim Christus est presens, sicut testantur in  Euangelio [a 1Kb] Ammaon et Cleophas dicentes: Nonne cor nostrum ardens erat in nobis in uia, cum aperiret nobis Scripturas ? uiget autem animus quando etiam flos uidetur in terris. Quis est iste flos boni odoris, nisi ille qui dixit: Ego flos campi, et lilium conuallium ? De quo et in Esaia scriptum est: Et exiet uirga [b 1Kb] de radice Iesse, et uirga ex radice ascendet et flos ex uirga exiet . Radix utique familia Iudeorum est, uirga Maria, flos Marie Christus, qui quando nostra resplendet in terra, et in agro anime redolet, uel in Ecclesia sua uernat, nec frigus possumus timere, nec pluuiam uereri, sed exspectare iudicii diem.

44. Et ideo Ecclesia ut hunc florem uideret, omni studio festinabat, sicut ipsa testatur dicens: In cubili,  in noctibus quesiui quem dilexit anima mea: quesiui eum, et non inueni: uocaui eum, et non exaudiuit me. Exsurgam itaque, [c 1Kb] et introibo in domum, in forum, et plateas, et queram quem dilexit anima mea . Quesiui, et non inueni eum . . . Inuenerunt me custodes qui circumeunt ciuitatem, me percusserunt, et tulerunt pallium a me . uidetis quemadmodum querat quem desiderat inuenire, ut non timeat uulnerari. Sed hec uulnera non metuenda sunt, sed optanda; quia uulnera caritatis sunt; [d 1Kb] sicut ipsa dicit: uulnerata caritate ego sum . Bona caritatis uulnera. Denique utiliora uulnera amici, quam uoluntaria oscula inimici.



CAPUT IX.

Eamdem materiam prosequitur, ostenditque Ecclesiam Christo, qui uelatam Synagogam despexerit, nudam placuisse; tum eiusdem ad illum inquirendum ardorem describit; ac demum Legis solutionem in Urie nece adumbratam explicat.


45. Merito ergo nuda, quia pallium perdidit: aut fortassis ideo nuda, quia nonnumquam uirtutis est opertum non habere pectus, cor non habere uelatum. Denique uelatam illam, hoc est, Synagogam , que habebat uelamen in lectione ueteris Testamenti, quod modo reuelatur, quoniam in Christo euacuatur; uelatam, inquam, Synagogam Christus despexit et 724 spreuit; unde hodieque uelamen super cor Iudeorum est positum. [e 1Kb] At uero ea que tota ad Dominum mente conuertitur, nuda est  atque perspicua. Cum enim quis conuersus fuerit ad Dominum, uelamen auferetur; ut gloriam Dei speculantes uidere possimus. Denique etiam alibi nudam esse uirtutis indicium est, quia scriptum est: Exui  tunicam meam, quomodo induam eam? Laui pedes meos, quomodo inquinabo illos ?

46. Quam igitur tunicam exuerit, et non inuenerit quemadmodum induat eam, de Scripturis, si possumus, reuelemus. Est enim quedam tunica corporalis, sunt cupiditatum quedam intexta uelamina; et ideo interdum melius est nudum esse corpore, quam corde uelatum. Unde etiam Paulus nos admonet exspoliari multo esse melius quam superuestiri, dicens etiam alibi: Exspoliantes uos ueterem hominem cum actibus suis, induite nouum qui renouatur in agnitione, secundum imaginem eius qui creauit eum . Ergo que exspoliata est, et pedes lotos habet; et ideo que lauit, nescit quemadmodum inquinari possint. Obliuiscitur enim per gratiam,  quod hauserat per naturam. Magnus igitur hic est iustus amor mulieris ante Dauid regiam se lauantis.

47. uerum non solum lauit, sed etiam uocauit; ut in eodem accepimus libro, dicente sancta Ecclesia: ueni, frater meus, exeamus in agrum, requiescamus in castellis, diluculo surgamus in uineas, uideamus si floruit uitis . Non solum igitur lauat, sed etiam Christum ad se uenire prouocat et inuitat dicens: Tibi dabo ubera mea . Nec sua tantum, sed etiam noua ac uetera pollicetur, sicut habes: Noua et uetera, frater meus, seruaui tibi . Et quasi amoris impatiens querit adminiculum alicuius, a quo Christus rogetur ut ueniat. uidete estuantem, uidete desiderantem: Quis dabit, inquit, te, frater meus, lactantem ubera matris mee ?  Et qua ratione querat, et qua gratia inuitet, et quemadmodum possit tenere, demonstrat: quemadmodum foris morantem exspectet, ostendit: et ut domum suam ingrediatur, implorat dicens: Inueniens te foris osculabor te, assumam te, et adducam te in domum matris mee, et in secretum eius que concepit me . uides quemadmodum nuda sit, que non potest tectum habere secretum intemerate utique nature, secretum intime conscientie, non designatum aliqua temeritate uitiorum. Hortus enim clausus est Ecclesia sancta, et immaculata uirginitas, que ideo hanc gratiam meretur a Christo, quia uerbum Dei quesiuit, desiderauit, inuenit, aduigilans ante ostia sapientie, sicut ipsa dicit: Beatus uir qui audierit me, et homo qui uias meas custodierit, aduigilans meis ostiis quotidie,  custodiens postes mei introitus. Exitus mei, exitus sunt uite .

48. Sic Ecclesie sue Christus speciem concupiuit et parauit sibi eam uxorem adsciscere. Sed quia  erat sub Lege , prius nos obseruantie corporalis uinculis relaxandos putauit. Quam uis enim Lex religiosa, Lex iusta, sicut Urie persona inducitur, qui tam religiosus et castus fuit, ut regressus e bello uxorem non recognosceret, nec intraret ad eam; [a 1Kb] tamen quia Urias in Dauid, hoc est, uiro humili, copulam cognouit Ecclesie, a Synagoge coniunctione discedens, locum futuris nuptiis preparauit. Unde et Ioannes typum accepit Legis, qui quamuis esset ex Patribus, parari uias Domini nuntiauit et Ecclesie copulam prophetabat; et ideo occisus inducitur, ut defectum legitime obseruationis ostenderet. Lex enim et prophete usque ad Ioannem. Ergo iam Urias occisus est in typo Legis, ut Synagoga Legis laqueis solueretur, quoniam que sub uiro est mulier,  uiuente uiro, ligata est legi; si autem mortuus fuerit uir, soluta est a lege uiri. Igitur uiuente uiro, uocabitur adultera, si iuncta fuerit alteri uiro; si autem mortuus fuerit uir eius, liberata est a lege uiri: ita ut non sit adultera si fuerit cum alio uiro. Ergo non [b 1Kb] adultera humane conditioni, que licet sub Lege fuerit, tamen abolita quodammodo obseruantia Legis, in gratiam uindicata est.

49. Legis autem obseruantiam non Christus aboleuit. Unde et Uriam non Dauid occidit, sed occidi a bellatoribus passus est: hoc est, profanari ritum obseruantie ex Lege uenientis, per incursionem barbarorum et captiuitatem Iudeorum passus est Christus. Denique Urias, lux mea dicitur. Que autem Christi lux, nisi Lex et Euangelium? Si enim crederetis  Moysi, crederetis et mihi; de me enim ille scripsit . Quia lux Christi in Lege precessit, cuius postea in Euangelii gratia quasi [c 1Kb] in heptamyxo spiritu uniuersa mundi huius impleuit. Hinc ergo Legi carnem sustulit uel Ecclesiam et sibi iunxit: cuius Legis lumen populus hostilis imminuit, quando Legis sancta uiolauit. Imminuta ergo lux Dei est in populo Iudeorum; quia cecitas ex parte in Isrel contigit, donec plenitudo gentium intraret, et sic omnis Isrel saluus fieret.



CAPUT X.

Renouata attentione, altius mysterium in adulterio Dauidico latens, nimirum uerbi diuini cum humana natura coniunctionem scrutatur.

 50. Superest adhuc et quartum mysterium, quod, queso, placidis accipiatis auribus, et mentem nostram, non uerba pendatis; non enim in uerbo est regnum Dei, sed in uirtute. Adulterium factum est, et homicidium factum. Hoc est quod dictum est ad Prophetam: Sume tibi baculum nucinum . Et alibi uirgam nucinam legimus, per quam intelligimus ius quoddam et summam prophetie, que more nucis foris amara in cortice; dura in medio testa, tenera intus est et fructuosa. Etsi igitur in historia amariora auditis, in typo dura cognoscitis; sperate tamen in mysterio fructuosa. Adulterium, inquam, in typo 726 salutis est factum; non enim adulterium omne damnandum est. Denique ad Prophetam dictum est: uade, accipe tibi uxorem fornicariam . Dominus hoc iubet cum ea que fornicata fuerit, esse coniugium: cuius coniugii, ut supra diximus , partus est Christus. Namque filio qui ex fornicatione est natus, a Domino nomen impositum est Iezrahel, quod diuina est generatio. Si ergo pia illa copula fornicarie,  etiam ista utique pia societatis adultere copula est. Sed illa de Iudeis. De diuinis autem non audeo, licet pium, adulterium nominare, ne quem uel sonus sermonis offendat, licet sensus uenerationis in promptu sit; quod potest tamen cautius dici, etsi non expressius, ex disparibus copulis contubernium pium factum est, cum uerbum caro factum est. Non sunt enim legitima consortia diuinitatis et carnis; nec ut quodam federe conueniunt nature, caro anime et anima carni, ita etiam diuinitas et caro iusti seruant quodammodo thori legem. Suscepit carnem Deus, assumpsit animam, per inusitatam nec legitimam incarnationem consortium fecit esse legitimum, ut sit Deus omnia in omnibus.

51. Denique ut scias esse mysterium, interpretare  uocabula. Dauid enim accipis in typo Christi, Bethsabee filia sabbati, aut filia plena, uel puteus dicitur iuramenti. Quid igitur expressius, quam quod filia sabbati caro Christi est; quia misit Deus Filium suum factum ex muliere, factum sub Lege? Eadem plena, quia in passione eius Legis est plenitudo, uel quia plena gratia Spiritus sancti. iehsu enim plenus Spiritu sancto regressus est a Iordane. Eadem etiam puteus iuramenti, hoc est, religionis et fidei. Et bene puteus, quia flumina de uentre eius fluent aque uiue. Hanc ergo assumens sibi Deus uerbum, copulam fecit esse legitimam; quod mysterium ille nuptie designarunt, que sunt in Canticis canticorum, quibus Christo Ecclesia, et spiritui caro nubit. Et ideo circumcursabat et querebat ubique Dei uerbum, quia  uulnerata, quia nuda, quia adultera in omnibus, etsi immaculata in Christo, querebat caro misera redemptorem.

52. Hanc sibi Christus iunxit, ut immaculatam redderet: hanc sociauit, ut auferret adulterium. Et quia sub Lege erat, moriendum fuit, ut liberaretur a  Lege, ut per illam mortem uelut quoddam Legis et carnis matrimonium solueretur. Mortua est igitur in Christo caro, ut nos mortificati Legi per corpus Christi, sicut Apostolus dixit , essemus alterius qui ex mortuis resurrexit, et passiones cupiditatesque carnis, et cogitationes peccatorum que per Legem erant in membris nostris, in illa morte morerentur: nos autem soluti a lege mortis, quasi noua Christi copula, in nouitate spiritus resurgeremus.

53. Et tamen qui Legem in Christi carne soluerunt, eamque putauerunt esse uiolandam, omnes iussu Dauid a bellatoribus interempti sunt. Quo indicio ostenditur id, quod posteriora docuerunt esse signatum, quod eorum qui Christum interfecerunt,  727 nullus euaserit; idque euidentissime reuelatur, eos quos ante mortem assumpserat iehsu, sicut Iudeos, perisse paruulos et informes: eos uero quos post mortem adsciuit in numerum filiorum, regno esse seruatos. Unde iuxta hoc mysterium conuenit quod primus in Iudeis fuerit partus infirmus; ut postea in Christianis fieret fructus eternus.



CAPUT XI.

Parabola Nathan proponitur, atque ad sensum moralem, moxque ad allegoricum traducitur.

54. Sed iam ad nuntium transeamus. Nam superioribus diebus tractatus nobis de illo inuidioso adulterio et homicidio Dauid prophete fuit, decursisque mysteriis non solum nichil quod condemnaretur;  sed etiam quod laudaretur, inuenimus. Nunc tractatus incipit esse de nuntio quem decursi psalmi titulus iam sepe repetitus ostendit. Sic enim est: [a 1Kb] Psalmus Dauid intellectus, cum uenisset ad eum Nathan propheta, cum intrasset ad Bethsabee .

55. Itaque et hec pars historie retexenda est, que huiusmodi est. Diues, inquit , et pauper intra unam erant ciuitatem. Diuiti multa armenta, multe oues; pauperi una ouis, que de pane et uino pauperis alebatur, et in sinu eius requiescebat. uenit hospes ad diuitem; diues neque de armento suo, neque de gregibus suis aliquid abstulit, sed unam ouem pauperis occidit. Hoc ubi cognouit Dauid: Morietur, inquit, uir ille, et restituet quadruplum. Respondit illi Nathan: Tu es. Deinde  aperuit ei celeste mandatum, dicens mandasse Dominum quod multa illi bona, id est, opes regias, sublato de pastorum numero, contulisset, quodque in eum suam misericordiam profudisset; et ideo quoniam peccato exasperasset Dominum, abducenda eius omnia, rapienda ab hostibus, depopulandam domum. Tunc ait ille: Peccaui. Et respondit Nathan: Quoniam peccasse te confiteris, remittet tibi Dominus peccatum; sed filius tuus qui natus est ex Bethsabee, morietur. Hoc filio egrotante, Dauid fleuit, humi iacuit, cilicio se operuit, ieiunauit: ubi mortuum cognouit, surrexit, lauit, cenauit, alios consolatus est.

 56. uidete quam multa. Primo omnium, quod Deus pius et misericors est, et que nobis aduersa contingunt, pro pretio nostri erroris excipimus. Didicimus igitur captiuitatem pretium esse peccati; hec enim decernitur pena pro crimine. Deinde illud aduertimus quod regum lapsus, pena populorum sit. Sicut enim eorum uirtute seruamur, ita etiam errore periclitamur. Unde optandum est nobis, ut regem gloriosum atque perfectum habere possimus. Nos ergo qui regem uolumus habere perfectum, Dominum nolumus habere perfectum? An uero illi possunt uelle hominem esse perfectum, qui Deum nolunt esse perfectum? Illud etiam breuiter textus operatur historie, ut aduertamus quam cito uenie spes secuta sit. Non mediocre autem, quod Nathan denuntiauit  ei, hoc est, inferior propheta. Grauis 728 enim uerecundia pudorque delicti, ab inferiore reprehendi. uidetis quod culpa gratiam minuat. Sciebat Nathan, quod Dauid nesciebat: adeo caligabat animus obumtratus quadam nube uitiorum. Deinde hic est Nathan, qui in superioribus Dauid acceptum Domino prophetauit; ut doleret eodem redarguente peccatum, quo prophetante, meritum fuerat predicatum.

57. Sed iam mysterium requiramus. Duo, inquit, uiri erant in una ciuitate, unus diues, et alter pauper . Quis est hic diues aut pauper, nisi forte unus populus Iudeorum, et alter populus Christianus? Ille diues in Lege, diues eloquiis Dei sibi creditis, diues prophetiis, diues oraculis; hic uero pauper. Sed nolite hanc refugere paupertatem, quam  sequitur regnum celorum. Scriptum est enim: Beati pauperes spiritu, quoniam ipsorum est regnum celorum . Bona paupertas, que quod habuerit, non amittit. Bona paupertas, que si thesauros non habet pecunie, habet tamen thesauros scientie atque sapientie. Nolite, filii, quasi uilem despicere paupertatem. Iste pauper clamauit, et Dominus exaudiuit eum . Nolite quasi magnis inuidere diuitiis: Diuites eguerunt et esurierunt . Sed si uultis habere bona, Dominum querite: Inquirentes enim Dominum, non deficient omni bono . Ergo nolite recusare omnem pauperem. Pauper erat Petrus, et quem donaret, nummulum non habebat; sed pretiosiorem omni pecunia donabat salutem. Pauper ille erat Lazarus in  Euangelio ; sed ille qui ante in ostro diues iacebat et purpura, optabat post exitum uite, stillante digito pauperis refrigerari. Quamuis ille ostro superbus regio et purpuratis uestibus uulnera pauperis diues fastidiosus horruerit, tamen in infernis locatus optabat eo loci fuisse quo Lazarus. Quo loco lectio non uidetur pecuniarum diuitem pauperemque describere; sed eum pauperem qui pro fide et deuotione uulnera corporis non horruerit, famem ieiuniumque tolerauerit.

58. Cum igitur haberet populus Iudeorum in suis gregibus plurimas copias hostiarum; tamen unam  ouiculam quam populus ille pauper habebat, cripuit, gloriose illam subiiciens passioni. uis scire quam ouem? Sicut ouis ad uictimam ductus est , qui pane pauperis alebatur, et potu pauperis utebatur, et in sinu pauperis dormiebat. Nostris enim utebatur alimentis, in nostri pectoris gremio quiescebat. Nam in Iudeorum sinu quiescere se non posse memorauit dicens: Filius hominis non habet ubi caput suum reclinet .

59. Et uenit hospes, inquit, ad uirum illum diuitem. Quis est iste hospes, nisi miserabile peccatum? Etenim culpa in hunc mundum tamquam hospes intrauit, aliena nostre et peregrina nature. Itaque non de suis gregibus hostiam obtulit; sed accepit ouiculam pauperis, et occidit illam. Cuius quidem  passio licet quibusdam [a 1Kb] ad sacrificium salutare profecerit; tamen uidetur illis sui fuisse furoris alimentum, et cibus culpe, incentiuumque peccati. Denique Iudas panem accepit a Christo, et tunc magis repletus est diabolo; quia non accepit ex fide, qui tam hospitali Domino 729 proditionem parabat.

60. Et iratus est Dauid ad illum uirum. Diximus quod per Prophetam Iudeorum populus declaratur, et ideo sub hac figura se ipse condemnat. Dignus est morte uir ille qui fecit hoc, et ouiculam restituet in quadruplum, hoc est, periturum populum Iudeorum, sed cumulatioribus bonis fruiturum populum Christianum; quia prestabilior est presentibus status qui ex resurrectione debetur.

61. Propositum mihi fuit, ut meminisse dignamini,  aduersus eos qui homicidium adulteriumque sancti Dauid arguendum putant, qualicumque meo respondere sermone: et ita fauore uestre unanimitatis tractatus nostri cursus euasit: ut predicandus ore omnium uideretur, quem putabamus non posse defendi. Sed quoniam nostro uir sanctus auxilio non indiget, iam ipse uobis pro se loquatur, et factum suum ipsius dicta defendant.



CAPUT XII.

Dauid peccatum suum Deo confitetur, composito psalmo L, cuius hic uersus aliquot explicantur; imprimis que sit magna misericordia, queue multitudo miserationum, inquiritur; tum docetur, solum Deum iniquitates nostras delere, que cum latere non possint, exemplo Dauid sunt confitende. Demum Arianos in Manicheorum impietatem recidere planum fit.


62. Miserere, inquit, mei, Domine, secundum magnam misericordiam tuam. . Noua, nisi fallor, fratres karissimi, coniunctio ista sermonis, ut magna misericordia diceretur. Non facile alibi lectum memini: et ideo que [b 1Kb] sit magna misericordia, non facile dixerimus. Legimus tamen magnam Dei uirtutem. Et ideo considerantes que magna sit uirtus,  coniicere poterimus, quam misericordiam magnam uoluerit designare. Legimus enim in sancto Hieremia: quis es, Domine? Tu fecisti celum et terram, in magna uirtute tua, et brachio excelso . uirtus ergo magna celum fecit. Que est uirtus magna; Patris, an Filii? Magna utique Patris uirtus est; ipse enim per Filium celum fecit et terram, sicut habes: In principio fecit Deus celum et terram . Sed tamen et Filius magna uirtus est. Nam cum uirtutem Patris Filium legeris , sicut habes Christum Dei sapientiam atque uirtutem, utique cum uirtus Patris Filius sit, magna uirtus est Filius. Quemadmodum igitur omnipotens denegatur, quem fatemur magnam Dei esse uirtutem? Hec igitur magna uirtus celum fecit; quia celum fecit et Filius, sicut habes: Omnia per ipsum facta  sunt . Ergo si et Pater fecit et Filius, utique facti unitas operationis indicat unitatem. Non ergo operatio Patris et Filii discrepat. Si autem una operatio, una utique operationis potestas, et maiestas una factorum est. Hec de Patre et Filio.

63. Quid ergo silemus de Spiritu, presertim cum Scriptura nos diuina non patiatur silere? Dat enim locus opportunissimum testimonium ad sancti Spiritus unitatem cum Patre et Filio 730 comprobandam, ut eius quoque operationem ab opere Patris et Filii dissociare nequeamus. Legimus enim magnam uirtutem Patris esse, quod celum fecit; magnam uirtutem etiam Filium esse, quoniam celum fecit: nec solum fecit, sed etiam firmauit: uerbo enim Domini celi firmati sunt . Ergo si et fecisse et firmasse  celum magne uirtutis est, etiam Spiritum sanctum a maiestate magne uirtutis separare non possumus; quia scriptum est: Et spiritu oris eius omnis uirtus eorum . Namque cum celum fieret et terra, superferebatur Spiritus; de quo alibi ait propheta Dauid: Emitte Spiritum tuum, et creabuntur . De quo etiam alibi dixit: Quoniam uidebo celos tuos, opera digitorum tuorum . Non enim corporalibus digitis Deus celum fecit et terram; sed Spiritus gratia septiformis, illo uidelicet digito de quo habes in Euangelio: Quod si in digito Dei eiicio demonia . Hunc enim digitum alibi Spiritum dixit, sicut habes: Quod si in spiritu Dei eiicio demonia . Si igitur Spiritus Dei digitus est, quoniam brachium Dei Filius  est, utique Spiritus cooperatus Patri et Filio per unitatem operationis celum fecit et terram. Ideo enim digitum Filius nuncupauit, ut tamquam unius corporis, ita diuinitatis exprimeret unitatem. Itaque si magna uirtus celum condidit, utique magna sapientia celum condidit; quia scriptum est: Omnia in sapientia fecisti .

64. Didicimus igitur que magna sit uirtus, colligamus nunc que magna sit misericordia. Si magna  uirtus celos fecit, et magna misericordia debet esse de celo, et magna iustitia debet esse de celo; iustitia enim de celo prospexit, et misericordia uenit e celo. Magna ergo facta misericordia, quia uerbum caro factum est, et habitauit in nobis . Ergo magna uirtus celos fecit, magna uirtus celos inclinauit, sicut legimus: Et inclinauit celos et descendit . Quo ostenditur numquam diuinitatis sue exsors fuisse Dei Filius, nec cum inter homines uersaretur; quoniam etsi suscepit quod non erat, non destitit tamen esse quod erat. Itaque cum dicitur: Et inclinauit celos, et descendit, [a 1Kb] non tam uidetur de celo descendisse, quam ipso descendisse cum celo. Nam cum Pater Filium alloqueretur in terris situm, Angeli ministrarent,  non tam mutasse uidetur sedem Dei Filius, quam transtulisse. Ergo didicimus magnam esse misericordiam.

65. Itaque si magna misericordia est descendisse de celo, que sit multitudo miserationum distinguere atque intelligere debemus. Sequitur enim: Et secundum multitudinem miserationum tuarum dele iniquitatem meam . Non enim idem significat uterque uersiculus; sed illud ad Incarnationem refertur, hoc uero quod sequitur, ad eas referendum uidetur quas Dei Filius in carne suscepit iniurias, quia ieiunauit, quia esuriit, quia fleuit, quia uapulauit, quia crucifixus, quia mortuus, quia sepultus est. Hec enim carnis, non diuinitatis insignia sunt. Et necessarium fuit, ut erumnarum multitudinem miserationum  multitudo depelleret, profutura nobis Dominice certamine passionis.

731 66. Non enim sua peccata delebat, quia peccatum nullum fecerat; sed quia peccatum factus est, nostra erant delenda peccata, sicut Dauid dixit: Dele iniquitatem meam. Quid est dele? uideamus hoc uerbum; non enim otiosum est. Denique et alibi ait: Ego sum qui deleo iniquitates tuas, et memor non ero . Sunt profecto alte impressa quedam conscientie nostre ulcera delictorum, et quedam mentium nostrarum animorumque uibices, que errorum nostrorum obducuntur ulceribus. Habet ergo culpa characteres suos et apices, quibus proditur: quod non ingenio nostro affingimus, sed prophetica auctoritate signamus. Scripta est ergo; et ubi scripta sit uide: [b 1Kb] In pectore, inquit, cordis tui . Hoc est, ibi scripta est culpe series, ubi etiam forma uirtutis; non in tabulis lapideis, sed in tabulis cordis carnalibus. Sed que bona sunt non atramento scribuntur, sed spiritu Dei uiui: que autem uitiosa, graphio ferreo et ungue adamantino. Talis propemodum scriptura, qualis est pena peccati.  Scribitur illa graphio ferreo, hoc uirga ferrea cercetur, sicut scriptum est: Reges eos in uirga ferrea . Alia est illa uirga recta, uirga regni tui : hec supplicio cercet noxios, illa innoxios gubernat imperio. Ergo scripta est culpa: uideamus ubi. Non foris, sed intus in corde tuo et in pectore tuo. Sicut enim prope est uerbum in ore tuo, et in corde tuo: sic infidelibus in ipso corde exprimitur figura peccati, et erroris effigies. Intus igitur est culpa, intus et uirtus. Et ideo Dominus: Sentio, inquit, de me uirtutem exisse : ut ostenderet que bona sunt, de interiore procedere, et contra que mala sunt, de interiore prodire. Non enim quod intrat, inquit, in os, coinquinat hominem; sed quod exit de ore . De corde enim tuo cogitationes procedunt; et ideo caue ne de corde tuo male cogitationes prodeant, que te posteriore tempore arguant et accusent. Non enim Deus testimoniis ad reuincendum te argumentisque indiget: tua te ipsa culpa accusat et prodit.

67. Deinde bene in hoc psalmo Dauid dicit: Et delictum meum contra me est semper . ue enim mihi quod latere cupio, et latere non possum! Quomodo enim latebo, qui inscripta in pectore meo gero meorum indicia delictorum? Nudabitur in illo iudicii die uniuscuiusque pectus, testimonium reddente omnibus conscientia sua, et inuicem accusantibus cogitationibus, aut etiam defendentibus, in die qua iudicabit Dominus occulta hominum. Quis pudor ille, cum prodi omnibus ceperit quod putabamus occultum; cum aperire se ceperit uniuscuiusque imago  delicti, ut unusquisque sui criminis serie reuincatur? Quis pudor cum illum quem despicabilem in hoc seculo iudicabas, uideris esse prelatum; illum seruum tuum, illum quem iuxta seculi huius astutias ineptum et inhabilem arbitrabaris, simplicitatis sue diuitiis cognoueris honoratum? Ergo dum uiuimus, confugiamus ad eum qui potest delere peccatum. Nec uereare quod [c 1Kb] graphio ferreo 732 scriptum est, et ungue adamantino; hic enim portas ferreas adamantinasque confregit, nec timeas culpam fateri.

68. Confessus est Dauid, agnouit iniquitatem suam, agnouit errorem; et ideo ait: Quoniam iniquitatem meam ego agnosco . Dauid agnoscit, et tu non agnoscis? Dauid fatetur, et tu negas? Paulus se nocentem  clamat , et tu innocentem te asseris? Non est igitur maximus erubescendi locus, quando cum plurimis peccati mixta consortia sunt; si sequamur tamen studium corrigendi. Neque rursus paueas, ne culpe confessio teneatur ad penam. Bonus enim et misericors Deus non solum culpas ignoscere confitentibus, sed etiam premia corrigentibus  impertire consueuit; si tamen unusquisque sibi donari petat, quod intelligit non latere. Dic ergo iniquitates tuas, ut iustificeris . Dei uox ista est uolentis ignoscere: Dei uox ista est promittentis, quod tuum uelit delere peccatum.

69. Tibi peccaui, Dauid dicit, et malum coram te feci. Hoc est, etsi homines non uident, sed tu uides; etsi homines me diiudicare non possunt, quia participes delictorum sunt; tu tamen iudex es singulorum, quia expers es delictorum. Quamlibet in corde intimo cogitationes noxie lateant, coram te tamen sunt, qui potes dicere: Quid cogitatis mala in cordibus uestris ? Nempe Christus hoc dicit. Qui ergo nouit quid in corde sit scriptum, potest delere quidquid in corde conscriptum est. Cui se  fateatur noster Dauid non solum in seipso, sed etiam in primo homine peccasse, dum precepta diuina temerantur.

70. Quo licet aduertere, fratres dilectissimi, quemadmodum omnes hereses, dum se impugnant, in se recurrant. Itaque Ariani dum Patris et Filii separant potestatem, in eum furiose exitum disputationis incurrunt, ut cum Manicheis eorum concurrat assertio, illi enim dicunt alterum Deum esse ueteris, alterum noui Testamenti. Quam profanam assertionem Ecclesia sancta condemnat, que unum Deum legit; quia unus Deus Pater ex quo omnia, et nos in ipsum: et unus Dominus iehsu per quem omnia, et nos per ipsum . Utique omnipotens potestas et una Patris et Filii declaratur; ut nec Patrem  a noui Testamenti gratia secernamus, nec rursus ab instauratione mundi Filium separemus.

71. Denique [a 1Kb] consideremus utrum idem Deus utriusque sit eonditor Testamenti. Nempe omnes in primo homine peccauimus, et per nature successionem, culpe quoque ab uno in omnes transfusa successio, est. In quem ergo peccaui, in Patrem, an in Filium? Utique in cum qui mihi credidit, quod non seruando peccaui. Mandatum est homini, ut ab omnibus gustaret que erant in paradiso, sed lignum scientie boni et mali non tangeret . Adam ergo in singulis nobis est. In illo enim conditio humana deliquit, quia per unum in omnes pertransiuit peccatum. uideo summam mihi creditam; uideo que preuaricationis era 733 contraxerim,  dum uetita et interdicta degusto. Hinc debeo commisse sortis usuram; quia creditum mandatorum celestium fenus intemerata fides seruare non potuit.

72. Agnouimus creditum, agnoscamus etiam creditorem. Creditoris nempe ius est ut exigat et relaxet; et ideo idem relaxat, qui ius habet exigendi. Cum igitur in Euangelio Christus dixerit mihi: Remissa sunt tibi peccata tua ; nonne eumdem intelligo dominum sortis, quem arbitrum uenie recognosco? Aut si Pater credidit, et Filius relaxauit, non per unitatem, ut nos dicimus; sed, ut Ariani asserunt, per distantiam potestatis: alius ergo Deus credidit, alius relaxauit? Unde incurrunt, ut Manicheorum perfidiam non euadant. Deinde unum dicendo bonum Deum, aduertant quos laqueos dementie  sue incidant. Si bonus est, qui credidit, quomodo non est bonus, qui relaxauit? Ergo cum illis partem habeant Ariani, [b 1Kb] in quorum assertionem perueniunt. Nec mirum si is qui semel deuiare cepit a uero, nexibus se alieni erroris inuoluat.

73. Et ideo una est sententia, que hereticorum omnium machinas destruat, ut unius potestatis, 734 maiestatis atque uirtutis Trinitatem esse credamus; [c 1Kb] et ideo ab eo quod Filius fecit, non separemus Patrem; nec ab eo quod Pater mandauit, Filium segregemus. Ita enim fiet, ut non alterum Deum ueteris, alterum noui Testamenti inducamus; sed per unitatem potestatis et Filius in Patre, et Pater intelligatur in Filio; et Filius feneretur in Patre, et Pater relaxet in Filio. Nam et Pater dimittit  peccatum: Filium dimisisse iam diximus.

74. Accipite quia dimittit et Pater. Dimitte, inquit, nobis debita nostra, sicut et nos dimittimus debitoribus nostris . Utique ex persona nostra hoc Filius Patri dicit. Nec ideo dicit, quasi dimittere ipse non possit; sed ideo dicit, ut tu unitatem potestatis intelligas.

75. Denique si auctoritatem queris in Filio: Iam uos, inquit, mundi estis propter sermonem quem locutus sum uobis . Dimittit sermone, dimittit imperio: sed cum ratione dimittit dicens: uade, et posthac uide ne pecces . Habes auctoritatem, quia uetera donauit: habes iudicium, quia futura prescripsit.



[ENARRATIONES IN XII PSALMOS.]





IN XII PSALMORUM ENARRATIONES ADMONITIO.


Diuum Ambrosium superioribus libris expositiones psalmorum aliquot inseruisse iam ante non semel indicauimus , ac preterea etiam in subsequenti uolumine animaduertemus . Tante scilicet utilitatis, immo uero et necessitatis esse ducebat huiusmodi enarrationibus populum suum instituere! Non alia quoque haud dubie causa inductus  ad hosce XII psalmos edisserendos appulit mentem. Illos temporibus occasionibusque diuersis partim concionando, partim dictando, cum nimirum iam publice uerba facere sibi per ualetudinem non liceret, explanauit. Isthic autem Psalterii seriem secutus non est, quandoquidem ultimo loco elucubrauit psalmi XLIII commentationem. Unde intelligas hanc XII psalmorum collectionem quam secundum ordinem mss. nostrorum exhibemus, Ambrosii esse non posse. Fortassis illam concinnauerit quispiam e discipulis eius, atque adeo Paulinus ipse; quippe qui ultimam eiusdem enarrationem illo dictante exceperit. Utrum uero quidquid S. Presul in idem argumentum unquam edidit, ea collectione contineatur, incertum est. Siquidem apud antiquissimos auctores  qui de hoc aliquid scripsere, quot psalmos ille exposuerit, nusquam reperimus.

Arbitrati sunt nonnulli ex ea prefatione que primo psalmo premittitur, recte colligi Doctorem nostrum de illustrando commentationibus omni Psalterio suscepisse consilium. uerum cum illa prefatio tantummodo Basilii, de quo nichil tale memoratur, imitationem contineat, ac sermone uno ad populum habito constet; quo quidem ille psalmorum in genere laudes amplificat, sed preterea nichil recipit se prestiturum: non multum urgere nobis uidetur ea ratio. Hinc paulo ualidiorem duci posse existimamus tum quod psalmum XXXuI enucleans enarrationem LuII polliceatur , quam non reliquit: tum quod XLIII integrum explanare non ualuerit, ultimi sui morbi conflictatione prepeditus. Pulcherrime autem illi prefationi uir sanctus primi psalmi expositionem continua serie coniunxit; ut ex transitione qua inter se ille copulantur, intelligimus. Sed illud quoque istic animaduertimus ipsum in Ecclesia sua et post consuetos psalmorum cantus sermonem habuisse; nec non una cum aliis auditoribus interfuisse catechumenos. Quod forte non male arguit eumdem per Quadragesimam esse pronuntiatum. Cuius annum etsi certo non deprehendamus, tamen ad illius cognitionem accedere utcumque possumus. Etenim eam concionem non tantum libris de obitu fratris Satyri ac de Fide resurrectionis qui in eadem citantur, constat posteriorem esse; uerum etiam post popularem cantum in Ecclesia Mediolanensi institutum habitam. Cepisse enim populi cantum priusquam hic psalmus ab Ambrosio explicaretur, ipse satis declarat; cum post memoratam mulierum, uirginum, senum, infantium, regum, militum psalmodiam ita subiungit: cum psalmus legitur, ipse sibi effector est silentii. Omnes loquuntur, et nemo obstrepit . Que sane haud obscure designant studia recentis instituti adhuc feruentia; unde fit ut eamdem opellam ultra annum CCCXC reiiciendam non putemus.

Psalmi XXXu et aliorum quinque sequentium enarrationes eumdem orationis characterem pre se ferunt. Extra controuersiam est eas omnes ad populum fuisse pronuntiatas; hoc enim Scripture que in Ecclesia eodem die lecta fuerat priusquam diceret Ambrosius, frequens mentio satis ostendit . Cum autem pius pastor unice gregis sui profectum in concionibus spectaret suis; idcirco in his precipua quadam cura moralem sensum uestigat et prosequitur. Sicubi tamen mystici euoluendi occurrat locus, eum sibi minime omittendum putat. uerumtamen que sua modestia est, dum in utroque sensu aliorum placitis suam quoque adiicit sententiam, auditorum iudicio quidnam prestare uideatur, numquam non permittit. Hinc preclara illa: Nostrum est enim querere ueritatem, tuum est eligere quid sequaris . At uero illic non solum mores ad uirtutem informandi studium elucet; summa insuper adhibetur diligentia, ut mentes orthodoxe fidei dogmatis imbuantur. Ea de causa uarios hereticos, ut puta Nouati, Apollinaris, ac potissimum Arii sectatores impugnat. Ibidem etiam non modo Trinitatis atque Incarnationis mysteria enodat et confirmat singulari perspicuitate: sed et geminam Christi uoluntatem atque operationem ita explicat , ut uix prestantius quidquam post exortos Monothelitas exspectares. Facit autem hec mysteriorum tam sublimium expositio, ut ei solos interfuisse baptizatos existimemus; maxime cum isthic nichil obseruetur, quod apte ad catechumenos queat referri. Ceterum nec ibi pro nata occasione pretermittit tritas quasdam retundere idololatrarum criminationes.

Quisquis easdem commentationes, imprimis autem ipsarum exordia inter se non perfunctorie comparauerit, tantam in eis coherentiam cognationemque deprehendet; ut detecto quotus annus uni cuipiam inscribi debeat, crediturus sit etatem omnium sibi esse exploratissimam. Itaque illas non nisi post uIII idus Sept. anni 393 lucubratas aut peroratas fuisse haud magno negotio cognoscemus; cum euidentissimum sit mentionem in psalmo XXXuI fieri uictorie  quam eo die ope diuina de Eugenio tyranno reportauit Theodosius. Et hanc temporis definitionem confirmant bene multa. Primum enim Sanctus hic noster de Sarmationis ac Barbatiani defectione a monastico instituto quasi de re minime recenti loquitur: Dudum, inquit , de monasteriis exierunt. Horum autem Apostatarum fugam ad annum 389 refert accuratior supputatio. Deinde ubi dicit: Exstiterunt Ariani regali subnixi potentia, qui templum Domini putarent sibi esse tradendum, persecutionum acerba minitantes ; nequaquam obscurum est persecutionem Iustine designari. Tertio nonne Theodosium ob Thessalonicensium cedem admonere uidetur illis uerbis: Imitamini, imperatores, exemplum diuinum, etc. ? Sed neque nobis absurdi notam merito quisquam inusserit, si dixerimus ibidem esse nonnulla, que scite in eiusdem principis numquam satis laudatam penitentiam cadant. Hec autem omnia ante annum 389 euenisse  in confesso est. Postremo commentaria sua in Lucam citat quasi non ita pridem composita ; quandoquidem memorati loci expositionem repetit, ut quam auditorum animis desperet adhuc esse presentem.

Que cum sic habeant, existimamus fore neminem qui easdem enarrationes ad Iustine persecutionem obstinatius referendas esse contendat. Non ignoramus tamen Ripamontium Histor. Mediol. a se beati Caroli iussu editarum decade I, affirmare sub idem tempus prelia quedam inter orthodoxos et Arianos esse commissa, in quibus multa in priorum gratiam miracula his que in psalmo XXXuI describuntur, plane similia contigerint. uerum huius auctoris cum non nisi ueteribus quibusdam iconibus, inscriptionibus, aut denique certorum locorum appellationibus nitatur, auctoritas non est tanti, ut scriptorum omnium soli bello in Eugenium tyrannum gesto eadem prodigia tribuentium consensui anteponatur. Nam quod sanctus uir petitionem Arianorum que aliquot ante annos facta fuerat, commemoret; id certe non magis mirum uideri debet, quam quod librorum de Penitentia multo antiquiorum , immo et euentus cuiusdam quem puer adhuc ipse conspexerat, mentionem neutiquam pretermiserit.

Nunc ueniamus ad explicationem psalmi XLIII, quod ex operibus Doctoris nostri ultimum est. Eam ille Paulino diacono suo atque amanuensi paucis antequam fato fungeretur, diebus dictauit, iam Deo quo prope diem potiturus erat, plenus; ut clypeo igneo, quem capiti eius idem Paulinus impendentem uidit, portendebatur. In hac profecto lucubratione singularia quedam uirtutum specimina consignauit ; nec enim tantum modestiam maximam prodit cum in explicandis Scripturis ingenio suo se diffidere profitetur: uerum etiam summum studium erga fidem catholicam cuius gratia aduersus hereticos, maxime autem Arianos ad extremum usque spiritum decertauit; preterea uero eximiam caritatem in gregem suum, cuius demum instituendi laboribus immortuus est. Colligimus etiam ex eodem Paulino  postremam hanc scriptionem Ambrosii festis paschalibus anni 397 ascribendam esse; quandoquidem eo tempore, ut fert probabilior opinio, in uiuis agitare desiit. Qua de re alibi dicetur uberius.

Ultime quatuor Enarrationes quarum una citatur ab Augustino, perinde ac alie sermonibus constant, quod et styli ratio, et citati Scripture per eosdem dies in Ecclesia recitate loci satis indicant . Sed ualde quoque credibile est earum singulis singulos sermones contineri, cum psalmorum uersiculi raptim percurrantur, et ultimorum expositio quam priorum multo sit breuior; ne scilicet ob moram longiusculam tedio afficerentur auditores. Harum porro character minime diuersus est: nec iam in ipsis sicut in superioribus uersiones Aquile, Theodotionis, aut Symmachi referuntur, excepta ultima cuius semel tantum et quasi obiter fit mentio. Et hinc forte non absurde colligas eamdem que unius, etiam aliarum etatem esse. Quapropter cum psalmi LXI explanationem manifestum sit habitam fuisse proxime post Gratiani cedem, alteram Ambrosii legationem ad Maximum, et Theodosii de hoc tyranno uictoriam, sequitur eas omnes anno 390 cui plures huiusmodi Ambrosianas lucubrationes tribuunt historici, uix posse dici posteriores.

Ambrosius in prefatione atque enarratione in psalmum primum ex Basilio multa quorum nonnulla suis locis indicauimus, suo more mutuo sumpsit; Origenem quoque, ut obseruauit S. Hieronymus , in quibusdam secutus est. Certe quidem qui utriusque commentationes in psalmos XXXuI, XXXuII et XXXuIII inter se contulerit, haud pauca ex Origenianis in Ambrosianas comperiet esse translata. Sed hic insuper dogmata quedam cum Origenis erroribus de iudicio, resurrectione , necnon omnium etiam electorum per ignem purgatione admodum affinia deprehendimus. uerum insignium uirorum honori hoc, uti nos alibi annotauimus , dabat; ut eorum opiniones nondum liquido proscriptas ab Ecclesia proponere non grauaretur, licet oppositam sententiam data occasione doceat atque approbet. Id autem cum in hoc ipso argumento factum ab eo cognoscamus, maxime ex his que in expositione psalmi CXuIII, serm. 20, uers. 2 et 8, tradit, admodum simile ueri est circa hec duo capita ipsum non alia sensisse, quam que postea clarius ab Augustino  eius discipulo explanata postmodum communi consensu amplexi sunt omnes theologi.





SANCTI AMBROSII MEDIOLANENSIS EPISCOPI ENARRATIONES IN XII PSALMOS DAuIDICOS. 



IN PSALMUM PRIMUM ENARRATIO [a 1Kb] .



737 PRAEFATIO.


1. Quoniam summum uirtuti incentiuum proposuit Deus future beatitudinis delectationem: uehemens quoque calcar erroris delectationem esse diabolus excogitauit. Utriusque sententie prestat indicium primus humani generis Adam, a Domino Deo in paradiso uoluptatis positus; ut eterna delectatione frueretur, ad uirtutem future sobolis prouocandam. Neque enim erat incognitum Deo locum eum errori daturum, et ceteris propositam spem salutis esse debere, qua in prereptam humano sedem generi contenderent reformari. Et idem per speciem serpentis que prefigurauit delectationis illecebram, uxoria persuasione deceptus. Occasione igitur accepta, aduersarius per delectationem mihi operatus est mortem.  Itaque quod diuina gratia tributum erat ad uitam, factum est mihi in mortem, eoque faciliorem inimicus assensum hominis habuit; ad lapsum enim speciem pretendit nature. Delectarunt enim opera sua Dominum: delectarunt prima nature exordia, que uidens Dominus ait: Bona ualde .

2. Laudant Angeli Dominum, psallunt ei Potestates celorum, [b 1Kb] et ante ipsum initium mundi Cherubim et Seraphim cum suauitate canore uocis sue dicunt: Sanctus, sanctus, sanctus . Innumera 738 angelorum millia assistunt, et seniores  et turba magna sicut uoces aquarum multarum concinunt Alleluia . [c 1Kb] Ipsum axem celi fert expressior sermo cum quadam perpetui concentus suauitate uersari, [d 1Kb] ut sonus eius extremis terrarum partibus audiretur, ubi sunt quedam secreta nature. Nec id ab usu nature alienum uidetur; quandoquidem uox missa gratiore plausu e nemoribus resultet, aut montibus, et suauiore sono reddant quod acceperint. In scopulis quoque ipsis et lapidibus reperit natura quod delectaret. Aliorum specula, aliorum usus delectat aut gratia. Fere ipse, atque aues loci amenioris aut modulatioris uocis delectatione mulcentur. Lactentibus quoque paruulis aut seueritas terrori est, aut blanditie uoluptati. Naturalis igitur delectatio est.

 3. Unde et Dauid sanctus, qui aduerteret unde homo, et qua esset fraude deiectus , itaque reparare eam studens ac reformare psallendi munere, celestis nobis instar conuersationis instituit.

4. Etenim licet omnis Scriptura diuina Dei gratiam spiret, precipue tamen dulcis psalmorum 739 liber; quandoquidem ipse Moyses qui [e 21Kb] plano gesta  maiorum sermone descripsit, ubi tamen per mare Rubrum populum patrum memorabili admiratione transduxit, demersum aspiciens regem Pharaonem cum suis copiis, in maiora ingenium attollens suum , canticum Domino cecinit triumphale . Maria quoque tympanum sumens, ceteras hortabatur dicens: Cantemus Domino; gloriose enim honorificatus est; equum et ascensorem proiecit in mare . Ipse etiam Moyses cum legem Domini legisset, quo eius memoriam pectoribus affigeret audientium, per canticum locutus est dicens: Audi, celum, et loquar: Exspectetur sicut pluuia eloquium meum, et descendant sicut ros uerba mea, sicut imber super gramen, sicut nix super fenum .

 5. Delectatur igitur cantico Deus non solum laudari, sed etiam reconciliari. Inde et Moyses tunc maxime cantico usus est, quando celum testificabatur et terram; ut salutem suam celestis sono gratie concinentem auidius mundus audiret, et sacre suauitate dulcedinis in eternum Legis obseruantia mentibus inoleret humanis. Denique Legis tabule priusquam cantico firmarentur, per indignationem Moysis fracte et comminute sunt. Ubi uero tali signaculo consecrate sunt, humana locum ira non habuit, quia sanctificatio eam sacre suauitatis exclusit. Canticum itaque Domini sicut ros mollior descendit e celo, et fidem hominum sicut gramen imbre quodam gratie spiritalis infudit. Duo igitur hec cantica in libris Moysis tamquam duo mundi oculi, celique  lumina, totum corpus operis eius illustrant.

6. At uero Dauid principaliter a Domino ad hoc munus electus est; ut quod in aliis rarum preeminere reliquo opere uidetur, in hoc iuge et continuum refulgeret. Unum canticum legimus in libro Iudicum , reliqua, historie more, decursa, quibus expressa sunt gesta maiorum. Unum Esaias canticum scripsit , quo legentium corda mulceret; in reliquis terribili tuba correptionis infremuit. Canticum ei ne ipsi quidem inimici obiicere potuerunt, qui eum propter alia dicta usque ad necem sunt persecuti. Unum Daniel , unum Habacuc . Salomon ipse Dauid filius licet innumera cantica cecinisse dicatur; unum tamen quod Ecclesia receperit,  canticorum Canticum dereliquit. In aliis igitur singula aduertere licet.

7. Historia instruit, Lex docet, prophetia annuntiat, correptio castigat, moralitas suadet: in libro Psalmorum profectus est omnium, et medicina quedam salutis humane. Quicumque legerit, habet quo proprie uulnera passionis speciali possit curare remedio. Quicumque cernere uoluerit, tamquam in communi animarum gymnasio, et quodam stadio uirtutum diuersa genera certaminum reperiens preparata, id sibi eligat, cui se intelligit aptiorem, quo  facilius perueniat ad coronam. 740 Si quis gesta recensere maiorum studeat, atque imitari uelit, intra unum psalmum  totam paterne historie seriem accipit comprehensam; ut thesaurum memorie compendio lectionis acquirat. Faciliora quoque uidentur, que breuius explicantur. Illud etiam quante altitudinis, quod breui interuallo offensionum aduersa distinxit, et reconciliationis secunda subtexuit; ut simul cognosceres quid incredulitatis obesset offensa, quid fides prompta conferret? Si quis uim legis explorat, que tota in uinculo caritatis est , in psalmis legat quanto dilectionis affectu pro totius plebis opprobrio repellendo, periculis se grauibus solus obiecerit; in quo non imparem caritatis  gloriam triumpho uirtutis agnoscet. Si quis correptionum seua formidat, audiat dicentem: Domine, ne in ira tua arguas me, neque in furore tuo corripias me ; et discat quemadmodum debeat irati iudicis temperare censuram. Si quis patientie cognoscere gestit exemplum, legat in psalmis: Si reddidi retribuentibus mihi mala ; et aduertat quia preceptum Euangelicum spiritu preuidit, uirtute preuenit. Habes itaque illud prouerbiale: Quia mansuetus homo, cordis est medicus . Si quis preterea aduersus nequitie spiritalis incursus uult esse munitus, quid magis quam psallendum sibi esse nouerit? Psallebat Dauid adolescentior; et Saulis nequam spiritum fugabat, qui eum antea stringebat.

 8. De uirtute autem prophetie quid loquar? Quod alii annuntiauerunt per enigmata, huic soli palam atque aperte uidetur esse promissum, ut Dominus iehsu ex eius semine nasceretur, sicut dixit ad eum Dominus: De fructu uentris tui ponam super sedem tuam . In psalmis itaque nobis non solum nascitur iehsu; sed etiam salutarem illam suscipit corporis passionem, quiescit, resurgit, ascendit ad celum, sedet ad dexteram Patris. Id quod nemo presumpserat hominum dicere, hoc solus hic Propheta annuntiauit, postea ipse Dominus in Euangelio predicauit .

9. Omnes preterea scriptores psalmorum in suis scriptis exempla posuerunt, aut aliqua dicta superiorum: psalmi nichil preter quod suum est, habent.  Quid igitur psalmo gratius? Unde pulchre ipse Dauid: Laudate, inquit, quoniam bonus est psalmus: Deo nostro sit iucunda, decoraque laudatio . Et uere; psalmus enim benedictio populi est, Dei laus, plebis laudatio, plausus omnium, sermo uniuersorum, uox Ecclesie, fidei canora confessio, auctoritatis plena deuotio, libertatis letitia, clamor iucunditatis, letitie resultatio. Ab iracundia mitigat, a sollicitudine abdicat, a merore alleuat. Nocturna arma, diurna magisteria; scutum in timore, festum in sanctitate, imago tranquillitatis, pignus pacis atque  concordie, cithare modo ex diuersis et disparibus uocibus unam exprimens cantilenam. Diei ortus psalmum resultat, psalmum resonat occasus.

741 [a 1Kb] Mulieres Apostolus in Ecclesia tacere iubet: psalmum etiam bene clamant: hic omni dulcis etati, hic utrique aptus est sexui. Hunc senes rigore senectutis deposito canunt, hunc ueterani tristes in cordis sui iucunditate respondent, hunc iuuenes sine inuidia cantant lasciuie, hunc adolescentes sine lubrice etatis periculo et tentamento concinunt uoluptatis, iuuencule ipse sine dispendio matronalis psallunt pudoris, puellule sine prolapsione uerecundie cum sobrietate grauitatis hymnum Deo, inflexe uocis suauitate modulantur. [b 1Kb] Hunc tenere gestit pueritia, hunc meditari gaudet infantia, que alia declinat ediscere.  Ludus quidam est iste doctrine maioris profectus, quam cum seria traditur disciplina. Quantum laboratur in Ecclesia ut fiat silentium, cum lectiones leguntur? Si unus loquatur, [c 1Kb] obstrepunt uniuersi; cum psalmus legitur, ipse sibi est effector silentii. Omnes loquuntur, et nullus obstrepit. Psalmum reges sine potestatis supercilio resultant. In hoc se ministerio Dauid gaudebat uideri. Psalmus cantatur ab imperatoribus, iubilatur a populis. Certant clamare singuli quod omnibus proficit. Domi psalmus canitur, foris recensetur. Sine labore percipitur, cum uoluptate seruatur; psalmus dissidentes copulat, discordes sociat, offensos reconciliat. Quis enim non remittat ei, cum quo unam ad Deum uocem emiserit? Magnum plane unitatis uinculum, in unum chorum totius numerum  plebis coire! Dispares cithare nerui sunt, sed una symphonia. In paucissimis chordis sepe errant digiti artificis; sed in populo spiritus artifex nescit errare. Psalmus [d 103Kb] nocturni operis commercium, diurne requiei stipendium, institutio incipientium, perfectorum confirmatio. Angelorum ministerium, militia celestis, hostia spiritalis. Psalmum et saxa respondent: psalmus canitur, et ipsa etiam saxosa pectora molliuntur. uidemus flere preduros, flecti immisericordes.

10. Certat in psalmo doctrina cum gratia simul. Cantatur ad delectationem, discitur ad eruditionem. Nam uiolentiora precepta non permanent: quod autem cum suauitate perceperis, id infusum semel  precordiis non consueuit elabi. Quid est quod non tibi occurrat psalmos legenti? In his lego Canticum pro dilecto, et sacre desiderio caritatis inflammor ; in his torcularia diuini mysterii recognosco ; in his reuelationum gratiam, resurrectionis recenseo testimonia, repromissionis numera ; in his disco uitare peccatum, dedisco 742 erubescere penitentiam delictorum. Tantus rex, tantus propheta suo me prouocauit exemplo, ut aut commissum studeam extenuare peccatum, aut non commissum cauere.

11. Quid igitur psalmus, nisi uirtutum est organum, quod sancti Spiritus plectro pangens Propheta uenerabilis, celestis sonitus fecit in terris dulcedinem resultare? Simul cum ille in fidibus et chordis,  hoc est, in reliquiis mortuis diuersarum uocum modulatus discrimina, diuine laudationis ad celestia dirigeret cantilenam; docuit utique prius nobis peccato esse moriendum, et tunc demum in hoc corpore diuersa opera discriminanda uirtutum, quibus ad Dominum [e 1Kb] deuotionis nostre gratia perueniret; ut occupatis intentione celestium nulla irreperet terrenorum libido uitiorum, simul animus celestis gratie suauitate nitesceret. Merito igitur tanti ministrum muneris Dominus laudans ait: Inueni Dauid secundum cor meum.

12. Aiunt etiam, eorum qui cithara canunt peritiores [f 126Kb] intus canere, ut ferunt fabule de Aspendio citharista; causas quoque modulaminum, et quedam claustra rhythmorum in superiore parte esse psalterii.  Docuit ergo Dauid intus nos canere oportere, intus psallere, quemadmodum canebat et Paulus, dicens: Orabo spiritu, orabo et mente; psallam spiritu, psallam et mente , et ad superiorum intuitum uitam nostram actusque formare, ne delectatio dulcedinis excitet corporis passiones, quibus non redimitur nostra anima, sed grauatur; cum ad redemptionem anime sue psallere se sanctus Propheta memorauerit dicens: Psallam tibi in cithara, sanctus Isrel: gaudebunt labia mea cum cantauero tibi; et anima mea, quam redemisti . Sed iam psalmi istius qui propositus est nobis, ingrediamur exordia.



ENARRATIO.


13.  Beatus, inquit, uir qui non abiit in consilio impiorum. Quam aptum, quam opportunum principium! Namque ut ii qui agonis aliquam solemnitatem receperint exhibendam, proponere premium solent, iactare corone nobilitatem, quo certaturi studio maiore conueniant, nisu quoque propensiore decertent: ita Dominus noster iehsu regni celestis gloriam, perpetue quietis gratiam, uite eterne beatitudinem ad uirtutis humane incentiua proposuit. Imperator quoque cum progreditur ad bellum, [a 10Kb] donatiuum militi, et promotiones dignitatum in numeris 743 militaribus pollicetur; ut spes commodi furetur labores, et metum abscondat periculi. uelut preco igitur magni imperatoris sanctus  Dauid hortatur milites, athletas uocat, premium exprimit dicens: Beatus uir qui non abiit in consilio impiorum. A premio cepit, ut pondus futuri certaminis eleuaret; mercedem premisit, ut unusquisque presentium rerum sollicitudines ac labores corde transiliens, ad emerendam beatitudinem futurorum auida festinatione contenderet. Beatus, inquit, uir. Quid plus potuit homini dari, quam quo nichil amplius potuit Deo Apostolica auctoritate deferri ? Beatus enim, et solus potens, et rex regum, et dominus dominantium Deus dictus est. Ille solus potens, ille rex regum, ille dominus dominantium, beatitudinis tamen non supergreditur potestatem. Donauit nobis appellationis eius commune  consortium, que digna estimata est honore diuino.

14. Consideremus nunc qua ratione, Beatus uir, dixerit; et non magis, beati homines: cum uterque sexus uocetur ad gratiam. Numquid a consortio beatitudinis exclusit mulieres, quia uirum solum beatum nuncupauit? Absit; quia nec a consortio creature exclusit Deus feminas, quia prius uirum condidit. Dixit enim Deus: Faciamus hominem secundum imaginem nostram, et secundum similitudinem nostram . . . . Et fecit, inquit, Deus hominem; ad imaginem Dei fecit illum; masculum et feminam fecit eos . In homine uterque signatur: in uiro sexus exprimitur. Sed quemadmodum cum homo dicitur, uterque comprehenditur: ita cum uir nominatur, et mulier cuius uir ille sit, intelligitur. Denique, Hec  uocabitur, inquit, mulier, quoniam de uiro suo sumpta est . Accedit illud, quoniam quorum natura eadem, eorum operationes utique non possunt esse discrete: et quorum opus equale, eorum utique equalis et merces. uirum igitur Scriptura dicendo,  consortem copule non pretermisit; quia et hominem dicendo, [b 1Kb] consortem non tacuit nature. Itaque quemadmodum illic hominem factum legimus, et cum sit una natura, tamen principalem sexum prius creatum negare non possumus: ita et hic cum legimus uirum, de principali portione sexum quoque supparem recognoscimus. Paria igitur studia uirtutis, quia par prerogatiua est creature. Quid autem sexum discutias, ubi non corporis a te, sed anime certamina postulantur, que sexum non habet? Non ergo illic discernas honorem, mercedem diuidas, ubi non discernitur sexus. Non incaute tamen, si prior uocetur ad exercitium, qui fuit posterior ad lapsum. Que male cepit, sequi debet, non precedere; ut uel post experimentum sit uerecundior. Male Eua nature  ordinem pretermisit, exspectare debuit precedentem. Astute serpens a posteriore cepit; ideo Propheta ad superiorem reuertitur, eum utique qui lapsus non esset, nisi esset posteriorem secutus.

15. Denique prius nos reuocauit a lapsu, quam ad palmam uictorie prouocauit. Beatus, inquit, uir qui non abiit in consilio impiorum. uide ubi beatus appelleris, o homo: non in diuitiis, non in 744 potestatibus et honoribus, non in nobilitate generis, aut decore et pulchritudine, non in corporis salubritate, in quibus nichil nature est bonum; denique non solum facilem commutationem habent in contraria, uerum etiam ministerium ad culpam exhibent ei qui uti his nesciat. Quis enim iustus propter pecuniam? Quis humilis in potestatibus? Quis misericors  propter nobilitatem? Quis castus propter decorem? Illecebrosa hec magis sunt ad peccatum, quam fructuosa ad uirtutis profectum.

16. Quid sibi deinde uult quod maluit dicere: Non abiit, et non stetit, quasi de preterito; cum potuerit dicere: Beatus uir qui non abit in consilio impiorum, et in uia peccatorum non stat, et in cathedra pestilentie non sedet? uide dogma; non enim statim beatus qui non est impius aut peccator, propter incerta exitus. Non enim otiose scriptum est: Ante mortem ne laudaueris aliquem . Ergo dum in hac uita quisquam est, non potest definita predicatione laudari, [c 1Kb] cum patere adhuc possit errori; ille autem qui uitam sine offensione concluserit, iure beati appellatione censetur, qui utitur consortio  beatorum.

17. Sed forte dicas: Qua ratione ergo alibi dixit: Beatus qui intelligit super egenum et pauperem ? Non enim dixit beatum qui intellexerit, sed eum qui intelligit; quoniam qui bonum operantur,  in ipso opere et quo probentur, inueniunt, remunerationem sui in ipso opere consequentes. Siquidem beate fructus est conscientie bonum factum. Qui autem a malo temperant, non si semel aut bis declinauerint culpam, statim beati; sed si potuerint culpe contagium per omne uite sue tempus euadere.

18. Nunc illud occurrit, cur beatum dicere maluerit, non eum qui pietatis aliquo sit functus officio, sed eum qui ab impiorum consilio temperauerit. uidetur enim magis laudandus qui uirtutis munus impleuerit, quam qui peccatum euaserit. Siquidem nec bos, nec equus, nec lapis in peccato esse consueuerunt, aut sedere in cathedra pestilentie. Sed illa beatitudinis non habent fructum, que uirtutis non habent sensum. Nam quomodo perueniunt ad legis  premium, que non habent sequende legis affectum? De rationalibus ergo propositam sententiam uideo, hoc est, de nobis. Nobis autem initium bonorum, abstinentia peccatorum est; quoniam legimus: Declina a malo, et fac bonum . Hic enim ordo est discipline, ut ab inferioribus ad perfectiora contendas; ne terrearis mole maiorum, qui leuiorum exordio debeas prouocari. Scalarum enim similem esse Scriptura  nos docet pietatis ascensum, per quas uidit angelos Domini ascendentes et descendentes sanctus Iacob, [a 1Kb] uir exercitationis; qui nobis propositus est, ut per illum cognosceremus gradum uirtutis paulatim nos proferre debere; et ita posse ab imis ad summa contendere, si per processus gradiamur exiguos ad ea que uidentur  humane altiora nature. Has tibi scalas semper habeto propositas. Ne timeas, o homo, gradus hos ascendere 745 discipline. Primus gradus uicinus est terre, sequens similis est prioris. Sic per equales gradus ad summa conscenditur. Ne fastidias, o homo, primum illum uelut uilissimum gradum. Ille primus ascensus te a terris separat; erem calcas, ubi ab humo eleuaueris uestigium. In uirtute positus surgendo liquisti terram; terram relinquis, si culpam declinas. Exordium ergo processionis ad uirtutem est abstinere a peccato.

19. Ut sciamus autem hanc disciplinam esse doctrine, audi Legem dicentem: Non adulterabis, non homicidium facies ; imperfectis enim ista precepta conuenientia uidebantur. Denique  ipse Dominus iehsu sciens imperfectum, a quo interrogabatur quibus ad uitam eternam operibus perueniret, respondit ei: Non adulterabis, non homicidium facies, non furtum facies, etc. . Deinde dicenti quod fecisset illa omnia, adiecit perfectiora dicens: uende omnia que habes, et da pauperibus, et habebis thesaurum in celo . Tantumque  abesse docuit inter malorum declinationem, et imitationem bonorum, [b 1Kb] ut hec abnueret, qui illa sibi facilia iudicabat. Sed quia nec illa ascenderat, ideo ad hec se aptare non potuit. Nam si dilexisset proximum, potuisset pauperibus subsidia sui patrimonii non negare. Ideoque gradum primum Legis ascende, ut possis ad Euangelii celeste fastigium peruenire. Unde arbitror quod quasi sub Lege positus, morem Legis in primo psalmo secutus, ex sua persona sanctus Propheta magis cauenda denuntiet, quam sequenda proponat. In quadragesimo autem psalmo , qui ex persona inscribitur Saluatoris, adhortatio magis uirtutis fiat, quam erroris depressio; de passione enim Saluatoris loquitur . Et ideo Euangelii dispensator etiam, sicut possumus estimare, cum audiuimus dicentem:  Beati misericordes ; et in psalmo proprie passionis, et in Euangelio misericordiam coronauit. Sed adoriamur iam psalmi explanationem, et uirtutem inspiciamus Propheticam.

20. Beatus, inquit, uir qui non abiit in consilio impiorum, et in uia peccatorum non stetit, et in cathedra pestilentie non sedit. Possumus dicere tres esse speeies peccatorum, quas hic putamus expressas, cogitationis, operationis, permansionis; beatumque eum significari, qui et non cogitauerit quod malum est. Nam quomodo potest beatus esse, qui suis cogitationibus accusantibus in die iudicii reuincendus est? Etiamsi hominem fefellit, testem refugit, accusatorem euasit; se tamen sui accusatorem uitare non  poterit, quem maxime debet timere; quia et accusatorem habebit, et confitentem reum. Beatus ergo est qui et non cogitauerit quod malum est, et non operatus fuerit peccatum , et non perseuerauerit in peccato. uel sic: qui et non cogitauerit quod esset erroris, uel in ea cogitatione non steterit, uel certe non perseuerauerit in iis cogitationibus, 746 quas plenas erroris aduerterit. Sed hec utrum recte conueniant, qui legerit, estimabit. Nam qui semel male cogitauit, nec stare in eo debuit, nec perseuerare. [c 1Kb] Sed etsi non perseuerauerit, beatus esse non potuit; quia stetit in eo quod improbe cogitauit. Etsi non stetit, tamen eo ipso quod cogitauit male, utrum habeat  beatitudinis fructum, clementem aliquem querere debet interpretem. Postremo quia nemo potest dicere mundum se habere cor, esto ut ueniabilis cogitatio sit, numquid ueniabilis operatio peccatorum? Postremo si ueniabilis statio, numquid etiam plena beatitudinis, eo quod non perseuerauerit in crimine? Deinde qui non cogitauit que improba sunt, quomodo  in peccato stare potuit, [a 1Kb] aut perseuerare? Ut beatus sit, qui tria hec iure seruauerit, certe ordo diuersus est. Primum est enim, ut non perseuerauerit in peccato; secundum, ut non steterit in eo; tertium, ut non cogitauerit quod esset erroris. Qui enim non perseuerauerit, potuit tamen stare; qui non stetit, potuit cogitare; qui autem nec cogitauit, uere beatus est.

21. Unde alteram quoque traditionem non pretermittendam putaui, quo tres gradus recto ordine factos asseramus; ut qui beatus uult esse, non abeat in consilio impiorum, hoc est, in eorum cogitationibus non ambulet; deinde non stet in uia peccatorum; tertio, non sedeat in cathedra pestilentie. [b 1Kb] Tu igitur qui in Ecclesia factus es Christianus, uel qui  ad gratiam tendis, abstine ab impiorum consiliis, ut possis dicere: Ne perdas cum impiis, Deus, animam meam, et cum uiris sanguinum uitam meam . Nec cogites que sunt impia. Que sunt illa, nisi que in Dei excogitantur iniuriam? Pietas enim prima in Deum, secunda in parentes. Et quidem inimicus inserit frequenter diuersa mentibus nostris: et ideo caute Propheta cogitationes magis, quam infusiones improuisas putauit ad crimen tenendas. Abstinuisti ergo ab impiorum consiliis? Recte; non tamen statim beatus. Caue etiam ne in uia peccatorum steteris.

22. Quanto examine Scripture diuine uerba ponuntur? Etenim quia omnes sub peccato sumus, non a te exigit quod ultra naturam est, ut peccatum non  facias; quia nec unius diei infans sine peccato; sed ut non maneas in peccato quadam statione diuturna. Non omnes impii sunt; ideo reuocaris ab omnibus cogitationibus et coniurationibus impiorum; sed omnes peccatores; ideo admoneris ut desinas peccare. [c 1Kb] Fuerit adolescentioris lapsus etatis, debet eum maturitatis emendare processus. Ergo in grauiora non abeas, in leuioribus non stes. Habes hoc et in Esaia dictum a Domino: Exi a Babylone, fugiens a Chaldeis : hoc est: Et si intrasti in confusionem uitiorum, exi. Non oportuit intrare; sed ingressus es, carnis lege cogente, et captiuante te in lege peccati, exi, egredere uel serius, exue te seruitio graui. Non potuisti non introire in peccatum 747 per fragilitatem: datur tibi exire peccato per  sobrietatem. Exi ergo a Babylone, fugiens a Chaldeis. Babylon confusio est, que uirtutum ordinem non tenet; confusa enim illecebris mente, delinquimus. Chaldei sunt qui siderum cursus uane studio superstitionis explorant, et impie serunt gentilitatis errores. Ab his fuge, ne te capiant, ne te graui laqueo captiuitatis innectant. Abraham Chaldeus fuit, sed  fugit a Chaldeis, et ante Legem; [d 1Kb] tu sub Lege natus es, fuge ab impiis. Ille hereditatem patrum respuit, ut fidei possideret; tu successionem corporis derelinque, hereditatem deuotionis acquire.

23. Si autem in peccato non steteris, nec sic beatus; adhuc habes quo carere debeas. Multe sunt illecebre, multi a uirtute deflexus: grauia irritamenta sunt uoluptatum, grauis fomes auaritie, cupiditas potestatum, honoris ambitio, que uelut ueneno quodam mentes hominum, et quadam animas pestilenti uitiorum tabe contaminant. Hec est cathedra pestilentie super quam sederunt Scribe et Pharisei, qui imponunt hominibus onera grauia, ipsi autem digito nolunt ea mouere. Has cathedras de templo Saluator eiecit eorum qui se de honore iactarent, primatus  quererent dignitatum; eorum qui sacerdotio uel primatu honoris uterentur ad questum; eorum qui indulgentes gule, nequaquam debitam continentie prestarent custodiam. Hec uera est pestilentia. Denique Heli filii erant filii pestilentie. In hac quadam sede uitiorum prohibet Scriptura nos ceruicem inflectere, uiresque totius corporis reclinare. Aduerte igitur proprietates.

24. Et in uia peccatorum non stetit, et in cathedra pestilentie non sedit. uiam dici uite huius cursum, in dubium non uenit; cum ipsa Scriptura dicat: In uia hac qua ambulabam, absconderunt laqueum mihi . Et: Esto consentiens aduersario tuo cito, dum es cum illo in uia . Etenim quoniam cursum uite huius currimus, habemus semitam  per quam ambulamus quotidie, donec perueniamus ad finem. Etsi non uidemur corporaliter ire, progredimur. Nam sicut in nauibus dormientes uentis aguntur in portus; etsi nullus quiescentibus sensus est nauigandi, tamen cursus eos urget ad finem et impellit ignaros: sic uite nostre spatio defluente, ad proprium unusquisque finem, cursu latente, deducitur. Unde dicitur: Surge qui dormis ; tu enim dormis, et tempus tuum ambulat: et uide ne dum diu dormis, pretereat tempus. Ideo etsi dormis, cor tuum uigilet, cor tuum non ferietur; si cor otiosum non sit, non sunt otiosa tempora tua. In uia es, o homo, ambula ut peruenias; ne te nox in uia occupet, ne consumatur dies uite, antequam progressum uirtutis acceleres. uiator es uite huius;  omnia transeunt, omnia post te fiunt. Omnia in hac uia cernis, et transis. uidisti amenitatem arborum, herbarum uiriditatem, puritatem fontium, et quodcumque huiusmodi quo delectantur oculi; iuuit spectare, delectauit parumper attendere; dum attendis, 748 pertransisti. Iterum dum ambulas, incidisti scopulosum et confragosum iter, concaua rupium,  prerupta montium, densa siluarum. Tediasti parum, iterum transisti. Talis hec uita est, cuius nec prospera permanent, nec aduersa diuturna sunt. Ergo quasi in uia locatum neque secunda extollant, neque aduersa te frangant, nec plausibilia remorentur, nec mesta detineant. Festina semper ad finem, festina ut peruenias. Elige tamen uiam antequam curras.

25. Due uie sunt: una iustorum, altera peccatorum: una equitatis, altera iniquitatis, de qua dixit Propheta: Et uide si uia iniquitatis in me est . Non solum ergo uita nostra uia est, sed etiam in ipsa uita nostra aut uirtutis uia est, aut iniquitatis. Caue igitur ne in te gressus suos collocet auaritia, et sis uia criminis; ne improbitas, ne libido, et sis uia iniquitatis itinerantibus detrita flagitiis.  Licet tibi eligere quos sequaris, aut iustos, aut iniustos. Iustorum uia angustior est, iniustorum latior: illa sobrietatis angustior, hec ebrietatis latior, ut possit capere fluctuantes; hec habet seculi huius illecebras, illa habet futurorum premia. In istis fructus presentior, in illis spes tardior; que enim suauia sunt, non differunt [a 1Kb] diuturnam exspectationem, sed habent presentem perfunctionem; quod autem serium est, labore queritur, eo quod a beata cogitatione uix capitur; quia oculus non uidit, nec auris audiuit, que preparauit Deus diligentibus se. Difficile solemus credere que non uidemus: et ideo anima estuat, et huc atque illuc uelut oculos quosdam circumfert cogitationes suas. Tunc illi occurrunt diuerse rerum species, seque offundunt. Si ad  sempiterna intendat, uirtutem eligit; si ad presentia, uoluptatem preponit. Graue et iniquum certamen aduersus delectationes presentium. Hic libertas est cupiditatum, illic [b 26Kb] seruitus iniuriarum, facere que non uis, et ab iis que desideraueris, abstinere; hic conuiuium, illic ieiunium; hic intemperantia gaudiorum, illic perseuerantia lacrymarum; hic saltatio, illic oratio; hic cantus dulces, illic gemitus graues. Scriptum est quidem: Cor sapientium in domo luctus, et cor stultorum in domo epularum. Melius est audire increpationem sapientis, magis quam uirum audientem canticum stultorum . Sed pauci hec audiunt, pauciores sequuntur. Allicit homines magis dulce peccati, quod ad presens influit  et impinguat audientis affectum, quam triste uirtutis, que fidei spem uelut quodam cortice amari laboris inuoluit. Beatus ergo atque mirabilis, qui talium uiarum positus in electione, non fuerit illecebris uoluptatis inflexus; ut gradum suum super uadosa et  praua constituat. Non dicitur ei: ue qui dereliquisti semitas directas, abeundo in uias tenebrarum !

26. Cognouimus igitur que sit uia peccatorum, in qua standum non esse Propheta nos admonet; sed etiam Ecclesiastes docet, qui ait: Noli stare in sermone malo , [c 1Kb] hoc est, non persistere in sermonibus 749 malis, similiter et operibus improbandis. Quomodo in bonis sit standum, sanctus idem Propheta precipit dicens: Stantes erant pedes nostri in atriis tuis, Ierusalem . In Ierusalem standum est, de Babylone fugiendum. Et Moysi dicitur: Tu autem sta mecum , qui de Aegypto fugit, et cum Domino stans perseuerabat. Et in Euangelio , qui steterunt usque ad horam undecimam, equalem mercedem operantibus  acceperunt. Et que steterunt uirgines usque ad aduentum sponsi, ad nuptias simul introire meruerunt; que autem discesserunt; et postea reuerterunt, Dominice excluduntur auctoritate sententie . Didicimus ergo non stare in uia peccatorum, stare autem in uirtutis officio; quia scriptum est: [d 1Kb] Tu autem fide stas .

27. Nunc consideremus quid sit: Et in cathedra pestilentie non sedit. Et quidem premisimus, quod non simplex consessus in huiusmodi quod in usu est solio, reprehendatur. Quid enim inuidie haberet ad culpam? Sed cum oculi Domini semper super fideles terre sint; tamquam sub conspectu imperatoris locati, et ueluti in ministerio quodam  positi, stare debemus. Miles in procinctu stat, non sedet; miles in armis non se reflectit, sed excitat atque erigit. Ideoque militibus Christi dicitur: Ecce nunc benedicite Dominum omnes serui Domini, qui statis in domo Domini . At contra iniquitas in talento plumbeo sedet, eo quod fixa in peccato, se ab eo separare non possit. Etenim inueterati in errore, et studiose flagitiis inherentes, sedere dicuntur, qui nolunt assurgere, nec audire dicentem: Surgite postquam sederitis . Denique hic ipse Propheta alibi ait: Sederunt principes, et [e 1Kb] aduersum me detrahebant . An ignoramus quod tantam uim habeat inueterata consuetudo peccandi, ut excludat naturam, que cum sit medicabilis ad salutem, [f 1Kb] tamen corroboratis  tempore passionibus immedicabilis inuenitur? Non ergo permaneamus in uitiis; sed unusquisque etiamsi fuit, exsiliat a culpa, sicut scriptum est  de muliere meretrice. Ne intendas in eam oculum tuum, sed exsili, ne moreris; exsili  antequam te anni iuuentutis inueniant. Sed, quod grauius est, plerique luxuriam corporis nec albenti erubuere canitie, et usque ad senectutis etatem uitam produxere maculosam. Intimis enim concepta uisceribus lues culpe, processu temporis coaceruatur. Caue igitur ab impiorum consiliis, non penetrent huiusmodi consilia mentem tuam; ne dicatur de te: Alligauit quis ignem in sinu, uestimenta autem non comburet ? Etenim qui semel in sinu mentis flagitii flammam feruentis adoleuerit, cito corporis sui uestimenta comburet. [a 1Kb] Et ut in stipulam ignis exsiliens, inheret ac permanet, donec omne quod corripuit, absumat: ita uel exigua scintilla peccati, si quo uitiorum fomite fuerit excitata, incendium grande excitat. Noli ergo stare in peccato.  Postremo posuisti uestigium supra uoraginem culpe, cito aufer pedem; ne supra plantam tibi ascendat pollutio, 750 et lapsu faciliore deceptus, supra lutum resideas.

28. Cauenda ergo prima sunt uitia, ne in plura deinde grauiora proserpant. Etenim sicut ii qui se in luto uersant, quo magis uolutantur, eo amplius inquinantur: ita qui semel se luto improbitatis asperserit, nisi ab eo uelociter exsiliat, grauius sibi dedecoris sui cenum per singulos dies lutulente conuersationis obducit. Itaque graui odore terre illius ac flagitiose uoraginis contrahitur quedam animarum pestilentia, corruptoque salubrium cogitationum spiramine, lues estuantium passionum miseranda grassatur. Hinc lethale se mentibus uirus  infundit, hinc subrepit egritudo corporibus, languores animis. Est enim malus languor, erroris languor, auaritie languor, inexplebilis cupiditatis languor. Iste diuitie sunt, ut ait Ecclesiastes: Est languor malus quem uidi sub sole, diuitias custodiri in malum possidentis eas . Dic mihi, o Ecclesiastes, qua causa malus hic languor sit? Respondebit, quia multos auara spes deuorat. Insatiabilis edacitas cupiditatis est. Nescit satiari argento, qui concupiscit argentum . Distendunt diuitie, non explent: Et si quis satiatus fuerit diuitiis, non est, inquit, qui sinat eum dormire. Et quidem omnes dies eius in tenebris, et luctu, et iracundia multa, et languore, et ira . Quomodo enim potest dormire, qui sollicitam auri exercet custodiam, qui  damna formidat, qui lucra cogitat, qui usuras computat, [b 1Kb] qui apothecas numerat? Malus ergo languor qui bonam aufert mentis quietem. Est languor malus luxuria, libido, concupiscentia, delectatio, secularis ambitio, que cito corrumpit salutem sobrietatis. Omnis postremo mundi huius corruptela pestilentia est. Ne ergo tetigeritis, ne attaminaueritis eam. Lues est, contaminat; morbus est, polluit. Ne gustaueritis que sunt omnia ad corruptelam  ipso usu, ut Apostolus dixit , qui et alibi clamat: Radix omnium malorum est auaritia ; morbos excitat, dolores inserit. Denique qui eam appetierunt, inseruerunt se multis doloribus . Ista est pestilentia, que plerumque neque calidos, neque frigidos, sed, quod et calidis est deterius et frigidis, tepidos facit; ut euomantur ex ore Domini Iesu, quos propter grauia peccata reiecerit. Ista est que non paucorum, sed omnium excitat egritudines. Omne caput in dolore, omne cor in mestitia . A pedibus usque ad caput peccatorum ulcera. Omne caput in dolore, quando qui sapientes estimantur, dolore cruciantur auaritie; sensus enim sapientis in capite eius. Quod referri potest etiam ad Ecclesie preeminentes:  Omne cor in mestitia, quando sapimus que sunt carnalia, et corporeis uoluptatibus aciem nostri cordis infodimus. Unde ait Dominus  ad huiusmodi, quod dederit illis cor carneum.

29. A pedibus usque ad caput serpit lues dira morborum, quando laborant contagio, quando compatiuntur aliis, [c 1Kb] si quis effectu libidinis defraudetur, uidue pudorem expugnare non potuit, 751 agrum inuadere; et egre cuncti inuicem languores transferunt. Quoties ingemiscunt seniores quod diu potare non possint? Quoties dolent quod scortari desierint, cum scortandi habeant uoluntatem? Quoties inter fabulas ebriorum uirtutes probro sunt, peccata laudi, honestas ludibrio, continentia risui, misericordia uanitati! Isti sunt morbi qui mala sua  in multos transferunt. A paucis corruptela ad omnes peruenit. Sedent in consiliis derogantes sobriis, ructantes crapulam; sedent in tabernis de ebrietate certantes. Inter hos meretrix plena uino, huic arridens, illum adurens, et omnes ardore inflammans libidinis. uerecundus si transeat, erubescit, a singulis carpitur; si flagitiosus, omnium ore laudatur, et tamquam morbus transit in animas singulorum; qui enim in flagitiis celebris, plurimos ad imitationem adducit erroris. Itaque dum peccatum imitantur alienum, suum faciunt malum. Non sedeas inter eos, quos sanctus Propheta fugiebat. Illum imitare, fugientem utique, non sedentem, qui ait: Non sedi in consilio malignantium, et cum iniqua gerentibus non introibo . Qua ratione eos fugiebas,  Dauid, explica nobis. Demonstra has partes, ut et nos eas fugere possimus, ne inficiamur earum contagio: Corrupti sunt, inquit, et abominabiles facti sunt: non est qui faciat bonitatem, non est usque ad unum . Generaliter ergo ad omnes flagitiosos potest referri: demum specialiter ad irrisores bonorum quos Aquila dixit, quod isti uere morbi sunt, qui irridendo bonos, plurimum animis operantur errorem, mentesque corrumpunt.  Quanta dixit a quibus beatus uir debeat abstinere! Et adhuc adiicit alia.

30.  Sed in lege Domini fuit uoluntas eius, et in lege eius meditabitur die ac nocte; hoc est, beatus ille qui hec faciat consilio, ratione, prudentia; potest enim et paruulus non per uirtutem, sed per impossibilitatem et inscientiam delinquendi ab iis que dicta sunt, abstinere. Potest et irrationabili pecudi conuenire, cui nulla uis consilii, nullus sensus erroris est. Hoc est ergo quartum quod sequitur, in quo definitio beati uiri a pecude discernitur; quia uir sapiens subditus legi est uoluntate, non necessitate. Plurimum enim refert; quia in uoluntate, mercedis est fructus; in necessitate, dispensationis obsequium. Ita enim docuit nos Apostolus dicens: Si uolens hoc ago, mercedem habeo: si inuitus,  dispensatio mihi credita est . Ordo autem conueniens, ut primo diligas legem, secundo ut mediteris. Qui diligit, ex uoluntate facit mandata legis; qui timet, inuitus obseruat. Hanc disciplinam docendi etiam Dei iustitiam in Lege accepimus. Sic enim scriptum est: Audi, Isrel: Dominus Deus tuus, Deus unus est . Et: Diliges Dominum Deum tuum ex toto corde tuo, et ex tota anima tua, et ex tota uirtute tua. Et erunt uerba hec que ego precipio tibi hodie, in corde tuo, et in anima tua: et demonstrabis ea filiis tuis, et loqueris eis sedens in domo, et ambulans in itinere, et 752 in quiete, et in uigilia. [a 72Kb] Et alligabis ea in signum in manu tua, et erunt monilia ante oculos tuos: et scribes ea super limina in domiciliis tuis et in ianuis  tuis . Et infra: Et nunc, Isrel, quid abs te postulat Dominus Deus tuus, nisi ut diligas Dominum Deum tuum, et ambules in omnibus uiis eius ? Sapientia quoque dicit: Concupiscite ergo sermones meos, diligite illos, habebitis disciplinam . Clara est, et que numquam marcescat sapientia, et facile uidetur ab iis qui diligunt illam, et inuenitur ab iis qui querunt illam. Legitime ergo docemur a sancto Propheta uoluntatem in Lege habere, meditationem secundum Legem. uoluntas in Lege non solum in studio, sed etiam in facto est. Prior uoluntas, secunda operatio. Denique et Domiminus dicenti sibi: Si uis, potes me mundare, respondit: uolo, mundare ; [b 1Kb] quo  ostenderet operationibus nostris uoluntatem preuiam esse debere. Denique lex uoluntarios querit; quia lex Domini irreprehensibilis est, conuertens animam: nemo autem conuertitur, nisi qui uoluntate conuertitur. uoluntarius autem abscondit et sensum furatur laboris.

 31. Ideoque die et nocte in Lege meditatur; in quo non tam continua legendi postulatur intentio, quam seruande Legis affectus. Ille enim plene meditatur, qui sibi ipse lex est, scriptum in corde suo legis intendens. Aquila tamen diem tantummodo posuit, non etiam noctem. Quod non tam a ceteris discrepans, quam alio referens posuit; quoniam qui Legem meditatur, semper in luce est, noctem non habet. Etenim cuius lucent opera, non potest utique in tenebris ambulare; quia iustitia eius sicut lumen effulget. Meditetur ergo Legem uita nostra, meditetur conuersatio, meditetur actus, meditetur intellectus mysteriorum celestium. Lex enim exemplar est et umbra celestium, umbra futurorum bonorum, que is qui credit in Lege, in Euangelio recognoscit. Meditetur in tenebris et die, id est,  et in aduersis positus, et prosperis. Lex enim precipit ut diligas Dominum tuum. Qui diligit, in omni statu suo debet seruare diuturne caritatis affectum. Pater diligit filium, diligit etiam cum arguit, diligit etiam cum uerberat baculo; qui enim parcit baculo suo, odit filium suum. Nos quoque Dominus castigat, et diligit. Itaque etiam cum digna certione committimus, ille tamen diligit, qui etiam recipit offensum. Castigat enim Dominus omnem filium quem recipit. Et tu cum castigaris dilige; quia ideo castigaris, ut recipiaris. Nam quid grande est, si tunc diligas Dominum Deum tuum, cum tibi abundant omnia, cum frueris optatis, cum honoribus, facultatibus, liberis gaudes. Et homini, a quo acceperimus  beneficium, gratiam referre consueuimus. Denique cum laudaretur Iob iudicio celesti, hoc retulit diabolus : Minime mirum si gratus esset Deo, cui tanta suppeteret affluentia prosperorum; sed tunc probandum, si illa amittat uniuersa, et pii cultoris prestet officium. Hec 753 igitur prima uirtus, ut non frangaris aduersis, non extollaris secundis. Id te Lex docet, [c 1Kb] ut in afflictione non relaxes intentionem, nec desperationem induas; uictor non dicas: uirtus mea et fortitudo mea hec tribuit mihi ; sed omnia noueris diuine misericordie deputanda.

32. Clamat Esaias: Non confundetur qui in angustia est usque in tempus . Hoc primum bibe . Quid est, hoc primum bibe? Sequestremus  mystica, persequamur moralia, que docet littera. Propter errorum grauia graues contritiones et uexationes populi dicit futuras; et oportuit eas precedere, ut sequeretur misericordia. Bibe ergo primum tribulationem; per multas enim tribulationes oportet nos introire in regnum Dei; bibe, ut sensus  tribulationis [a 1Kb] pectoris tui infundatur internis: bibe cum patientis affectu merentis dolorem. Dum enim conuersus ingemueris, tunc Dominum tibi reconciliabis offensum. Hoc ergo primum bibe; ut sis in dolore et angustiis. Cito letitia infundit errorem. Pinguis factus et incrassatus populus surrexit ludere, et recessit a Domino. Prodest tibi cor habere contritum. Hoc primum bibe, ut sacrificium tuum accipiatur a Domino. Doceat te Apostolus quid sit: Hoc primum bibe, hoc est, tribulationis poculum. Tribulatio enim patientiam operatur . Non potest esse patientia, nisi ante fuerit tribulatio. Tribulatio, inquit, patientiam operatur, patientia autem probationem, probatio uero spem; spes autem non confundit. Bibe primum tribulationem, ut postea tibi tot uirtutum pocula ministrentur. Et ut scias quia bibitur  tribulatio, audisti dicentem hodie Prophetam: Potasti nos uino compunctionis . Et in posterioribus ait: Et potum dabis nobis in lacrymis, in mensura . In mensura petit potum, non supra mensuram; ne ferre non possit. Denique quam bono hoc precaretur affectu, suo probabat exemplo, qui potum suum cum fletu miscebat , ut Domini in se inclinaret misericordiam.

33. Bibe ergo hoc primum, [b 7Kb] ut bibas et secundum  bibe primum uetus Testamentum, ut bibas nouum Testamentum. Nisi primum biberis, secundum bibere non poteris. Bibe primum, ut sitim mitiges; bibe secundum, ut bibendi satietatem haurias. In ueteri Testamento compunctio, in nouo letitia est.  uide quemadmodum Dominus artibus diaboli pro suis seruulis obuiauerit. Ille cibo fraudis decepit unum, ut in uno omnes circumueniret; iehsu autem cibo salutis omnes redemit, ut in omnibus et illum qui deceptus fuerat, reformaret. Ille calicem aureum Babylonis excogitauit, ut quicumque plus biberent, plus sitirent; et quia potus placere non poterat, auri pretio illiceret ad bibendum. Propinauit de uino suo, cui etiam metalli suffragia requisiuit. At uero Dominus iehsu aquam de petra effudit, et omnes biberunt. Qui biberunt in typo, satiati 754 sunt; qui biberunt in ueritate, inebriati sunt. Bona ebrietas, que infunderet letitiam, non afferret confusionem; bona ebrietas, que sobrie stabiliret mentis incessum; bona ebrietas, que uite munus  rigaret eterne. Hoc ergo poculum bibe, de quo dixit Propheta: Et poculum tuum inebrians, quam preclarum est ! Nec te moueat quod Babylonis aureum poculum est; quia et tu bibis poculum  sapientie, que sit auro argentoque pretiosior. Utrumque ergo poculum bibe ueteris et noui Testamenti; quia in utroque Christum bibis. Bibe Christum, quia uitis est, bibe Christum, quia petra est que uomuit aquam; bibe Christum, quia fons uite est, bibe Christum, quia flumen est, cuius impetus letificat ciuitatem Dei; bibe Christum, quia pax est; bibe Christum, quia flumina de uentre eius fluent aque uiue; bibe Christum, ut bibas sanguinem quo redemptus es; bibe Christum, ut bibas sermones eius; sermo eius Testamentum est uetus, sermo eius Testamentum est nouum. Bibitur Scriptura diuina, et deuoratur Scriptura diuina cum in uenas mentis ac uires anime succus uerbi descendit eterni. Denique non in solo pane uiuit homo, sed in omni uerbo Dei. Hoc uerbum bibe, sed ordine suo bibe. Primum bibe  in ueteri Testamento: [c 1Kb] cito fac ut bibas et in nouo Testamento. Et tamquam ipse festinet, dicit: Galilea gentium et partes Iudee, populus qui ambulatis in tenebris, uidete lucem magnam; qui habitatis in regione mortis, lux fulgebit super uos . Bibe ergo cito, ut lux tibi effulgeat magna; lux non quotidiana, non diei, non solis, non lune; sed lux illa que umbram mortis excludat. [d 1Kb] Nam qui in umbra mortis sunt, lucem utique solis ac diei uidere non possunt. Et quasi requirenti tibi unde tantus splendor, tanta gratia sit, respondet: Quoniam puer natus est nobis, filius datus est nobis . Puer, Quia ortus ex uirgine est; Filius, quia ex Deo natus tante auctor est lucis. Puer nobis natus est. Nobis, qui credimus; non Iudeis, qui non crediderunt;  nobis, non hereticis; nobis, non Manicheis; nobis natus est, quia uerbum caro factum est, et habitauit in nobis; nobis natus est, quia carnem suscepit ex uirgine, quia homo natus est ex Maria. Caro nascitur nobis, uerbum datur. Quod nostrum est, inter nos natum est: quod supra nos est, nobis donatum est.

34. Satis excurrimus, ut putamus, sed non otiose; ut doceremus quia et in tribulationibus diligere Dominum debemus, nec recedere ab eo, quoniam et letitie tribulatio sepe succedit, et letitia tribulationi. Denique qui tribulatione non frangitur, et legem sequitur, beatus est.

35.  Et erit tamquam lignum quod plantatum est secus decursus aquarum, quod fructum suum  dabit in tempore suo. Et folium eius non defluet, et omnia quecumque faciet, prosperabuntur. Que ista beatitudo est, que ligno arboris comparatur, nisi intelligamus 755 in paradiso, illo beatorum loco, lignum  uite [a 1Kb] in medio lignorum aliorum de terra productum? Inter multa enim ligna que erant speciosa ad aspectum, et bona ad escam, etiam hoc lignum terra produxit, et in medio paradisi erat; ut cetera ligna eius uiriditate florerent. Quod esse hoc lignum dicimus, nisi per quod nobis salus uenit? Et recte hoc terra produxit, quia eum uirgo generauit, que erat terra secundum Auctoris sententiam, que in eum dicta est: Terra es, et in terram ibis . Pulchre quoque in medio legitur lignorum aliorum; quia erat in medio [b 1Kb] apostolorum discentium, uel quia in medio erat mentis et cordis, sicut ipse ait: Medius uestrum stat, quem uos nescitis . Et alibi ait: Ego autem in medio uestrum sum . Denique et de ipso Salomon dixit:  [c 1Kb] Lignum uite est omnibus percipientibus eum . Qui ergo beatus est, imitator erit Domini Iesu, qui est lignum uite, lignum sapientie, plantatum in utero uirginis, uoluntate Patris; a quo in perpetuum mansurum plantatur, ut fructum daret in tempore suo. Non enim potuit arescere ista plantatio, que habebat ubertatem in se manentem gratie spiritalis. Denique plenus Spiritu sancto iehsu regressus est ab Iordane. Hi sunt decursus aquarum de quibus dicitur in Euangelio: Flumina de uentre eius fluent aque uiue. Hoc autem dicebat de Spiritu quem incipiebant accipere qui credituri erant in eum .

36. Est et alia traditio, quia sunt aque de quibus prohibet nos bibere Hieremias dicens: Quid tibi et  uie Aegypti, ut bibas aquam Geon ? Est et Tigris fluuius Assyrios preterfluens. Est et Euphrates in Babyloniam tendens. Est et Phison, qui Latina interpretatione oris dicitur commutatio, circumiens terram Euilath, ubi est aurum, et aurum terre illius bonum; et lapis carbunculus, et lapis prasinus. [d 1Kb] Merito os illic commutatur, ut non teneatur promissorum fides: sed sit in ore dolus, ubi est aurum bonum; auaritia enim fidem frangit, nec tenet uerborum simplicitatem. Ornamenta quoque pretiosa mentem animumque commutant; ut aliud in pectore, aliud in sermone sit. In illis ergo regionibus fluminum fuerunt Iudei captiui, abducti in Aegyptum, et ad Assyrios, et ad Babylonios, ubi super flumina Babylonis sedebant, et flebant sue calamitatis  erumnam; et ut hic ipse Propheta testatur ; illic suspenderunt organa sua, et omnem deposuere letitiam, ubi grauiora tolerarunt. Denique relique decem Tribus ad Assyrios  ducte sunt; due autem Iuda et Beniamin tamquam grauioris ree flagitii in Babyloniam transierunt. Atrocius enim sacerdotis filia adultera quam cetere puniuntur; quia sacerdotalis generis gratiam turpi opprobrio decolorauit.

37. Sicut illi ergo in tentationibus grauissimis fuerunt: ita multis tentationibus se Saluator noster obiecit; ut nulla tentationis nostre certamina preteriret. Plantatus ergo recte dicitur secus decursus horum fluminum, non. in ipsis decursibus; 756 ut finitimum, non demersum intelligas. Fuit illi congressio prima carnis et sanguinis. Denique ait: Pater, transfer a me calicem istum: sed non quod ego uolo, sed quod tu uis . Fuit diuitiarum obiecta tentatio, cum omnia regna terre ei  inimicus offerret, si procidens Dominus adoraret eum. Habes duorum fluminum decursus Geon et Phison. Fuit illi colluctatio aduersus principes mundi: fuit in ipsa passione certamen aduersus tentatores, quos [e 1Kb] Persas Hebrea appellat interpretatio, qui falsa testimonia deferebant. Aduersus eos qui dicebant: Descendat nunc de cruce, et credimus ei ; que diabolus suggerebat. Habes Tigrim et Euphratem flumina.

38. Quadripartitum autem nobis certamen esse etiam Apostolus comprehendit dicens: Quia non est nobis luctatio aduersus carnem et sanguinem, sed aduersus principatus et potestates, aduersus mundi huius rectores tenebrarum; aduersus spiritualia nequitie, que sunt in celestibus . Hi sunt fluuii  qui de paradiso exeunt. Unde puto quod is qui in paradisum gestit redire, hos debeat transire decursus aquarum. Quod non otiose expressit idem ipse sanctus Propheta, [f 1Kb] demonstrans his qui tentationes omnes subirent, deberi sibi iam paradisi requiem. Itaque sic ait: Decursus aquarum descenderunt oculi mei . Sicut enim romphea est in ingressu paradisi ignea; ut qui redit, per ignem reuertatur, urat peccata sua, probet aurum suum: ita qui redit, per hos decursus redit. Meritoque dicunt sancti: Transiuimus per ignem et aquam . De istis decursibus et Esaias dicit: Si transeas per aquam, flumina non te concludent . Que flumina? Audi dicentem [g 1Kb] Dauid de iis qui festinabant ad paradisum: Forsitan pertransisset anima  nostra aquam intolerabilem .

39. Quamuis nonnulli de istis quatuor tentationibus etiam illud accipiunt: Super aspidem et basiliscum ambulabis, et conculcabis leonem et draconem  . Ut ambulauerit in incarnatione, conculcauerit in passione, uel in traditione regni conculcet, quod Patri tradet, cum omnem euacuauerit principatum. Pulchre autem Aquila dixit, hoc est, transplantatum, eo quod primo sit plantatum in uirgine, postea transplantatum in paradisum; sicut dixit ad latronem: Amen, amen dico tibi: hodie mecum eris in paradiso .

40. Hoc lignum igitur fructum dabit in tempore suo. Ligna terrena fructum non dare, sed ferre dicuntur; sed lignum uite ac sapientie dat fructum, hoc est, largitur et donat. Rursus illud occurrit: Si lignum est sapientie, cur in tempore dabit, et non semper? Ne forte graue sit nobis hoc sentire de Christo; sed tu qui legisti quia dispensatorem fidelem  et prudentem constituet  Dominus supra familiam suam, ut det illis in tempore tritici mensuram, in tempore utique, non semper, turbari utique non debes. Potest sapientia semper fructum dare; sed quia sapientia 757 est, debet sapienter dare, dispensare [a 1Kb] prudenter, si quando nos plenam mensuram aut mereamur, aut possimus accipere. Sicut hic extremum tempus fructum, ita et illic dabit fructum bonum in gentibus; ut resurrectionis eius consortium capere ac seruare possimus. Nunc non possumus, odioso seculo non sustinemus. [b 1Kb] Hic enim corruptela est, et cauendum fuit ne corrumperemus bonos fructus, quos lignum uite daret; quia nunc corrupti, illic autem incorrupti: quando et mortui, inquit, resurgent incorrupti, et nos commutabimur.  Oportet enim corruptibile hoc induere incorruptelam, et mortale hoc induere immortalitatem . Quid ergo proderat morituro accipere, quod ei mors habebat auferre? Nouit ergo sapientia quibus quando dare debeat, que nec folium amittit ligni sui. Et ideo qui fructus sit sapientie, quod folium consideremus.

41. Fructus interior est; folium, quo fructus uel a sole torrenti, uel a frigore defenditur. Fructus uidetur esse fides, pax, doctrina, excellentia uere cognitionis, intentio bona, mysteriorum ratio. Hos fructus bona uita custodit: mala etiam si perceperit, amittit: Peccatori autem dixit Deus: Quare tu enarras iustitias meas ? In mysticis fructus est, in moralibus folium [c 1Kb] contemplatione mysteriorum  celestium. Nam uirtutes sine fide, folia sunt; uidentur uirere, sed prodesse non possunt. Agitantur uento, quia non habent fundamentum. Quanti gentiles habent misericordiam, habent sobrietatem; sed fructum non habent, quia fidem non habent! Labuntur cito folia, ubi uentus flauerit. Et aliqui Iudei  habent castimoniam, sedulitatem in lectione multam, et diligentiam; sed sine fructu sunt, et uersantur ut folia. Hec forte sunt folia que Saluator in illa ficu reperit, sed fructum non inuenit .

42. Mystica saluant, et a morte liberant: moralia autem ornamenta decoris sunt, non subsidia redemptionis. Prestare autem mystica moralibus etiam ipse Dominus docet in Euangelio suo dicens de Maria, que sedens secus pedes Domini audiebat uerbum illius, cum Martha circa ministerium festinaret, et quereretur quod soror eam propria circa mense ministerium non iuuaret: Martha, Martha, Maria optimam partem sibi elegit, que non auferetur illi . Si illa que Christo ministrabat ad mensam, non conferebatur ei que uerbum  cupiebat audire; quem operantem studioso cognitionis eterne conferre poterimus? Ita tamen, ut nec illius operationi fides, nec huius cognitioni, sicut Marie, desit operatio; ne uel folia sine fructu sint, uel fructus sine munimentis naturalibus sit intectus, et pateat iniurie.

43. Possumus etiam illud intelligere, quia foliis se texerunt Adam atque Eua, corporea uestimenta querentes, eo quod resurrectio Dominici corporis prophetaretur; quia nec caro, que antea uice foliorum interire consueuerat, peritura 758 esset in Christo; iustorumque omnium, qui secundum Euangelium ad imitationem ligni sapientie nati ex uirgine uitam suam actusque formarent. Nam Grecus ita dixit: quod potest ad  beatum referri, , Grece; Latine autem sic dicitur, ut sit: quia beatus dabit fructum, in resurrectione scilicet sua, quando potest perpetuum dare. Potest et sic, , ut referatur ad lignum, cuius facta omnia prosperabuntur. In quo euidens testificatio, quia de Saluatore dictum est. Cuius enim nisi ipsius facta possunt uniuersa laudari, et prosperos habere exitus? Aquila autem, dirigentur, ait: quod et ad quemcumque hominem referendum uidetur, quem dirigit Dominus fauore celesti. A Domino enim diriguntur gressus uiri, et orationem suam in conspectu Dei Dauid propheta dirigi postulauit . Sed et ipse Dominus direxit opera sua, ut nullo erroris curuarentur anfractu.

 44.  Sequitur: Non sic impii, non sic; sed tamquam puluis quem proiicit uentus a facie terre; hoc est, non sic ut beatus uir, qui ideo beatus, quia non abiit in consilio impiorum, quia in peccato non stetit, in consilio pestilentium non sedit, uolentium uel credentes pie, uel uiuentes peruertere; qui uoluntatem  habuit in Lege, et meditabitur in ea; aut, sicut Aquila posuit, resonabit in Lege: ut precepta Legis resonet uita eius, mores resultent sicut illorum, quorum in omnem terram exiuit sonus. Forte hic sonus doctrine hominum exeat; illic autem ubi facie ad faciem dabitur uidere, plenior quedam uerbi fieri uideatur expressio. Non ergo sicut beatus iste qui hec fecerit, qui erit tamquam lignum plantatum, cuius gesta omnia prosperabuntur, ita erit et impius. Ideo repetiuit uel qui scripsit, uel [a 1Kb] qui postea addidit  quo confirmatior fieret repetita sententia dicendo: Non sic impii, non sic, qui erunt tamquam puluis; sunt enim terreni, et sicut puluis proiicitur a facie uenti, ita et isti proiicientur et dissipabuntur a Spiritu sancto, qui terre fertili  atque fecunde anime salutaris sicut uentus auster aspirare consueuit.

45. Huic uento dicitur in Canticis: ueni, auster , ut clementia eris mollioris cordis nostri arua laxentur, que brumali gelu stricta recipiendis gremium seminibus denegabant. Bonum est nobis ut hic uentus aspiret, qui naues Tharsis ferentes uero Salomoni que ad templum eius necessaria uidentur, tutos deducat in portus. Sed tunc iste uentus aspirat, si boreas ille grauis uentus flare desierit. Ideo uel Ecclesia, uel anima pia dicit: Exsurge, borea, et ueni, auster ; hoc est: Tu, borea, recede, et ueni, auster: aspira hortum meum; ut flores non discutias, sed reserues. Anima igitur plena floribus pietatis hortum habet, uel ipsa hortus  est, qui fructus ferat: anima que impietati patet, puluerem habet, qui est infecundus ad fructum. Fructiferam quidem illam 759 fecit Dominus; sed ipsa sibi collegit impietatis puluerem.

46. Quid te iactas, o plene impietatis? An quia honoribus es potens, et abundas diuitiis? Non aduertis quia puluis es, et tu dispergeris et dissipaberis. uidi, inquit, impium superexaltatum et eleuatum sicut cedros Libani; et transiui, et ecce non erat . Quid gloriaris, quia multa te seruitia ambiunt, multi amici tegunt latera tua, plurimi te equi sequuntur, quorum nobis enarras prosapiam, et tamquam maiorum tuorum genus. Prefers diuitias, quia conuiuiis pascis sodales. Utinam egenos pasceres; utinam non iocorum ministros, sed uotorum adiutores. Iactas quia prodeunti illico ceditur, et homines  te tamquam feram declinant aut bestiam. Num hec esse aliquid putas? Non audis quia ea omnia  tamquam umbra pretereant? Quid iuuant consulares pretexte, [b 1Kb] aut nitentes auro triumphales palmate? Nudus exibis: nemo illic consulem recognoscet. Quid prosunt innumere possessiones? Publice sunt, non tue. Hodie tu tenes, cras alius. Cum tu exieris, alius intrat. uix mouisti pedem, alius gressum intulit. Quanti ante te illic fuerunt, quanti post te dominabuntur, et hoc putas esse priuatum? Quem umquam a morte diuitie redemerunt? Immo quem non ad mortem diuitie cegerunt? Quem ab inferis sue reuocarunt opes? Quem potentia excusauit a pena? Puluis est impietas, sicut puluis est impiorum potentia: caliginem infert, dare salutem non potest. Simul ut uehemens flare ceperit spiritus, spargit eam atque dissoluit: erem turbat, solum nudat; ut puluis  proiicitur, deficit ut fumus, liquescit ut cera.

47. Hinc plerique non mediocrem mouerunt questionem, utrum perituram naturam uideatur asserere Scriptura diuina; maxime quia alibi dixit: Comminuam eos ut puluerem ante faciem uenti, et ut lutum platearum delebo eos ; et alibi: Ecce confundentur et reuerebuntur omnes aduersarii; erunt enim tamquam non sint . Primum ergo interrogo, utrum impietatem secundum naturam putent esse, an preter naturam? Si secundum naturam [c 1Kb] asserant, errare eorum opinionem certum est. Denique dicant, utrum nature peccatum conueniat, an non? Sed certum est peccare, deuiare esse ab eo quod est secundum naturam. Quid igitur tam ineptum, quam ut dicant minus uideri, impium esse, quam  peccatorem; cum omnium acerbissimum sit, quidquid in Dei fieri uidetur iniuriam? [d 1Kb] Quod si impie agere, non est preter naturam: uiuere ergo Impie secundum naturam est, nec peccati loco habendum, nec dignum reprehensione existimandum; nemo enim reprehenditur, qui operatur secundum naturam. Unde concluditur, quia impietas preter naturam 760 est. Quomodo igitur cum perditione consuetudinis, , hoc est, perituras naturas inducit Scriptura, cum impietas non utique naturalis sit, sed preter naturam? Quod enim non habet, non amittit: nec potest ea substantia perire, que non fuit. Nam et puluis commotus, aut in aque substantiam transfertur, aut in erem, aut in ignem, hoc est, in aliam uidetur sepe transire naturam. Non ergo in nichilum deficit, sed in aliud transit.

 48. Quid obstat igitur quin et ille qui uerbi uirtute et ratione comminuitur ut puluis, non in nichilum  dissipetur, sed commutetur in melius; ut ex terreno fiat spiritalis homo, et ut lutum platearum sic deleatur, ut tollatur quidquid asperum ac sordidum uidetur, remaneat quidquid planum ac mundum est? Et quod ait de aduersariis Hierusalem: Sunt sicut qui non sunt; utique potuit dicere: Non erunt. Sed cum dixerit: Confundentur et reuerebuntur; utique intelligis quia erunt per substantiam, et profectum conuersionis, sed non erunt quasi aduersarii, quod fuerunt. Itaque per improbitatis defectum non erunt, erunt fide ac deuotione mutati. Denique et alibi ex peccatoris persona dicitur: Et iram Dei sustinebo, quia peccaui, donec iustificet iudicium meum . Conuertere enim Deus cupiens peccatorem, punit eum et urit, ut purget. Unde ait: Et educet me in lucem . Nam et ceram urit ignis, et liquescit,  ut purgetur: et nos per ignem probamur: et fumus consumpto omni materiali expurgatur, [a 1Kb] et neque natura transit. Itaque et anima purgata ab omni labe, in id quod est deficit, non in id quod non est; unde ait Balaam: [b 29Kb] Moriatur anima mea ut anima iustorum ; ut moreretur lapsus eius, et quidam improbitatis usus: transiret autem in consuetudinem, uitamque iustorum; omnia enim Deus salua uult esse. Unde et Salomon ait: Deus mortem non fecit, nec letatur in perditione uiuorum . Fecit animam ut sit: creauit hominem in incorruptionem, quem ad imaginem sui fecit: sed homines a nature munere deuiantes, obnoxios fecere se morti, ut quasi terreni corrumpantur. Sed Deus per tribulationes ad penitentiam cogit, ut per  penitentiam uratur et consumatur illud accidens malum improbitatis, et pereat; et locus ille anime, qui erat accidentis impietatis possessio, pateat ad receptionem uirtutis et gratie. Certum est autem anime naturam esse pretiosam, que ad similitudinem Dei facta receptionem omnis uirtutis admittit; utpote que cognitionis superne non sit fraudata consortio.

49. Nunc illud superesse arbitramur, quod in multorum ore uersatur, qua ratione Deus, cuius sine uoluntate nec passer uilissimus cadit, et apud quem capilli capitis numerati sunt, dixerit per Isaiam: Sic omnes gentes ut stillicidium de 761 urceo, et sicut momentum statere estimate sunt, et ut sputum estimabuntur . Ita ergo peribunt omnes gentes sicut stillicidium de urceo, et ut sputum perit,  et ad nullos usus proficit. Sed tu qui nosti quia gentes non eo usque pro nichilo habuit Deus noster, ut et Abrahe dixerit: Benedicentur in te omnes gentes ; et per Dauid locutus sit ad Filium dicens: Dabo tibi gentes hereditatem tuam ;  et infra: Omnes gentes seruient ei ; qui legisti, quia obtulit Deus Filium suum pro omni gente, ut saluos faceret peccatores ; debes hoc loco uim diuine sententie considerare. Contemplatione etenim creaturarum celestium, [c 1Kb] que multe sunt , Angelorum, Archangelorum, Principatuum, Potestatum, Thronorum, Dominationum, millium, et decem millium, et innumerabilium millium; contemplatione ergo horum gentes ut stillicidium de urceo estimate sunt, cuius est omnis plenitudo. Ex illa igitur plenitudine celesti tamquam gutta cadens estimate sunt gentes. Quomodo enim poterant maxime uideri, cum ipsa terra in qua sunt  gentes, minima mundi portio sit, et omnium que operatus est Deus, tamquam statere exigua inclinatio gentes sint? Simul cognosce per hanc stateram omnia Deum cum iustitia condidisse, et in ipsis gentibus inesse quiddam naturaliter, in quo iustitie uideretur uel exiguum esse momentum, et sputum ipsum tamquam ex uniuersitate totius corporis interiorem existere portionem.

50. Magis ergo hic misericordia predicatur: quoniam qui uenit querere quod perierat, nec stillicidium illud quasi uile contempsit, et alleuauit momentum statere; [d 1Kb] et sputo illi substantiam boni corporis donans, dignatus est omnes gentes in unum corpus Ecclesie congregari. Inter gentes autem et Isrel annumerari potest nequaquam expers diuine  eius iustitie; quia ipse Moyses dixit de Isrel: Ecce populus sapiens, et discipline tenax, gens magna . Et ut scias quia supra meritum nostrum Dei bonitas redundauit, Apostolus hunc propheticum locum interpretatus ait: Conclusit Deus omnia in incredulitate, ut omnium misereatur ; et subiunxit: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit: aut quis prior dedit illi, et retribuetur ei? Hunc autem locum premittens Propheta ait: Sic omnes gentes ut stillicidium de urceo estimate sunt , et reliqua, ut cognoscas intellectum istum cum interpretatione Apostolica conuenire.

 51.  Sed quid euidentius eo quod perituras naturas non uideatur inducere, cum ipse subiecerit sanctus Propheta: Quoniam non resurgunt impii in iudicio. Non enim dixit: Non resurgunt; sed ait: Resurgunt quidem, sed non in iudicio. Qui autem  resurgit, est utique, et manet; sed quia non credidit in Christum, iam iudicatus est; et ideo non uenit in iudicium, quem peracti iam 762 manet pena iudicii. Et de resurrectione quidem plurima diuinarum Scripturarum sunt testimonia, que non pretermisimus in libris [a 1Kb] consolationis et resurrectionis. De eo autem quod ait: Non resurgunt impii in iudicio; secundum Euangelium absoluta sententia est, quia non omnes iudicabuntur. Apostolus autem ait: Omnes enim oportet nos stare ante tribunal Christi, ut recipiat unusquisque propria corporis, prout gessit, siue bonum, siue malum . Hec putant plerique esse contraria; nec aduertunt quia Saluator de perfidis dixit atque impiis, qui non crediderunt in Dominum Iesum. Sic enim ait: Qui credit in me, non  iudicabitur, qui autem non credit, iam iudicatus est, quia non credit in nomine unigeniti Filii Dei. Hoc autem est iudicium, quia uenit lux in hunc mundum, et dilexerunt magis homines tenebras quam lucem; erant enim mala ipsorum opera . Liquet igitur de quibus dictum sit, hoc est, de iis qui non crediderunt in Dominum Iesum. Apostolus quoque etsi dixit omnes, de iis utique dixit qui crediderunt, sed actuum suorum rationem in die iudicii reddituri sunt. Denique ipse alibi ait , quia testimonium conscientie nostre in die iudicii reuelabitur, cum inuicem cogitationes nostre aut accusabunt se, ut scriptum est, aut defendent, et patebunt cordis occulta. Quid autem hoc euidentius quod ait alibi: Omnes quidem resurgemus, sed non omnes immutabimur  ? Immutabuntur enim iusti in incorruptionem, manente corporis ueritate. Daniel quoque dicit: Iudicium sedit, et libri aperti sunt . Ostendit ergo iudicium futurum, maxime cum alibi idem dicat: Multi qui sedent in tumulo terre, exsurgent, isti in uitam eternam, et isti in opprobrium et confusionem eternam; et intelligentes splendebunt sicut splendor celi, et de iustis multi sicut stelle lucebunt .

52. Quod istud est iudicium sedentium iudicum, et qui libri aperti, nisi conscientie nostre, uelut libri peccatorum nostrorum seriem continentes? Quamquam hoc ipsum uile sit estimare quasi humani simile iudicii. Aliud est Christi iudicium, ubi conscientia ipsa se prodit, que latere non potest occultorum arbitrum: ubi cogitationes lucent apud eum, qui  adhuc cogitantibus dicebat: Quid cogitatis mala in cordibus uestris ? Cum Iudeis diceret, dicebat omnibus; ne quis putaret quod occulta possent esse que eum fallerent, ne quis putaret quod parietibus clausis testem occulti erroris effugeret. Ideoque et Euangelista testatur dicens: iehsu autem sciebat cogitationes eorum . Quomodo ergo ait: Libri aperti sunt? Non utique atramento scripti, sed uestigiis delictorum, et flagitiorum inquinamento. Aperietur liber conscientie tue, aperietur liber cordis tui, culpa nostra recitabitur. Est ibi liber, ubi est tabula; immo sunt libri inscripti, ubi sunt inscripte tabule, quas inscribit Spiritu sancto Apostolica doctrina, sicut legimus, dicente Paulo: Epistola nostra uos estis. . . . inscripta non atramento, sed Spiritu  Dei uiui: non in tabulis lapideis, sed in tabulis cordis carnalibus . Sunt ergo tabule cordis inscripte 763 Spiritu sancto, iste recitabuntur. Si bene egeris, manebit Scriptura. uide ne tollas Spiritus sancti gratiam; uide ne deleas, et scribas atramento flagitia tua, ne ueniat dies iudicii, et dicat Iudex: Recitentur libri, recitentur tabule gestorum eius; et dicat tibi: Ego scripsi tabulas tuas, cur delesti apices meos? Ego scripsi dona mea, quomodo delesti munera mea, et scripsisti opprobria tua? Non legisti quia scribo? Non tibi dixi per os Prophete mei: Lingua mea calamus scribe uelociter scribentis ; iudicium autem uerbi est.

53. Multi ergo dormientium in tumulo terre surgent, qui bene egerunt, in resurrectionem uite: qui  male egerunt, in resurrectionem iudicii . Quod Daniel ait: in uitam eternam; hoc Saluator: in resurrectionem uite, dixit. Item quod ait Daniel: in opprobrium et confusionem; Saluator dixit: in resurrectionem iudicii. Unde non expedit nobis ad iudicium uenire, et non expedit non uenire; ne aut predamnati uideamur, aut in hac labe uitiorum subeamus tanti pondus iudicii. Propheta rogat ne intret Dominus in iudicium cum seruo suo ; quanto magis nos iudicium Domini timere debemus? Pone quia misericors Dominus ignoscet: quanta prodentur que latere credebam? Qui pudor, que confusio erit mihi, cum is qui alios profitebar docere, ipse in eo deprehendar, in quo alios arguebam?

54. Et ideo quoniam et Saluator [b 3Kb] duo genera resurrectionis posuit, et Ioannes in Apocalypsi dixit:  Beatus qui habet partem in prima resurrectione , isti enim sine iudicio ueniunt ad gratiam: qui autem non ueniunt ad primam resurrectionem, sed ad secundam reseruantur, isti urentur, donec impleant tempora inter primam et secundam resurrectionem: aut si non impleuerint, diutius in supplicio permanebunt. Ideo ergo rogemus ut in prima resurrectione partem habere mereamur. Sunt qui resurrexerunt in passione Christi; et isti plane beati, qui acceperunt Christi gratiam, et audierunt uocem eius, de qua scriptum est: uenit hora quando audient mortui uocem Filii Dei, et qui audierint, uiuent . Et: Ingressi sunt in sanctam ciuitatem . Puto quod magis illam significet supernam, quam istam Hierusalem, quam reliquit, quam  incusauit, quod in istam pedibus, in illam autem supernam meritis intrauerint.

55. Sed et illud caueamus, ut hic positi surgamus de tumulo terre. Sunt qui uiuentes sepulcro sunt circumdati et repleti mortuis, quorum guttur sepulcrum est, non loquentium uerba uite, sed mortis. Si hic resurrexerimus a mortuis, et illic resurgemus: si hic non fuerimus ossa arida; 764 sed acceperimus rorem uerbi, humorem Spiritus sancti, et illic uiuemus; sic hic nos excitauerit iehsu uoce sua magna, ut excitauit Lazarum, et per discipulos suos soluerit a uinculis mortis, et induxerit in Bethaniam, ubi erat Lazarus, hoc est, in domum obeditionis, et adhibuerit hic conuiuio suo; et illic cum eodem recumbemus, et illic cum eo semper epulabimur, et  illic nobis redolebit unguentum, quod solus proditor dolebat effusum.

56.  Ergo impii non resurgunt in iudicio. hoc est, in portionem eorum qui iudicium subituri sunt; nec peccatores resurgunt in consilio iustorum. uides quia surgunt impii, et non surgunt in iudicio iustorum, quia peccatores etsi non resurgunt in consilio iustorum; resurgunt tamen in iudicio. Unde uidentur qui bene crediderunt, et fidem suam etiam operibus exsecuti sunt, ipsi non iudicari, sed surgere in consilio iustorum: peccatores autem qui non possunt inter iustos surgere, surgent in iudicio. Habes duos ordines. Tertius superest impiorum, qui  quoniam non crediderunt, iam iudicati sunt; et ideo non surgunt in iudicio, sed ad penam: dilexerunt enim magis tenebras quam lucem ; et ideo iudicium eorum pena est, et forte pena tenebrarum. Et poterat quidem intelligi quod ii qui mala opera habent, credentes tamen in Christum, uolentes quidem recte uiuere; sed uicti illecebris peccatorum, dilexerunt plus tenebras quam lucem: id est, utrumque dilexerunt, sed magis tenebras. Sed quia de illis premisit qui non crediderunt, sic accipiendum puto quod dilexerunt tenebras, et non lucem; lux enim Christus est. Qui ergo non crediderunt luci, absurdum est ut lucem uel dilexisse credantur, quam nescierunt. Nescierunt enim, neque intellexerunt, in tenebris ambulant sicut scriptum est .

 57.  Sequitur: Quoniam nouit Dominus uiam iustorum, et iter impiorum peribit. Aduerte sensum: Non resurgunt impii in iudicio: quoniam nouit Dominus uiam iustorum. uias eorum utique nouit, quorum dirigit gressus; sunt enim gressus hominum, qui a Domino diriguntur. Diriguntur a Domino et uie uiri. Has nouit Dominus uias, que sunt recte, que ad illam uitam tendunt dicentis: Ego sum uia, ueritas, et uita . Hec bona est uia: tortuosa autem est uia seculi. Non dignatur illam uiam nosse. Illos enim agnoscit, qui sunt ipsius, qui operantur opera eius: qui autem operantur iniquitatem, his dicit Dominus: Discedite a me, omnes operarii iniquitatis, non noui uos . Non per ignorantiam, sed per id quod indigni sint scientia Dei, nesciuntur.

 765 58. Pulchre autem ait: Et iter impiorum peribit. Separauit Latinus, ut iter diceret, et tamquam discreuit iter a uia; Grecus autem in utroque uiam dixit. Non otiose tamen Latinus, quia et Dominus: Ego sum uia, dixit; non dixit: Ego sum iter. Perire autem iter impiorum dixit, non impios. Seruat eorum substantiam, qui si conuertantur, 766 solum iter impietatis amittent, quod nec ab initio fuit, nec erit. Quod accidens igitur est perit: quod substantiuum, manet. Pereunt autem ita impii, quomodo dicitur: Anima que peccat, ipsa morietur : ut [a 1Kb] peccati aculeo, non omni substantie  sue dissolutione moriantur.



IN PSALMUM XXXu ENARRATIO [a 1Kb] .



765 PRAEFATIO.


1. Dicturus Propheta [b 1Kb] in psalmo sequenti que  esset forma iusti, ante formam expressit iniusti. Neque enim possumus cognoscere que sit forma iustitie,  nisi cognoscamus que sit iniquitatis effigies; sunt enim sibi aduerse atque contrarie. Namque in altera simplex habitudo nature, in altera fallax uersutia nequitie: alia uirtutum imagines prefert, [a 1Kb] alia uitiorum commercia pretendit. Conuenire autem hunc ordinem et ipsa ratio docet; et si de contrariis sumenda sunt testimonia, ipsi doctores philosophie confessi sunt, dum sequuntur. Quis autem dubitet longe anteriorem Dauidem Platonis fuisse temporibus, quem non solum [b 1Kb] magister eius; sed nec aui quidem auorum eius uidere potuerunt: cum ille in principio regni fuerit Iudeorum , iste post tempora captiuitatis, quibus regnum gentis eius iam fuerat dissolutum. Ergo ipse qui tenet in omnes secularis  sapientie principatum, cum diceret non posse formam iustitie comprehendi, nisi ante discutiendam iniustitie seriem putauissent, exemplum attulit quod ii qui uelint aurum querere, prius se luto obliniant. Aurum itaque iustitia, iniquitas lutum est. Quod a nostris quoque prius dictum esse non dubium est, cum scriptum sit: Ut lutum platearum delebo eos . Et uere lutum; quia eos inquinat qui sibi appropinquauerint. Fugiamus ergo iniustitiam, ne luteis sordibus inquinemur, atque in eius uoraginem non pes noster exterior, sed, quod est grauius, mens nostra mergatur. Et philosophia quidem aurum se querere dicit; sed lutum uersat, que diuinitatem querit in statuis; sed uasa figuli uirga confringet. Nos aurum querimus, quo corpora  nostra mundemus, mortificationem Iesu Christi in corpore nostro circumferentes; ut et uita Iesu Christi in corpore nostro manifestetur. Bonum aurum, sanguis est Christi, diues ad pretium, profluus ad lauandum omne peccatum. Ordinem diximus, titulum consideremus.

2.  [c 1Kb] In finem, inquit, seruo Domini psalmus Dauid. In toto psalterii corpore solus hic titulus est, quod psalmum seruo Domini se scripsisse testetur. Quis iste est seruus Domini, uideamus: quid psalmi series significet: cui dictus hic psalmus sit? Audiamus ad quem loquatur: Domine, inquit, in celo misericordia tua, et ueritas tua usque ad nubes. Iustitia tua sicut montes Dei, iudicia tua abyssus multa . Cui hoc, nisi Filio Dei dicitur?  Hec enim non humane, sed diuine sunt potestatis. Sed quid sibi uult quod seruo Domini dici psalmum hunc 766 titulus declarauit , cum orationem Moysi hominis Dei maluerit, quam serui Domini in posteriore titulo nuncupare? quod ergo consilium Prophete fuerit non intelligo, uel potius ipsius domini Saluatoris, qui locutus est in Propheta. uere iudicia eius sicut abyssus multa, ut seruo honorificentiam reseruaret, sibi conditionem seruitutis ascriberet. uideor mihi intelligere, uideor hausisse aliquid de gratia spiritali. Aduersus iniustitiam,  ut diximus, psalmus hic scriptus est: et ideo plus grauatur iniustitia perfidorum, qui Christum Iesum Dominum recipere noluerunt, cum ille propter ipsos susceperit seruitutem. Quid enim tam iniquum, quam ingratos fuisse tantis beneficiis; ut quibus ille salutem daret, hi sanguinem eius effunderent? Denique alibi cum de sua passione loqueretur, ad aceruandam Iudaice impietatis inuidiam sic ait: Ne auertas faciem tuam a puero tuo: quoniam tribulor, uelociter exaudi me . . . . Pauper et dolens ego sum .

3. ueni, Paule, interpretare nobis, qua ratione Dominus celi atque terrarum se pauperem dixerit, et que sit ista paupertas. Tu certe illum diuitem dixisti: quomodo idem diues et pauper est? Audiamus  testimonium Pauli. Scitis, inquit, gratiam Domini nostri Iesu Christi; quia propter uos pauper factus est, cum diues esset; ut uos eius inopia ditaremini . ueni et tu, Esaia, interpretare nobis quomodo se dolentem dixerit Christus, qui dolores uulnerum sanare consueuit. Medicus uenit, ut curaret egros: quid ipse habuit quod doleret? Audiamus etiam Esaie testimonium. Pro nobis, inquit, dolet: et nos estimauimus eum esse in doloribus . Expressit medici affectum, qui etiamsi ipse nullum uulnus habuit quod doleret, tamen compassus est uulneratis. Hoc igitur in psalmo Dominus exprobrat Iudeis: Ego propter uos pauper, ego pro uobis dolens, et uos mihi manus impias intulistis dicentes: Tollamus iustum, quia inutilis est  nobis . Iniiciamus lignum in panem eius . Bene panem dixit pro carne eius. Ille alimentum detulit, isti pro beneficio retulere supplicium. Non mirum ergo si esuriunt, qui sibi uite eterne alimoniam denegarunt. Pulchre etiam duo ista iunxerunt: Iniiciamus lignum in panem eius. Nesciebant quid loquerentur Iudei, et mysterium loquebantur. Paradisum nobis Crux reddidit Christi. Hoc est lignum quod Ade Dominus demonstrauit, dicens de ligno uite, quod esset in medio paradisi, edendum: de ligno autem scientie boni et mali, non edendum. Errauit Adam, mandata non tenuit, interdictum gustauit. 767 Per lignum cepimus esurire; quia suum caro accepit alimentum. Ideo Dominus in Christo carnem iunxit et lignum, ut fames antiqua  cessaret, uite gratia redderetur. Beatum lignum Domini, quod omnium peccata crucifixit. beata caro Domini, que uictum omnibus ministrauit!

4. De paupertate igitur et dolore Domini idonea, ut arbitror, sanctorum protulimus testimonia, quorum alter uidit et dixit, alter est electus ut diceret. Ipsorum igitur qui probati sunt, de seruitute Domini testimonia iterum proferamus; immo sua que de se ipse locutus in utroque est. Audiamus ergo quid dicat: Sic dicit Dominus, qui finxit me ex utero seruum sibi ad congregandum Iacob et Isrel ad eum . Aduertimus ergo quod propter congregationem populi, formam susceperit seruitutis. Audis, Iudee, et de gratia [a 1Kb] contumeliam refers; et hoc ad perfidiam deriuas, propter quod magis credere debuisti. Ad te uocandum uenit, et conuiciaris. Ex utero seruum se dixit. Audi, Ariane, ex quo utero: paululum supra recurre: Ex utero, inquit, matris mee, uocauit Dominus nomen meum . Quod nomen eius sit, audiamus, quo eum Pater uocauit. Ecce uirgo in utero accipiet, et pariet filium, et uocabitur nomen eius Emmanuel: quod interpretatur, Nobiscum Deus . [b 1Kb] Quod enim aliud nisi Filius Dei nomen est Christi? Accipe aliud. Dixerat quidem et Gabriel ad Ioseph de Maria: Pariet filium, et uocabit nomen eius Iesum  . Accipe Dei uocem: Et tu, Bethleem Iudee, non es minima inter principes Iuda; ex te enim exiet Princeps qui regat populum meum . Aduerte mysterium: ex utero uirginis idem et seruus exiuit et dominus; seruus ad operandum, dominus ad imperandum; ut regnum Deo in hominum mentibus radicaret. Utrinque unus, non alter ex Patre, et alter ex uirgine; sed idem qui ante secula ex Patre, ipse postea carnem suscepit ex uirgine. Ideo ergo et seruus uocatur, et dominus: propter nos seruus; sed unitate diuine substantie Deus ex Deo, Princeps ex Principe, equalis ex equali; neque enim degenerem genuit , in quo se ipse complacere memorauit.

5. Magnum, inquit, tibi est uocari puerum meum,  ut statuas Tribus Iacob. Seruat ubique sue uocabula dignitatis. Magnus Deus, et magnus puer: nec in carne magnitudinis sue nomen amittit, cuius magnitudinis nullus est finis. Meritoque securus, cum in forma Dei esset, ut Apostolus dicit, non rapinam arbitratus est esse se equalem Deo: sed semetipsum exinaniuit, formam serui accipiens, in similitudinem hominum factus, et specie inuentus ut homo: humiliauit semetipsum, factus obediens usque ad mortem, mortem autem crucis . Hic est ergo equalis quasi Dei Filius, hic serui formam in carne suscepit, hic mortem gustauit, cuius magnitudo non habet finem; quia finis Legis est Christus ad iustitiam omni credenti: ut in ipsum omnes credamus, hunc intimo adoremus affectu. Bona seruitus, que omnes  liberos fecit: 768 bona seruitus, que nomen super omne nomen acquisiuit: bona humilitas, que fecit, ut in nomine eius omnes genu figant, celestium, terrestrium, et infernorum; et omnis lingua confiteatur quoniam Dominus iehsu in gloria est Dei Patris. In hunc ergo finem dirigitur hic psalmus, ut et nos serui simus ad iustitiam, non superbi ad arrogantiam.  [c 1Kb] Seruitus enim stipendium libertatis est: stipendium autem mortis arrogantia est. Sed iam ipsam psalmi seriem adoriamur.



ENARRATIO.

6.  Dixit iniustus, ut delinquat sibi. Quid dixerit, non expressit, et ideo sic intelligendum arbitror, quia quidquid dicit iniustus, peccatum est. Omnis enim iniustitia, peccatum; quoniam ubi organum uitiosum, quomodo potest cantus non esse uitiosus? Degeneris materie decolor partus est. Quidquid ergo loquitur iniustus, iniquitas est, que in suum refertur auctorem, sicut uipere partus, qui primo suam scindit parentem, ut frequens sermo est . Sibi ergo delinquit. Nihil hac sententia sublimius dictum arbitror. In illis qui sibi sapientiam seculi uindicarunt, nichil tale legi, nichil tale cognoui. Nec mirum, quandoquidem illi humano ingenio locuti sunt, hoc infudit Spiritus Dei, Spiritus ueritatis: quia iniustus sibi delinquat, sibi generet uulnera, se ipse confodiat. Nam sicut spine nascuntur in manu ebriosi, ut Scriptura asserit : ita et iniusti sermone nascuntur, que compungant loquentem. Loquitur iniustus, et interior eius conscientia uulneratur; quia in omni sermone quem loquitur, non est fraudis immunis. Cuius enim grauior est pena, quam propria, cum pro omni sermone det penas? Serpens aliis infundit uenenum, iniustus sibi; in eum enim refunditur quidquid effuderit. Iniustus  igitur et aliis inutilis, et sibi noxius: iusti autem uita fructuosa aliis, et sibi dulcis. Dicit enim Salomon: Fili, si sapiens eris, tibi sapiens eris, et proximis; si autem malus euaseris, solus hauries mala .

7. Aduertimus ergo quia iustitia aliis est potius nata, quam sibi: commune commodum, non suum exspectat; et alienum bonum pro suo ducit emolumento. Beata et preclara iustitia, cuius bonum omnibus proficit: ex uno plerumque ad plures proficiscitur, atque ad omnes peruenit. Iustus Dauid, qui parcebat inimico, et malebat innocentiam suam, quam uitam tueri; ne malo publico uindicaretur, atque appetendi principis in malis quoque causis aliis exemplum ederet, cum ipse uindictam de insidiatore  sumpsisset. Iustus Abel, qui de ouibus suis quas ei Dominus dederat, primitias Domino putauerit offerendas; et ideo plus placuit Deo, quia moram non fecit, deuotionem probauit. Sed hoc impius ferre non potuit, iustitie preuaricator, radix iniquitatis; et ideo fratrem occidit, quia hostia eius Deo magis quam oblatio sua fuerat comprobata. Sed 769 ille  occisus Deo loquebatur in uoce sanguinis sui, hic uiuus a facie Domini repellebatur; et cum adhuc a Domino pene cessarent, torquebat eum suorum conscientia peccatorum. Latebat miser tremens et timens; et cum adhuc percussor deesset, ipsa sese iniusti uita cruciabat. Acceperat signum, ne eum aliquis occideret: non ut uite suauitate frueretur, sed ne mors auferret erumnam: ut percussorem suum quotidie timendo pateretur. Meruerat quidem ut percussor inhiberetur; sed sine ulla intermissione ipse sibi suus carnifex erat, ipse percussor.

8. Que pena maior quam timere quod uitare non possis, nec quod timueris, euadere? Unde preclare Dauid exprimens conuentionem grauissimam conscientie peccatricis ait: Quoniam iniquitatem meam  ego agnosco, et delictum meum contra me est semper . Offunditur enim nobis ultrix nostri imago peccati; nec quietum reum suum esse permittit, inferens miseram seruitutem: atque in sua uincula trahit, ut enodare se non queat; quoniam uolens ipse se uendidit, cui liberum erat delictorum era non capere, et libertatem innocentie reseruare. Itaque dum oramus, peccatum offunditur: ubi somno sensus se corporis relaxauerit, peccatum recurrit. Semper nobis error noster tamquam malus exactor occurrit, uel tamquam improbus fenerator conueniens debitorem. Unde Dominus ait: Qui facit peccatum, seruus est peccati . Sed iustus nouit quemadmodum peccatorum suorum uincula dissoluat, nec exspectat accusatorem, sed preuenit  ut confitendo suum alleuet omne delictum; ne habeat quod aduersarius criminetur. Ideoque Scriptura tibi dicit: Iustus in principio sermonis accusator est sui . uocem enim eripit aduersario, et quasi dentes quosdam paratos ad predam criminationis infeste, peccatorum suorum [a 1Kb] confessione constringit. Dixit Iudas Iscariotes ut delinqueret sibi. Quid dixit: Quem osculatus fuero, ipse est: tenete eum . Hoc dixit, et se ipse proprio ore egit in mortem. Quantos putamus in ipso fuisse tortores, ut sibi ipse tam grauis pene exactor incumberet, et semetipse laqueo strangularet?

9. Dixit iniustus ut delinquat sibi. Locutus est iustus: [b 1Kb] Ecce ego peccator male feci, et grex iste quid fecit ? Et remissum est omne peccatum.  Dixit ergo iustus, et sibi profuit. Dixit Cain: Numquid ego custos sum fratris mei ? et sibi ipse mentitus est. Dixit Ananias omne se uenditi sui ruris pretium protulisse, et mentitus est sibi, qui potuit minus offerre sine fraude. Ideoque preclare ait: Et mentita est iniquitas sibi . Sibi enim ante mentitur, cum in suum mentitur exitium; sibi delinquit, qui sibi innocentie eripit suauitatem. Quis enim puritate et simplicitate pectoris dulcior fructus? Quis cibus suauior, quam is quem animus bene sibi conscii, et mens innocentis epulatur? At uero iniquitas uelut quodam plumbeo talento, ut  Scriptura testificatur , conscientiam grauat. Meritoque Dauid ait: Sicut onus graue grauate sunt super me . Et Salomon: Sicut uua acerba dentibus, 770 et fumus oculis, ita iniquitas omnibus utentibus ea . Grauis pena que cibum impedit, aspectum obducit; et, quod est amplius, oculis mentis interne tenebrosam offundit caliginem, ut quod uerum est, uidere non possit iniustus. Ideoque delinquit sibi, qui sibi que pretiosa sunt, eripit.

10. Dixit ergo iniustus ut delinquat sibi. Iustus autem loquitur, ut aliis et sibi prosit; ille loquitur ad perniciem, hic loquitur ad salutem. De iustis uero et fidelibus dictum est: Corde creditur ad iustitiam, ore autem confessio fit ad salutem . Illius lingua uulnerat, lingua autem prudentum sanat. Unde cum expostularet Dauid cum rege Saul, quod oblitus beneficii, salutis ingratus eum persequeretur ad mortem, a quo toties iam uideret se esse seruatum; et uitam eius appeteret, qui uitam suam pro regis salute periculis obtulisset, ait sibi fructum non perire iustitie, qui insidiatorem suum in manus suas a Domino sibi traditum non peremisset . Ab iniustis iniquitas prodiuit, uenenum a serpentibus effusum est, uenenum et iniquitatis arma perierunt.

11. Ideo scriptum est: Dixit iniustus ut delinquat sibi. Quid dixit? Ponam thronum meum super nubes, et ero similis Altissimo . Effectum non habent uerba, sed peccatum habent. Inanis quidem  pompa iactantie; sed superbie spiritus criminosus non timet conuicio maiestatem uiolare diuinam. Etenim si ullus Dei timor eius inesset affectui, non in conspectu Dei plena doli gerenda sibi ausu temerario credidisset, quasi Deus non possit occulta cognoscere, qui scrutator est internorum. Spectat omnia Deus; nichil est quod eum pretereat, nemo qui fallat: cui omnia presentia que futura sunt, et manifesta que latent. Etenim si sol iste mundanus clausis plerumque domiciliorum habitaculis suum lumen interserit; quanto magis Deus summus, eternus, etiam secreta penetralia mentis humane, atque omne Angelorum consilium scientia sua scrutatur, et preuenit? Quid ergo aliud agit iniustus, nisi ut iniquitatem sibi querat et odium?

 12. Sic enim scriptum est: Non est timor Dei ante oculos eius: quoniam dolose egit in conspectu eius, ut inueniret iniquitatem suam et odium. Quid enim inueniret? Omnis enim qui querit, inuenit: [c 1Kb] ergo si malum queritur, agitur ut inueniatur. Sed quemadmodum laudabilis est ille, qui bonum quod quesiuit, inuenit, ita inueniabilis qui laborauit ut malum quod quesierat, inueniret; bonis enim rebus, non flagitiis atque criminibus laborem nostrum nos oportet impendere. Quid igitur nisi summe stultitie atque dementie est, odium querere, iniquitatem mais artibus inuenire, quam bonus nemo quesiuit?

 13. Quomodo igitur improbi iniquitatem suam et odium querant, consideremus. Nempe Herodias erat tetrarche Philippi legitimo nexa coniugio, regie abundans opibus potestatis: [a 1Kb] que Herodem Romam adusque tendentem quasi germanum mariti, hospitii et affinitatis iure suscepit; cum quo depacta suam copulam, non multo post relicto uiro, consortii sui iura mutauit. 771 Nonne ea quesiuit iniquitatem et odium, que coniugium deseruit, ut inueniret adulterium? Et quia sanctus Baptista nuptias illicitas constanter increpuit dicens Herodi: Non licet tibi eam uxorem habere , que maritum contra Legem reliquit, et fratri mariti quasi ex Lege conuenit; commota est adultera, ut eum uellet occidere. Sed cognito quod Herodem ad necem iusti  non facile posset inflectere, excogitauit qua uia istud efficeret. [b 17Kb] Natalis erat Herodis, quem luxu nimio, ut plerisque regibus mos est, celebrare consueuerat. Adornauit filiam, ut in conuiuio regis pignus regale saltaret. Et cum placuisset Herodi, quod displicere debuit patruo, obtulit ei, ut quod uellet premium pro saltationis opprobrio postularet. Matrem illa consuluit, cuius impulsu caput Baptiste poposcit. uictus Herodes, quia sacramento se constrinxerat daturum quidquid neptis propria petisset, iussit occidi Ioannem, et caput eius afferri. Quod allatum puelle dedit, et illa matri sue pertulit. uerum est ergo quod iniquitas et odium requirantur: quandoquidem ea mulier, quod facili petitione impetrare non poterat, prauis artibus excogitate fraudis elicuit.

 11. Quid de Iuda proditore loquar qui quesiuit auaritiam, et inuenit sacrilegium, dicens: Quid mihi dabitis, et ego eum uobis tradam ? Nec expletus pauperum spoliis, ad plenitudinem criminum grauissimorum crimina ferendo peruenit, pia miscens caritatis sacramenta flagitiis, cum diceret: Quem osculatus fuero, ipse est: tenete eum ; ut uere de eo dictum dubitari non queat: uerba oris eius iniquitas et dolus. Oscula labiis ferebat, offundebat uenena pectoribus; meditabatur acerba supplicia, gratie pignus afferebat.

15. Bene de eo prophetia addi fecit: Noluit intelligere ut bene ageret; non enim per naturam deliquit, sed per uoluntatem. Denique Apostolus erat, audiebat quotidie diuina mandata, discebat celeste  mysterium; potuit intelligere ut bene ageret, si uoluisset. uidebat sanari paralyticos, cecis refundi  lumen, mortuos resuscitari; num debuit intelligere quod Deus esset, qui talia posset operari? Sed intelligere noluit, quia auarus homo et pecunie intentus a cognitione diuinitatis uigorem sue mentis auertit. Unusquisque enim qui se flagitiis ingurgitauerit, non uult intelligere que celestium mandatorum sunt, ne reuocetur a uitiis. uide illum fugientem intelligere, qui ait: Tenebre operiunt me, et circumdant parietes: quis scit an uideat Dominus ? Non uult enim querere et inuenire, quod Deus omnia uideat atque cognoscat; ne metu retrahatur a crimine. uide regem Achab petentem a Nabuthe uineam eius; cognosce respondentem illum: Absit ut cedam hereditatem patrum meorum . Non debuit intelligere  quod iusta referebat? Sed noluit intelligere ut bene ageret, et aliena non 772 quereret. Non debuit intelligere quod uero Elias Deo seruiebat, cum uideret in uerbo Elie clausum celum tribus annis et tribus mensibus; et ad preces eius pluuias esse demissas, ut arida omnia rigarentur? Sed noluit intelligere, ne perfidiam condemnaret, sequeretur fidem.

16.  Quinetiam Iniquitatem meditatus est in cubili suo, ubi uerum querere debuisset. In cubilibus enim compungere nos debent nostra peccata, non in ipsis delinquendo committi, dicente Propheta: Que dicitis in cordibus uestris, et in cubilibus uestris compungimini .

17. Astitit, inquit, omni uie non bone: malitiam autem odio non habuit. Non enim immerito iniusta  meditatur, qui in uia erroris assistit, et malitiam diligit, quam odisse deberet. Plus dixit, astitit; quasi iamdudum in uia nequitie, diuturna statione, permaneat. Ille enim beatus , qui in uia peccatorum non stetit, non is qui in ea stare non desinat. Et ideo prima precepta sunt sancti prophete Dauid, impietatem fugere, in peccato non stare, in Lege meditari; ut intelligas que bona sunt, et iusta atque iniusta secernas. In omnibus igitur radix est spectanda gignendi, ne eam inutilis ab exordio succus inficiat, grauioraque multo sunt, animorum uitia, quam uirgultorum. Cauendum ergo pre ceteris, ne humano ingenio malitie usus inolescat, atque omnis etas secutura degeneret; arbor enim mala fructus malos facit. Nam si plerumque  quod nolumus hoc agimus, et uitare non possumus; et quod odio habemus, hoc facimus, uinti  quadam aut delectatione flagitii, aut obreptione peccati: quomodo possumus uitare quod amamus? Astringimur et inuiti quomodo possumus uoluntarii non teneri? uix se exsoluit Paulus erroribus quotidiana decertatione luctando, ut uinculis captiuitatis exutus, per Christi gratiam seruaretur; et tu putas quod assistendo delictis possis ad celestium repromissionum merita peruenire? Luctando corona queritur, non reluctando; studio, non refragio comparatur. Certantibus quoque diuine misericordie suffragia postulanda sunt, ut corona iustitie pro laborum meritis deferatur.

18.  Denique quid sequatur consideremus. Domine, inquit, in celo misericordia tua; et ueritas tua usque ad nubes. Iustitia tua sicut montes  Dei; iudicia tua sicut abyssus multa. Nonne hunc locum secutus est Paulus ut diceret: Infelix ego homo! quis me liberabit de corpore mortis huius? Gratia Dei per Iesum Christum Dominum nostrum . Ubi enim mens humana turbatur, et certaminum dura atque aspera nos fatigant, Domini auxilium postulandum est. Ideoque conuersus ad Dominum, ipsum inuocat et implorat, ut laborantibus adiutor assistat. Misericordia ergo petenda de celo est, et ueritas Dei ex prophetarum oraculis colligenda, qui quasi nubes mysteria [a 1Kb] diuine cognitionis obtexunt. Posuit enim tenebras 773 Deus latibulum suum; ut primo pluuiam mystice fertilitatis accipias, et tunc infusus rore celesti fulgorem reserate lucis agnoscas, ut possis dicere: Ex plenitudine eius accepimus  . Quis enim potest secreta Dei facile comprehendere, cuius iustitia sicut montes Dei, uel  ut montes ualidi; eo quod ualide uirtutis plena precepta sint. Unde et Apostolus uidens esse sublimia que audiuit, dicit: O altitudo diuitiarum sapientie et scientie Dei! quam inscrutabilia sunt iudicia eius et inuestigabiles uie eius! Quis enim cognouit sensum Domini? Aut quis consiliarius eius fuit ? Altitudinem itaque diuitiarum sapientie retulit ad altitudinem montium. Audi quorum montium. Ipse enim Dei Filius mons magnus est ; et ideo ascende in hunc montem qui euangelizas Sion, ut stes radicatus et plantatus in Christo. Est mons quasi sapientia Dei, est mons quasi iustitia, est mons quasi  scientia Dei, est mons quasi sanctificatio, est mons quasi redemptio, est mons quasi resurrectio. Demonstrauit nobis hos montes Scriptura, que dixit: In ipso autem uos estis in Christo Iesu, qui factus est sapientia nobis a Deo, et iustitia, et sanctificatio, et redemptio . uel quia angelis angelus factus est Dei Filius, prophetis propheta; cuius iudicia sicut abyssus multa. Audi bona: Abyssus abyssum inuocat in uoce cataractarum tuarum ; id est, scriptura ueteris Testamenti, noui aduocat seriem Testamenti ad consummationem sanctificationis  et plenitudinem gratie, sonitu quodam atque profluuio redundantie spiritalis.

19.  Homines et iumenta saluos facies, Domine; sicut multiplicasti misericordiam tuam, Deus. Filii autem hominum in protectione alarum tuarum sperabunt. Inebriabuntur ab ubertate domus tue, et torrente uoluptatis tue potabis eos. Quid est, homines et iumenta? Rationabiles utique, et irrationabiles. Rationabilibus iudicia, irrationabilibus misericordia. Alii reguntur, alii nutriuntur. Ideoque addidit: Filii autem hominum in protectione alarum tuarum sperabunt; id est, non generatio uiperarum, sed filii hominum, qui ad imaginem et similitudinem Dei uiuunt; non in pascuis, sed in conuiuiis collocantur: alii enim in loco pascuorum, alii in priuilegio sacramentorum.  Imperfectis succus lactis, perfectis mensa refectionis, de qua dixit: Parasti in conspectu meo mensam ; in qua panis uiuus, id est, uerbum Dei; in qua oleum sanctificationis, quo impinguatur caput iusti, et sensus firmatur interior, ut aboleatur oleum peccatoris; in qua etiam poculum inebrians, quam preclarum, uel, quam ualidum ! enim dixit Grecus uel potens, uel forte, uel ualidum; ualidum enim, quo abluuntur flagitia uel delentur. Bona ergo ebrietas poculi salutaris. Sed est alia ebrietas de redundantia Scripturarum. Est et alia ebrietas per infusionem Spiritus sancti. Denique illi qui diuersis linguis in apostolorum Actibus loquebantur , musto pleni audientibus uidebantur. Domus ergo Ecclesia est; ubertas  domus, redundantia gratiarum; torrens uoluptatis, Spiritus sanctus.

774 20. Nec te nomen aut mos torrentis offendat, quod aliquando aridior aut exilior sit, ut eius soleant fluenta cessare. Cessauit et hic noster, cessauit aliquando torrens profluuii spiritalis in populo Iudeorum. Quid dicam, torrens cessauit; cum mare cessauerit, sicut lectio hodierna nos docuit, dicente Domino: Ecce ego increpatione mea desolabo mare, et ponam flumina deserta, et arefient pisces eorum , utique Iudeorum sue ariditate perfidie, ut enatare non possint? Cessauit ergo torrens propter Synagoge sacrilegia; quia erat illa plebs fide arida, sterilis operibus, captiua peccatis. Quid enim flueret non bibentibus, sed contaminantibus  sacros meatus, cum ipsum [b 1Kb] fontem necarint? Bonus torrens, qui illis cessauit, ut nobis abundaret, et sitim humane cupiditatis auerteret, sicut torrens in austro. Unde et Scriptura dicit: Surge, aquilo, et ueni, auster , qui arbusculas paradisi perflare consueuit.

21. Diximus sensum, etiam elocutionem consideremus, cur torrentem uoluptatis, dixerit potatis eos, et non torrente, quasi de torrente; nisi quia auiditatem bibentium uoluit exprimere, quasi torrentem ipsum uellent ebibere, si possent? Hic est forsitan  torrens uoluptatis quem in Genesi legimus , fontem qui abluit paradisum, et diuiditur in quatuor flumina, que circumeunt totam terram. Ex hoc enim fonte uirtutes profluunt spiritales, prudentia, temperantia, fortitudo, iustitia. Bonus fons gratie et splendoris eiusdem atque nature, cuius et illud flumen de quo in posterioribus dicitur: Fluminis impetus letificat ciuitatem Dei .

22.  Aptissime itaque substituit: Quoniam apud te est fons uite: et in lumine tuo uidebimus lumen. Pretende misericordiam tuam scientibus te; et iustitiam tuam iis qui recto sunt corde. Etenim post commemorationem celestium beneficiorum, iure gratie referuntur auctori Domino nostro Iesu Christo, qui fons uite irriguus eterne descendit in  terras, ut ariditatem nostri pectoris irrigaret. Idem est splendor glorie Dei Patris, et imago substantie eius; et ideo in lumine eius uero, quod illuminat omnem hominem uenientem in hunc mundum, uidebimus, inquit, Patrem; quia Deus lux est. Recte etiam dicitur: In lumine tuo uidebimus lumen; secundum illud: Qui me uidet, uidet et Patrem meum . Apud te ergo, Fons uite, presentem uidebimus Patrem. Sicut enim tu apud Patrem eras in principio Deus uerbum: ita apud te semper est Pater, qui in te est. Est enim apud ipsum, in quo est. [a 1Kb] Prophetatur autem aduentus Domini Saluatoris, qui uenturus in terram diceret: Ego et Pater unum sumus ; id est, unum sumus lumen, sicut unum nomen. Per luminis et nominis  unitatem ambo unum sumus; immo Trinitas unum in unitate substantie, sed distinctione uniuscuiusque persone. Trinitas distinctionem significat personarum, unitas potestatem. Potest et ad Patrem dici: Quoniam apud te est fons uite, id est, in te ex quo uita processit, erat uerbum, et semper erat, quia apud te erat. Omnia per ipsum et in ipso facta sunt; et ipse est 775 uita uniuersorum, et ipse te nobis manifestauit, ut corda hominum ad cognitionem tue maiestatis illuminentur.

23. Pretende ergo misericordiam tuam scientibus te. Prerogatiua pretenditur, ut mereantur misericordiam quibus cognitionis tue meritum suffragatur. Denique in posterioribus etiam uilioribus personis studium scientie agnoscimus suffragatum, dicente  Domino: Memor ero Rahab et Babylonis scientibus me ; id est, meretricis illius Rahab, et confusionis illius memor ero apud scientes me, uel inter ipsos; quia meretrix illa me agnouit, [b 1Kb] quem populus non agnouit. Inter illos ergo qui me sciuerunt, commemorabitur Rahab, ut dignum fidei premium adipiscatur. Unde et in Euangelio dictum aduertimus: Meretrices et publicani precedent uos in regno celorum . Sed quia inualidi sumus ad exsequendum, licet deuoti ad credendum:  tu, pretende misericordiam tuam in te credentibus, quo deuotioni et fidei facta quoque nostra conueniant; nec studium mentis nostre destituat corporis huius infirmitas, sed in ipsis tentationibus et infirmitatibus gloriemur, in quibus gloriabatur Apostolus dicens: Libentissime itaque magis gloriabor in infirmitatibus meis, ut pretendat in me uirtus Christi .

24.  Pulcherrime itaque addidit; Non ueniat mihi pes superbie, et manus peccatorum non moueant me. Ibi ceciderunt operantes iniquitatem, expulsi sunt, nec potuerunt stare. Superius quidam accipiunt torrentem uoluptatis tue in tentationibus fortitudinem; sicut est martyrum, in quibus placuit Deo exhibere sibi suauis, et grati certaminis uoluptatem. Etenim si hyemes pro tentationibus accipiuntur:  unde et orandum Dominus admonet, ne fiat fuga nostra hyeme aut sabbato, hoc est uel in tentatione, uel otio ; hyeme autem crescit torrens, et adimpletur, atque intumescit: torrens utique pro grauiore tentatione potest accipi, que est in persecutionibus. Et ideo bene torrens uoluptatis dicitur, quia ubi superabundauit peccatum persecutionis, superabundauit et gratia confessionis.

25. uide uirtutem Prophetice distinctionis. Primo iniustum exposuit, qui uel in corde suo, uel in sermone dicit, ut sibi delinquat, uel in se delinquat; habet enim Grecus codex, , id est, in se ipso, sed non omnes. Et forte ideo, quia insipiens in corde suo dixit quia non est Deus .  Ne forte et iniustus intra se dicat, et intra se delinquat, licet Deum palam negare dementis sit; iniustitiam autem plerique pro laude profitentur. Rapere enim, nocere etiam iis qui non leserint, et circumuenire plerique sibi existimant gloriosum. Ergo primo iniusti uitam exposuit, postea sacramentum diuine cognitionis adiunxit; ut timentes Deum, iniquitatem et iniustitiam declinemus. Precem addidit, ut ab iniustorum consortio iustos suos liberare dignetur; ut in iis quoque qui mundo sunt corde, iustitia diuina pretendat, quasi speculatrix pia; ne nobis peccatorum uelut hostium incursus obrepat, et capiat dormientes. Ideo uigilandum est, semper castra 776 Domini munienda sunt; quia nocte aduenit inimicus et aduersarius, quando somno sensus tenetur,  cibo corpus distenditur. Orandum ut iustitia Dei pretendat in nobis, que in infirmitate positos faciat fortiores, ut possit unusquisque nostrum dicere: Cum infirmor, tunc potens sum .

26. Deinde etiam specialiter pro se orat; ut nos doceat, quemadmodum orare debeamus ad Dominum: Non ueniat, inquit, mihi pes superbie, id est non in superbiam incidam. Denique et alibi meminit sui dicens: Si non ambulaui in magnis . Hic orauit, ibi impleuit: non implesset, nisi orasset. Cauenda superbia, que etiam in prosperis supplantat. Denique grauius Adam in paradiso cecidit, quam si cecidisset in terra. De altissimis cadere, precipitium est: in planis lapsus uocatur. Ideo pes errat superbi, quia caput non tenet; oculi enim sapientis in capite eius. Non mirum ergo si errat uestigium, ubi oculus non habetur. Precedat oculus, ut pes sequatur. [a 1Kb] Quomodo enim in tenebris uiator incederet? Cito pes offendit in nocte, si quasi quidam mundi oculus uiam luna non monstret. Et tu in nocte es seculi, monstret tibi Ecclesia uiam; ex alto te iustitie sol illuminet, ut lapsum timere non possis.

27. Et quia pedem dixerat superbie, addidit:  Et manus peccatorum non moueant me. Etenim sicut sancti membra sunt Christi, ita impii membra sunt diaboli. Manus peccatorum non moueant me, id est, actus eorum qui peccant, non me de iustitie statione dimoueant. Plerumque enim dum uidemus peccatores prosperis abundare successibus, nutamus affectu, et quasi quadam peccatorum manu de radice uirtutis auellimur. Cauendum ergo ne quos in domo Dei manus diuina plantauit, manus aduersa supplantet. Pulchre tamen hoc dicit, qui a persecutoribus uerberatur. Qui autem mouentur de radice sua, qua iam Christo inheserant, cadunt.

28. Unde addidit: Ibi ceciderunt qui operantur iniquitatem. Quid est, ibi? Utrum ubi est superbia, ubi est manus peccatorum? An ubi stabant, ubi erant  ante plantati; ibi ceciderunt? An in uicino, an in continenti, quasi in ipso tempore, in ipso loco? Et uidetur ambiguum. Sed alibi docemur qui sit ibi, ubi dicitur: Ibi dolores sicut parturientis . [b 1Kb] Bonus dolor ei cui partus est fidei, quo  Christus in Ecclesia formatur, et nascitur. Et alibi dicit: Memor ero Rahab, et Babylonis scientibus me. Etenim alienigene, et Tyrus et populus Aethiopum, hi fuerunt ibi ; id est, ubi scientes me, ubi fundamenta in motus sanctis, ibi et alienigene; quia et ipsi in me putauerunt esse credendum. Ibi ergo ceciderunt, ubi magis stare debuerunt; quia et in paradiso cecidit Adam, et Christus in ruinam uenit, et in resurrectionem, ut ruina sit perfidorum: iustorum autem et fidelium resurrectio.

29. Denique expulsi sunt; quia iniusti uiri in loco sancto stare non poterant. Unde et Apostolus dixit: Et tu qui stas, uide ne cadas . Et utique ei dixit qui non corpore, sed fide stabat. Possumus 777 et in futurum intelligere, ibi, ut est:  erit fletus, et stridor dentium ; et: Nudus ibi pergam . [c 1Kb] Quam breuis in exitu et quanta conclusio! Non sim, inquit, superbus, ut peccem; non peccem, ne mouear, ne cadam; non cadam, ne expellar, sicut Adam de paradiso expulsus est; quia [d 1Kb] in ipso primum pes superbie stare non potuit. Nescit stare superbia; et si ceciderit, non nouit resurgere. Et ideo pulchre iste et in superioribus locutus est de superbis: Hi in curribus, et hi 778 in equis; nos autem in nomine Dei nostri magnificabimur ; hoc enim stabile, illud infidum. Et subiecit: Ipsi obligati sunt et ceciderunt; nos uero surreximus, et erecti sumus . Et in libro Michee prophete scriptum est: [e 13Kb] Noli superbe gaudere mihi, inimica mea, quia cecidi; sed resurgam  . Cecidimus enim in hoc mundo, sed in Christo resurreximus: cui est honor, gloria, uirtus, perpetuitas et a seculis, et nunc et semper, et in omnia secula seculorum. Amen.



IN PSALMUM XXXuI ENARRATIO.



777 PRAEFATIO.


1. Omnis Scriptura diuina, uel naturalis, uel mystica, uel moralis est. Naturalis in [a 1Kb] Genesi, in qua exprimitur quomodo facta sunt celum, maria, terre, et quemadmodum mundus iste sit constitutus. Mystica in Leuitico, in quo comprehenditur sacerdotale mysterium. Moralis in Deuteronomio, [b 1Kb] in quo secundum Legis preceptum uita humana formatur. Unde et Salomonis tres libri ex plurimis uidentur  electi: Ecclesiastes de naturalibus, Cantica Canticorum de mysticis, Prouerbia de moralibus.

2. Sed quia omnium psalmorum corpus unum est, idcirco nichil in his diuisum est atque distinctum; sed prout se obtulit ratio, nulla intermissa doctrine istiusmodi disciplina est. Namque et naturalem euidentissime comprehendit, dicendo de Angelis atque uirtutibus, et sole, et luna, et stellis, et lumine celi celorum, et aqua que super celos est: Quia ipse  dixit, et facta sunt, ipse mandauit, et creata sunt. Statuit ea in seculum seculi, preceptum posuit, et non preteribit . Et de mysticis locutus est, cum de occultis, et sacre unctionis unguento, et de consummatione scripserit Tabernaculi . Quorum multiplex gratia; quoniam multifariam et multis modis locutus est Dominus in Prophetis. Nam et uenturum prefatus est Dei Filium Principem sacerdotum, et passurum esse pro nobis, et sanguine suo mundaturum nostra peccata tituli Pro torcularibus  declararunt; et resurrecturum psalmus resurrectionis  expressit, et alius postea titulus indicauit, in quo terra eius est restituta , [a 1Kb] commutationem quoque uniuersorum futuram fidei sacramentis.  Et de moralibus plura contexuit, diuersaque uirtutum genera demonstrauit, et dedit precepta uiuendi, quibus ulcera nostrorum sanauit errorum, moresque renouauit humanos, atque intimos mutauit affectus; sicut docet psalmus trigesimus tertius, quem etiam Petrus sanctus in epistola sua tamquam medicamentum nostris pectoribus affixit ; atque iste qui nobis hodierna lectione propositus est. Nam isti pre ceteris ethici reperiuntur: sed iste diffusior, qui trigesimus sextus 778 inscribitur. Nam, etsi ille predulcis [b 1Kb] et lucidus est, iste tamen dulcior; quoniam ille me docuit cohibere linguam a malo, iste desinere ab ira, indignationem relinquere. Ille precepit sine dolo loqui, iste instituit esse mansuetum, qui premia mansuetudinis demonstrauit.  Que maiora fomenta sunt cordis humani, quam mansuetudo atque simplicitas: quibus et dolor omnis accepte leuatur iniurie, et labes criminis omnis excluditur?

3. Ad hec igitur manum medicamenta mittamus, ut uulnera nostra curemus; ne si uelimus dicere quod alios curare possimus, dicatur nobis: Medice, cura te ipsum . Ergo quod etiam non medicis, sed uulgo quoque solet esse commune; ut medicinam pauci profiteantur, plurimi tamen remedia eius aliqua scire se dicant: uel quod medicorum pueri faciunt nos quoque alieno medicamento remedium indigentibus proferamus. Diues magistrum adhibeat, pauper ministrum. Qui perfecti altitudinem capit, sumat ex ipso: qui planiora desiderat, in  ualle pascatur, ut paruulus. Qui fluuium metuit, de riuulo [c 1Kb] bibat: et qui profundum pauet, ad littus enatet. Pulchre autem sanctus Dauid in superiore psalmo  iniusti uitam describit, hic iusti; ibi iniustus exponitur, hic iustus instituitur;  ille sibi delinquit, hic tollit etiam aliena peccata. Et ideo quod primum medicamentum sit iustitie consideremus.



ENARRATIO.

4.  [d 1Kb] Noli, inquit, malignari inter malignantes: neque emulatus fueris facientes iniquitatem. Primum discamus quid sit emulari; licet minor uis sermonis huius sit in Latino, quam in Greco. Nam et in bono emulationem legimus, et in malo. Denique Apostolus dicit: Bonum est emulari in bono semper . Et supra ipse dixit: Aemulantur uos non bene; sed excludere uos uolunt, ut illos emulemini . Et iterum ipse ait: Aemulamini meliora carismata . Et ad Romanos habes. Dico ergo numquid sic offenderunt, ut caderent? Absit; sed  illorum 779 delictum salus est gentibus, ut illos emulentur . Et infra: uobis enim dico gentibus: quamdiu ego sum gentium Apostolus, ministerium meum illustrabo, si quo modo emuler carnem meam, et saluos faciam aliquos ex ipsis ; hoc est, afficiam carnem meam. Denique Grecus habet. Nam et hic: habet; hoc est, noli malignos in emulationem excitare; quoniam illi non de bono, sed de malo certant.

5. Quid est, in emulationem excitare? Exemplo si possumus aperiamus. Intemperantes mulieres quedam sunt, que aliorum coniugum corda sollicitant: quos cum consuetudini sue probroque subdiderint, non contente erroris sui habere secretum,  student coram iugalibus eorum suum iactare flagitium; ut eas in zelum sui excitent et inflamment, triumphum quemdam de dolore probarum mentium et commotione captantes. Que emulatione feminea thori proprii contumeliam non ferentes, soluunt complaciti uincla coniugii, [e 1Kb] aut quotidiana rixa decertant; fitque ex emulatione discordia, ex dissensione dissidium, quo domus tota turbetur. Exemplo igitur proterue mulieris cognosce qui legis, partes esse nequissime detestabilisque uersutie, improba emulatione alterius animam commouere: aliudque esse zelum, aliud parazelum. Hec est enim praua emulatio, que bonorum subintrat affectum: qua etiam Iudeus errauit [f 1Kb] qui a uero et bono Euangelice discipline itinere, deuia Legis emulatione deflexit, sicut  de se Apostolus ait , quod secundum emulationem Legis persequebatur Ecclesiam Christi.

6. Ergo quamuis Deus noster ingratis Iudeorum offenderetur frequenter affectibus et querelis; tamen assumptum semel et electum sibi populum minime  relinquebat; sed Synagoga tantum meretrix procax irritare eum cepit in emulationis amaritudinem, preuaricationis se miscendo sacrilegiis. Denique dixit ad sacerdotem Aaron: Fac nobis deos quos adoremus ; et uituli caput adorare ceperunt. Unde per canticum magnum Moysi Dominus in ore ipsius resultauit dicens: Ipsi excitauerunt me in emulationem in non Deo, irritauerunt me in simulacris suis; ego autem excitabo eos in emulationem in non gente, in natione insipiente irratabo eos . En quomodo Dominus condemnauit Synagoge meretricios mores, quo ipsorum in eos uersutiam retorqueret; et suo afficerentur ingenio, qui Dominum Deum suum a quo assumpti fuerant, grauibus sacrilegiis refutarunt, deos sibi quos colerent eligentes: assumens  e contrario sibi Ecclesiam de profanis, quam prelatam sibi sine Lege, sine gratia Iudeorum populus ingemisceret; atque eo amplius in emulationem illorum excitaretur affectus, quo uiliorum facta esset electio. Nam ante quo afficeretur ille populus non habebat; cum solum se a Domino consideraret electum. Ubi uero [a 1Kb] aduertit adscitam ex nationibus conuenam plebem que 780 sibi legem Domini, prophetarum oracula, Testamentum nouum Domini uindicaret, tunc demum excruciari nimio cepit affectu, posteaquam se repudiatum esse cognouit. Denique si uideat gentilium ceremonias, non mouetur: si audiat profectum Ecclesie, cruciatur miseraque torquetur inuidia. Completur ergo in Iudea: Et ego in emulationem eos excitabo in non gente.

 7. Accedit ad cruciatus grauioris erumnam, quod ex gentibus peccatores sibi uidentur esse prelati, qui ne gentis quidem, alicuiusue nationis nomen attollant. Nam omnis congregatio cuiusque regionis nomen sibi uindicare consueuit, ut Aegyptii, Aethiopes, Syri, Iudei, Arabes, prouincie sue terrarumque suarum uocabulum preferunt: nos de diuersis populis congregati, uocabulum nobis unius gentis non possumus usurpare; et ideo quia nomen non habebamus in terris, de celo accepimus, ut Christi populus diceremur. Sed hoc gentilis stultitiam putat, Iudeus opprobrium. uerum est ergo quod scriptum est, quia ultus est Deus propriam contumeliam, Ecclesiam sibi ex non gente querendo; et eam ex gente insipiente, uetusto illi atque regali populo preferendo.  Que sit gens insipiens que prelata sit, audi dicentem: Quoniam stulta mundi elegit Deus, ut confundat sapientes . Et iterum: Si quis uidetur inter uos sapiens esse in hoc seculo, stultus fiat, ut sit sapiens . Reddidit ergo, non intulit Dominus emulationis communionem; ut esset non in forma imitationis, sed in pena iniquitatis.

 8. Denique Latinus interpres uolens distinctionem facere inter emulationem uirtutis, et emulationem offensionis, ait: Numquid emulamur Domino ? Hoc est, numquid Domino offensionem emulationis inferimus, ut de iis edamus, que immolata simulacris sunt; sicut Iudei, cum sacrificando simulacris exasperauerunt? Quod si inter homines excitande emulationis offendit intentio, et frequenter persona exasperati superior inuenitur, [b 1Kb] quod incentoria emulationis fraudi esse consueuit; cuius stultitie est maiestatem irritare diuinam, et offendiculo emulationis incessere, ubi nulla ultionis est difficultas?

9. Non debemus igitur malignis emulandi aduersum nos aculeos ministrare, qui etiam non lacessiti,  inuidie stimulis excitantur, ut noceant; sicut Cain fratrem occidit, quia magis illius sacrificium acceptum esset, quam quod ipse putauerat offerendum. In quo non emulatus Abel: sed inuidus Cain prelationis gratiam scelesto parricidio persecutus est. Non enim ille fratris uoluit obumbrare sacrificium, sed seruare sacrificii disciplinam; ut primitias nulla desidia moraretur, nec aliqua in usus proprios deriuata usurpatione uiolaret. Saul quoque triumphatorem Palestinorum Dauid prophetam, et proprie conseruatorem salutis, iuuencularum sibi sermone prelatum tentauit insidiis, teli iaculo parauit occidere; ac pene sanguinem generi fuderat innocentis, 781 nisi uulnus ille [c 1Kb] sinuati corporis inflexione elusisset. Que ibi malitia, si iuuencule dixerunt: Saul in millibus,  Dauid in decem millibus ? Quam atrox autem inuidia regis Saul, qui sermonis errorem in innocentis exitium deriuauit!

10. Neque emulatus, inquit, fueris facientes iniquitatem. Non repetiuit quod dixerat, sed mutauit: aliud est enim subemulari, aliud emulari: subemulatio astutiam habet, emulatio simplicitatem. Sed tamen etiam ipsa cauta debet esse simplicitas et prouida, ut nouerit quid cauendum sit. Neque enim otiose dictum est: Estote astuti sicut serpentes, et simplices sicut columbe . Spiritalis ergo debet esse astutia, que seruet salutem, dolum nesciat. Spiritalis debet esse simplicitas. uidetur autem etiam alio loco distinctionem subemulationis Scriptura fecisse, cum dicit: Et auferetur zelus Ephrem,  et inimici Iude peribunt. Non erit emulus Ephrem Iude, et Iudas non uexabit Ephrem . Alibi autem habes: Sic et uos, quoniam emulatores estis spiritalium ad edificationem Ecclesie, querite ut abundetis . Aemulatores pro bonis, et bone rei imitatoribus posuit, emulum pro obliquo et inuido.

 11. . Primum est ergo, ne malignos ad emulationis malignitatem lacessas; secundum, ut non emuleris iniquitatem facientes. Plerumque enim uidentes pii fraude aliquos et astutia quesisse diuitias, et peruenisse ad honores, emulatione deformi, uias eorum sequi gestiunt; ut ad diuitias et honores simili arte perueniant, uel in contrahendo coniugio circumscribant adolescentulas. Quid enim prodest, cum ipse diuitie et omnis gloria secularis tamquam fenum cito arescat, et tamquam olera herbarum in ipsa specie sui floris intercidant? Omnis caro fenum, et omnis gloria hominis ut flos feni. Noli ergo magnopere affectare quod perpetuum esse non possit, noli esse emulus et obliquus; noli esse contentiosus et decertator in zelo. Unde et Aquila dixit: Noli  concertare in malignantibus. Symmachus: Noli contendere. Noli etiam esse imitator iniquitatis et fraudis; sed esto apostolice doctrine, prophetice gratie, sanctorumque uirtutis imitator; ut fructum feras, et messem bonitatis recondas, sicut Ioseph, qui multitudine frumenti famem diuturne sterilitatis exclusit: ut Habacuc, qui prandium messoribus deferendo, eleuatus ab angelo erii tramitis iter carpsit, et redditus terris, inter seuos leonum strepitus pio prophete dulce conuiuium ministrauit.

12.  Recte ergo dicit Propheta: Spera in Domino, et fac bonitatem; et inhabitata terram, et pasceris in diuitiis eius. Que est terra quam suadet inhabitandam, nisi anima tua, quam bene debes excolere, frequenter spiritalibus inarare uomeribus, ne  longo inhorrescat situ? Bonus enim agricola quotidiana operatione et peruigili sollicitudine exercet agrum suum, et propria rura custodit; ne deuastet ea aper de sylua, et fructus maturos raptor eripiat. Ara ergo terram tuam, ut cum 782 uenerit, qui seminat uerbum, animam tuam inueniat preparatam; ne supra inculta cordis tui decidat semen, et ueniant aues celi, et diripiant quod fuerit seminatum. Que sit ergo terra, audi dicentem: Ecce exiit qui seminat, seminare agrum suum: et dum seminat, aliud cecidit secus uiam, aliud supra petram, aliud supra terram bonam . . . . . Quod autem supra terram bonam, ii sunt qui in corde bono audientes uerbum retinent, et fructum afferunt per patientiam . Mundum sit ergo cor tuum, munda sit anima tua, ut  fructum bonitatis possis afferre, hoc est, gratie spiritalis. Bonitas enim fructus est Spiritus sancti; sicut scriptum est: Fructus autem Spiritus est caritas, gaudium, pax, patientia, benignitas, bonitas, fides, modestia, continentia . Hi sunt fructus, quorum diuitiis pascimur, et ubertate satiamur. In hac terra uitem illam fructiferam iustus Ne plantauit, et de fructu eius bibit, atque intimo corde solutus est; quando eum laudabili pietatis amictu induit uirtutum suarum geminata posteritas. Alio quoque  loco nobis istas Propheta sanctus diuitias demonstrauit, quibus erat diues in Christo, et omnibus que ad uitam eternam conducerent, abundabat. Et re uera quis ditior, quam qui diues in Domino est; ut possit dicere: In uia testimoniorum tuorum delectatus sum, quasi in omnibus diuitiis ? Quid enim poterat deesse uiro, qui celestibus ditabatur oraculis? Et ideo suadet hoc psalmo, ut thesaurum illum nobis queramus eternum, et delectationem eius acquisitione capiamus.

13.  Ideoque ait: Delectare in Domino, et dabit tibi petitiones cordis tui. Quare non dixit tuas; [a 1Kb] sed cordis tui petitiones? Etenim petitiones exterioris hominis interiorisque communes non sunt, nec omnes probantur a Christo; quia lex carnis legi  mentis frequenter repugnat. Que autem interioris sunt hominis, qui renouatus est Spiritu, illas petitiones Dominus petitori donat effectu. Unde et alibi ait: Tribuat tibi Dominus secundum cor tuum, et omnes petitiones tuas confirmet . Secundum cor ait, non secundum appetentiam carnis; et illas petitiones, inquit, que prodeunt ex intimo corde, confirmet, non que ex carnis huius illecebra et uoluptatibus diriguntur.

14.  Reuela ad Dominum uiam tuam, et spera in eum, et ipse faciet. Et educet sicut lumen iustitiam tuam, et iudicium tuum sicut meridiem. Hoc solo uersiculo qualis esse debeas, declarauit. Quis enim reuelat uiam suam, nisi qui Deo occultorum suorum arbitro interna sui pectoris confitetur? Bene  ait, reuela, hoc est, aperi conscientiam tuam, ne eam seculi istius grauet umbra uel carnis. Prorumpentia enim semina si fuerint obumbrata, tenuantur; soli obiecta pinguescunt. Quid de seminibus loquor? Ipsas arbusculas, quominus sese in altum subiiciant, umbra siluestris internecat, et prohibet brachia ramosa diffundere. Pulchre autem dixit: Reuela ad Dominum uiam tuam, quia natura hominum prona peccato uelut quoddam menti nostre uelamen obducit; 783 ne nostra Domino peccata fateamur, qui potest uulnera nostra sanare: ut erubescat quis ore proprio postulare medicinam, ne coram hominibus sua prodantur opprobria. Premit igitur se intra hominem conscientia, cum latere non possit; et tamdiu differt, quoad uulnus efferueat, ut iam non fidei salubritate,  sed immedicabili atrocitate ulceris detegatur. Reuela, inquit, ad Dominum uiam tuam; hoc est, aperi uiam tuam, noli abscondere, sicut abscondebat Cain, qui latere cupiebat; omnis enim qui male agit, odit lucem. Reuelabat Dauid uiam suam, qui ait: Dico ego opera mea Regi . Aperi sensum tuum, ut nichil sit quod timeas reprehendi. Reuelauit et Paulus, qui presumpsit dicere: Nihil mihi conscius sum . Is actus, ea uita sit, ut uia tua coram Patre tuo luceat, qui in celis est.

 15. Sed quia obnoxia fragilitati omnis humana conditio est, et non nostre est potestatis iter nostrum ex uoluntate dirigere; ideo tibi dicit: Spera in Domino, et ipse faciet; hoc est, ut aperiat uiam tuam, nec talem te esse permittat, ut fugias lucem, dum times prodi, et diligas tenebras, ut possis tua occultare flagitia, dicens: Tenebre operiunt me, quis scit si uidet Altissimus ? Quomodo enim potest qui adulterium molitur, non noctem suis accommodam querere tentamentis? qui falsum cogitat testem sue fraudi adhibere, qui corruptelam iudicis captat, ut opprimat innocentem, iniquitatis non explorare secretum? [a 1Kb] Latro in solitudine subsidet, noctis tenebras opperitur, ut sceleri cedat effectus. Iniquitas ergo tenebre sunt: Deus lux est. Et  si tu uelis tuam occultare iustitiam, Deus eam educet in lucem; nec patitur latere iudicium quo ea que bona sunt elegisti, que improba refutasti. Nec solum facit tuum lucere iudicium; sed lucere sicut meridiem. Quando se sol iste in splendorem totus effundit, meridies est. Meridies erat quando Ioseph cum fratribus epulabatur, non ultus iniuriam, sed oblitus.

16.  Subditus esto Domino, et obsecra eum. Non solum ut subiectus sis Deo, moneris; sed etiam ut obsecres Dominum, quo possis tue studium subiectionis implere, [b 1Kb] sicut et supra ait: Reuela Domino uiam tuam, et spera in eum. Non solum reuelare uiam tuam te conuenit; sed etiam sperare in Dominum. Bona autem subiectio, non abiecta, non uilis, sed gloriosa atque sublimis; ille enim Deo est subditus,  qui facit Domini uoluntatem. Denique quis ignorat quod sapientia mentis prestantior, quam carnis sapientia sit? Sapientia autem mentis subiecta est Dei legi; sapientia carnis non est subdita. Et addidit Apostolus: Nec enim potest . Esto ergo subditus, hoc est, proximus Christo, ut Legem impleas. Denique Christus faciendo uoluntatem Patris, Legem impleuit. Et ideo finis est Legis, et plenitudo est caritatis; quia diligens Patrem, affectum omnem eius adhibuit uoluntati. Unde pro gloria Apostolus dixit: Cum autem subiecta illi fuerint omnia, tunc et ipse subiectus erit illi, qui sibi subiecit omnia; ut 784 sit Deus omnia in omnibus . Et ipse de se ait: Nonne Deo subdita est anima mea; ab ipso enim salutare meum ? Denique pro pietate erat, non pro infirmitate, Ioseph et Marie parentibus subditus. Gloria autem Christi maxima, ut se uniuersorum hominum pectoribus infundat, et omnes reuocet ab impietate perfidie, et gentilitatis affectu, ut sibi faciat esse subiectos. Cum autem sibi subiecerit omnia, cum intrauerit plenitudo gentium, et saluus factus fuerit omnis  Isrel, et toto orbe unum fuerit corpus in Christo; tunc erit et ipse subiectus, munus suum Deo Patri offerens, et quasi Princeps omnium sacerdotum, et celestibus [c 1Kb] corpus altaribus, ut sit sacrificium fides omnium. Pietatis ergo est ista subiectio, quod erit subiectus in corpore Dominus iehsu, cuius nos sumus corpus et membra. Esto ergo homo subiectus Christo, hoc est, subditus sapientie Dei, subditus uerbo, subditus iustitie, subditus uirtuti; quia hec omnia Christus est. Omnis homo Deo se subiiciat; non enim unum, sed omnes docet ut subiiciant cor suum, subiiciant animam suam, subiiciant carnem suam, quo sit Deus omnia in omnibus. Subiectus ergo est qui plenus est gratie, et suscipit iuguni Christi, et mandata Domini strenue et incunctanter  exsequitur; sine subiectione autem, qui se frustra extollit, sensu proprie carnis inflatus, insolens deuotionis et pie declinans obseruantiam seruitutis, quam ipso iure nature Auctori debemus eterno. Postremo qui sine peccato est, subiectus est Christo, quoniam redemptus a Domino est; qui autem in peccato est, non potest dici liber, sed seruus, quem grauia tenent uincula peccati.

17.  Sequitur: Ne emulatus fueris eum, qui prospere dirigitur in uia sua, faciens iniquitatem. Euidenter hic quid superius senserit, intimauit: non excitandos malignos emulatione ad malignitatem, neque imitandos facientes iniquitatem. Non enim iniquitas, sed prospere res que proueniunt iniqua gerentibus nos sepe sollicitant, ut eos putemus imitandos,  quo ad eorum possimus peruenire successus dicentes: Ecce ipsi peccatores, et abundantes in seculo, obtinuerunt diuitias. Et dixi: Ergo sine causa iustificaui cor meum, et laui inter innocentes manus meas; et fui flagellatus tola die . Si igitur flagellatus est Dauid, cauere debemus ne et nos flagellemur; et dicatur nobis quia diuitie, honores, potentie, generationi huic uideantur esse disposita, quasi uaga et incerta pecunie opera, iniquitatisque compendia, non quasi premia ulla uirtutis; ideoque uelut somnium ueniant, et cum somnio te resurgente deficiant. Ipsos athletas cum uicerint, certum est coronari, non antequam uincant. Nobis lucta cum seculo est. uince ante seculum, ut coronam petas. Nemo ante coronatur, nisi certamen impleuerit.  Qui stadium currunt, numquid ante brauium accipiunt, quam stadium percurrerint? Quanti priores in exitu cadunt, et cursus sui celeritate fraudantur? Numquid tu Deo, quam Paulus acceptior? Ille uas electionis, ille gentium Doctor 785 numquam sibi in hoc seculo coronam ausus est postulare. Denique audi dicentem: Certamen bonum certaui,  cursum consummaui, fidem seruaui. Quod reliquum est, reposita est mihi corona iustitie, quam reddet mihi Dominus in illa die . Paulus ille raptus in tertium celum, qui audiuit arcana que non licet homini loqui: utrum in corpore esset raptus, an sine corpore, nescit, sicut ipse testatus est . Paulus ergo dicit, in illa die coronam sibi esse reddendam; tu hic tibi ut reddatur insistis? Imple ergo certaminis tui tempus. Non semel athleta luctatur, nec semel preliatur miles, ut stipendia sua possit implere; et tibi non cum una passione luctamen est.

18. . Superiores si euaseris passiones, ira succedit; et ideo tibi dicit Scriptura: Desine ab ira, et relinque indignationem. Sunt multa uitia que obrepunt  insipientibus. Ira grauis passio est: plerumque accendit inuitum; et uolentem mitius uindicare, in furorem rapit, ut perimat quem putauerit cercendum. Commotus, gladio sepe transuerberat innocentem. Amicos et fratres per indignationem plurimi peremerunt. Ideo Sapiens dicit: Ira perdit etiam sapientes . Salomonis dictum est, quia non solum quoscumque de medio homines, sed etiam ipsos perdat ira sapientes. Et Dauid sapientem monet dicens: Desine ab ira; ne cum accenderis eam, illa non desinat priusquam te eius flamma consumat. Relinque, inquit, indignationem; hoc est, natura te rapit, mouet affectus, culpa te alicuius excitat uel offensa, ut indigneris; sed non usque quaque, ut modum nescias: relinque eam, finem impone, ne te in  peccatum trahat. Hoc est, quod supra dixit: Irascimini, et nolite peccare . Non enim hortatur ut irascaris, sed ad tempus cedit affectui; dat tamen medicamentum, ne diutius uis ulceris serpat. Irascimini, quod ait, tue est passionis. Medicus enim non statim adhibet medicamenta languori; si dolor feruet, fomenta adhibet, ut mitescat dolor; si febris exestuat, remedii tempus exspectat, ipsum potum sitientibus negare consueuit. Non dicit: Noli febrire, cum uapor feruet egroti; sed dicit: Exspecta, desinat febris, digeratur commotio. Sic et Propheta non potuit dicere homini, cuius caro ut uariis morborum, ita commotionum passionibus excitatur: Non irascere; sed dicit: Desine ab ira, et indignationem relinque, ne pecces; ira enim grauis est magistra peccati.  Alius quoque medicus dicit: Sol non occidat super iracundiam uestram ; ne dum diu differs, ueniat ille qui calefactum corporis somno excitare consueuit, et stimulet te, inserat tibi cogitationes, et in secreta se tui pectoris immergat dicens: uindica iniuriam tuam, uirum te esse cognosce: feminee infirmitatis est, non capere uindictam. Ergo contemnere te debuit seruus, frater decipere, amicus  illudere; et tu adhuc tuam non ulcisceris contumeliam? Proscribas necesse est, gladio oportet insurgas, et dolorem tuum aduersarii morte soluas. uir fuit ille qui suum occidit inimicum, merito 786 predicatur; quia ita se uindicauit, [a 1Kb] ut alius ignorans audiret, eique irrogare non auderet iniuriam. His stimulis plus accenditur, plus mouetur; ut compleatur quod scriptum est: Ira perdit etiam sapientes.

19.  Ergo tu ne audias eum; ne emuleris ut nequiter facias. Quoniam qui nequiter agunt, exterminabuntur. Exterminantur qui radices non habent, sicut olera uel fenum. Olera infirmus manducet: tu autem uitem insere in agro tuo, uineam institue. Et si uenerit Achab, qui tibi dicat: Da mihi uineam tuam, ut olera mihi seram ; noli ei acquiescere, ne ex consensu tuo caduca serat, abscindat eterna. Ideo Nabuthe inter sanctos habetur, quia maiorum suorum hereditatem, ne regi quidem putauit esse cedendam; et lapidari maluit, ut uineam suam non daret in direptionem. Hereditas maiorum, fides uera est. Exstiterunt Ariani regali subnixi potentia, qui templum Domini putarent sibi esse tradendum, supplicia acerba minitantes; sed absit, ut apud mentem Domino seruientem preponderaret magis pene formido, quam forma pietatis. Non preualuit perfidia, quia fides restitit. Est etiam quedam uinea in pectoribus fidelium, de qua dicit Esaias: uinea facta est dilecto in cornu uberi . Hanc uineam Dominus plantauit in cordibus nostris; et ideo legimus dicentem Deum:  Ego te plantaui uitem fructiferam, totam ueram . Nemo ergo de agro anime nostre hanc auferat uitem; quia benedicta est ea uitis. Ideoque dictum est de sanctis: A fructu frumenti, uini, et olei, multiplicati sunt . Bonum est ergo habere intra te torcularia uino redundantia; ut fluat tibi uinum in uas tuum de uinea Sorech, poculum illud inebrians quam preclarum! Sorech enim uinea [b 42Kb] noui principii est, et noue equitatis. Unde et dicitur nobis: Cantate Domino uestro canticum nouum, principium eius, magnificate nomen eius ab extremo terre . Hec ergo uinea uuas faciat, non iniquitatem. Ideo relicta est uinea Iudeorum; quia iniquitatem fecit, ut scriptum est , et non iudicium. Nos ergo fructum feramus in Christo, ut perpetui  esse mereamur.

20. Sustinentes enim Dominum possidebunt terram: illam utique uiuentium terram. Est quedam terra celestis, que fructum celestibus ferat, de qua ait: Credo uidere bona Domini in terra uiuentium . Hec terra multo hominum sudore uentri ministrat alimenta; illa terra bona Domini sine ullo labore fructificat, in qua iustorum diuturna possessio,  et pie mentis hereditas est. Et bene ait: Sustinentes autem Dominum hereditate possidebunt terram. Hec est enim terra que non preterit; nam celum et terra preteribunt, uerba autem Domini non preteribunt. Et ideo nec illa intelligibilis terra poterit preterire paradisi, in qua sunt qui Domini uerba conseruant. In hac terra collocatus est Adam, ut fructum eterne caperet uite; sed quia uerba Domini [a 1Kb] seruare non uoluit, ideo in possessione quam acceperat, 787 manere non meruit. Qui autem uerba Domini custodit, confidenter dicit: Exspectans exspectaui Dominum, et respexit me . Adam autem quoniam non exspectauit Dominum , ideo nec Dominus eum uidere dignatus est; oculi enim  Domini super iustos. Hunc autem eousque uidere nolebat, ut quereret dicens: Adam, ubi es ? Qui queritur, pro absente habetur. Fides est que nos representat Deo, perfidia que facit impios exsulare. Nullus itaque absens est Deo, nisi qui se absentem fecerit. Et ideo dicit: Fiat tibi secundum fidem tuam ; qui enim ignorat, ignorabitur. Ergo Adam quasi peccator locum suum seruare non potuit. De paradiso eiectus, [b 1Kb] in castellum est relegatus, ut ageret penitentiam. Accepit dilationem, ne continuo penitus interiret; ut salua fieret Eua per generationem filiorum, fidem sancti Abel, prophetarum gratiam, Ecclesie posteritatem.

21.  Sed quia per hec redimi noluerit, et in peccato perseuerandum ducit, de eo dicit Propheta:  Et adhuc pusillum, et non erit peccator; et queres locum eius, et non inuenies. Quomodo enim esse poterit in futurum, cum peccati locus diuturnus esse non possit? Hec est enim terra que aperuit os suum, ut sanguinem susciperet innocentis. Et ideo in hac terra locus est peccatorum. Preterit terra, quomodo peccatoris locus poterit inueniri? Ego arbitror quod ideo firmamentum inter aquam et aquam  Deus esse preceperit, ut a uirtutibus peccata discerneret; et superior aqua que laudat Dominum, quieta maneret erroris, inferior peccato esset obnoxia. Denique illa Deum uidet, hec non uidet: que super celos est, uidet; que in abysso, non uidet. Unde etiam dictum est: uiderunt te aque, Deus, uiderunt te aque, et timuerunt: turbate sunt abyssi, multitudo sonitus aquarum . Merito  turbantur abyssi super quas tenebre sunt deformes, et ideo pacem habere non possunt. Unde rogauit legio demoniorum ut in abyssum mitteretur, et se cum magno tumultu precipitauit in fluctus ; ut porcorum gregem quem repererat, strangularet. Peccatores itaque abyssum petunt, ubi caligo tenebrarum.

22.  Mansueti autem possidebunt terram, et delectabuntur in multitudine pacis. Merito terram possident in quibus Deus ipse requiescit; sicut diuino per Esaiam resultauit oraculo dicens: Super quem requiescam, nisi super humilem et quietum, et trementem uerba mea ? Qui sunt mansueti, nisi quos nullus stimulus dissensionis exagitat, non ira perturbat, non seuitia exasperat, non rabies crudelitatis inflammat? Et ideo quia non uina, non epulas, non diuitias, sed pacem Domini dilexerunt in corpore constituti; pro illa delectatione corporalium uoluptatum, qua se putarunt esse fraudandos, ut  gratiam adipiscerentur eternam, delectabuntur in multitudine pacis, quam Dominus noster iehsu in diebus suis generi donauit humano; sicut prophetia que non mentita est, 788 comprehendit asserens: Orietur in diebus eius iustitia, et multitudo pacis, donec extollatur luna . Que igitur est pax qua cuncte Ecclesie multiplicatus est populus; nisi illa de qua Dominus dixit: Pacem meam relinquo uobis, pacem meam do uobis ? Dedit pacem, qui animorum bella sedauit.

23.  Sequitur: [c 31Kb] Obseruabit peccator iustum, et fremet super eum dentibus suis. Dominus autem irridebit eum; quoniam prospicit quod ueniat dies eius. Indignantis quidem et efferuescentis in iracundiam consuetudo est, dentibus fremere: [d 1Kb] sed habet  etiam cor maligni dentes suos, qui non resonare, sed lacerare consueuerunt. Insidie, commenta, nequitie, dentes sunt peccatoris. Insidiatur ergo peccator iusto, quia inuidet; iusti enim uita redarguit peccatorem, [e 1Kb] quem tacita maiore auctoritate condemnat, quam si clara uoce loqueretur. Sed iustus timere non debet fremitum peccatoris, quia improbitas non potest esse perpetua. Insidie temporales sunt; munimenta autem uirtutis eterna. Mors peccatoris omnem eius potentiam fraudemque dissoluit.

24.  Plus adiicit: Ecce, inquit, gladium euaginauerunt peccatores, extenderunt arcum suum, ut deiiciant pauperem et inopem. Quis est gladius peccatoris, nisi contrarius gladio Spiritus sancti? Docuit hunc Scriptura me gladium; docuit Apostolus dicens, quia habemus loricam iustitie, et scutum  fidei, et galeam salutis, et gladium Spiritus, quod est uerbum Dei . Ergo uerbum Dei gladius Spiritus sancti est. E contrario utique gladius spiritus nequissimi, uerbum est malum. Hoc  gladio Petrus apostolus Ananiam et Saphiram sermonis sui quasi quodam ense percussit; hoc gladio Paulus Elime aduersanti disputationibus suis, oculorum lumen eripuit, et noctem cecitatis infudit. Considera nunc mihi iurgantes peccatores, atque acerba iactantes insolentie, et criminationum opprobria proferentes; nonne, si eos audias, dices: Gladium euaginauerunt peccatores; quando sermo turpis tamquam de uagina petulanti ex ore profertur, quem cohiberi par fuit et recondi? Similiter ut gladius uerbum Dei dicitur, et idem sermo est peccatoris: ita et arcus quem extendunt peccatores, mens eorum est; et sagitta quam iaciunt, sermo est uenenatus. Sicut enim sagitta est Christus, qui est uerbum Dei, cui dicitur: Posui te sicut sagittam electam . Abundato thesauro sapientie, esto diues in uerbo et operibus bonis, ut possis esse munitus. 789 Fuge diuitias peccatoris, ne inueniat ubi uulnerare te possit. Esto misericors, ut inuulnerabilis maneas, uel curare te possis, si fueris uulneratus.  Est et pauper quem uolunt aduersarii uulnerare, ex illo numero de quo Saluator dixit: Beati pauperes spiritu, quoniam ipsorum est regnum celorum .

25.  Et ideo framea peccatorum intret in corda ipsorum, et arcus eorum confringatur. Ut quemadmodum reuertitur pax in Dei seruulos ab eis qui non receperint benedicentium pacem: ita etiam malitia peccatorum, qua iusto nocere conantur, in eorum perniciem reuertatur; quo suis telis et uulneribus  trucidentur. Sepe enim iacula in ipsos qui ea iecerint, refunduntur [a 1Kb] Quod etiam proximo accidit bello, cum infideles et sacrilegi lacesserent aliquem in Domino confidentem, et regnum eius ereptum ire contenderent, Ecclesiis Domini persecutionum seua minitantes; ut subito uentus oriretur, qui infidelibus excuteret scuta de manibus, ac tela omnium, atque missilia in [b 1Kb] peccatoris exercitum retorqueret. Adhuc hostis deerat, et iam illi uentorum prelia ferre non poterant, suisque spiculis sternebantur. Et quod peius est, non erant corporum grauiora uulnera illa, quam mentium; deficiebant enim corde, cum Deum aduersum se pugnare cognoscerent. Exierant itaque prouocantes, et de pharetra cordis sui aduersus populum Christianum uenenata perfidie iacula proferebant;  sed in caput eorum sua reuertebatur impietas. Denique ipsi inter se sua perfidia sunt soluti, paratasque fidelibus insidias dissipauit Dominus; ut non solum piis nocere non possent, sed propriis auxiliis nudarentur, atque ad hostem arma sua transirent. Quanto melius non protulissent gladium de uagina, hoc est, impia nequaquam uerba prompsissent? Nam si pro otioso sermone redditurus est unusquisque rationem, quanto magis uerba sacrilegii grauibus suppliciis expiabit?

26. Igne nos examinasti, dicit Dauid . Ergo omnes igne examinabimur. [c 2Kb] Et Ezechiel dicit: Ecce uenit Dominus omnipotens; et quis sustinebit diem introitus eius; aut quis sustinebit cum apparuerit nobis? Quoniam ipse introibit sicut ignis  conflatorii [d 17Kb] et sicut alueus lauantium; et sedebit conflans et purgans sicut aurum et argentum: et purgabit filios Leui, et effundet eos sicut aurum, et sicut argentum, et erunt Domino offerentes sacrificium in equitate . Igne ergo purgabuntur filii Leui, igne Ezechiel, igne Daniel. Sed hi etsi per ignem examinabuntur, dicent tamen: Transiuimus per ignem et aquam . Alii 790 in igne remanebunt: illis rorabit ignis, ut Hebreis pueris, qui incendio fornacis ardentis obiecti sunt; ministros autem impietatis ultor ignis exuret. ue mihi si opus meum arserit,  et laboris huius patiar detrimentum! Et si saluos faciet Dominus seruos suos, salui erimus per fidem, sic tamen salui quasi per ignem; et si non exurimur, tamen uremur. Quomodo tamen alii remaneant in igne, alii pertranseant, alio loco nos docet Scriptura diuina. Nempe in mare Rubrum demersus populus est Aegyptiorum , transiuit autem populus Hebreorum; Moyses pertransiuit, precipitatus est Pharao: quoniam grauiora eum peccata merserunt. Eo modo precipitabuntur sacrilegi in lacum ignis ardentis, qui superba in Deum iactauere conuicia. Sequamur ergo hic positi columnam ignis, que nos in hoc corpore positos illuminet, et uiam monstret; ut in futurum nobis nebula refrigeret noctis: quo seua incendia releuare possimus.

 27. uide autem Scriptura quid dicat: Arcum peccatorum Dominus confringat. Arcum autem suum posuit in nube, [a 1Kb] quo diluuia cessarent, tranquillitas refunderetur. Unde credendum, quia aduersarius et malignus arcum extendit suum, ut quietis animis moueat tempestates, excitet flatus. Oremus ergo ut arcum malignitatis dissoluat Dominus Deus noster; adsit pauperi suo et inopi, qui propter Dei timorem duxit non affectandas esse diuitias, non occupanda minorum predia, non uiduas relictis maiorum hereditatibus exuendas.

28.  Melius est parum iusto, super diuitias peccatorum multas. Non ergo diuitie accusantur, sed diuitie peccatorum; nisi forte quia peccator dixit: Omnia hec mihi tradita sunt, et cui uolo, do  illa . Deinde quoniam diuitie magis facem cupiditatis inflammant; et unusquisque dum maiora desiderat, non declinat diuerticula peccatorum. Unde et Saluator dixit: Facite uobis amicos de mammona iniquitatis . Iniquitatis enim census est, qui in diaboli potestate est, ut cui ille uoluerit, conferatur. Potest et illud intelligi: Melius est parum iusto, super diuitias peccatorum multas; [b 1Kb] quia est qui est diues in uerbis, ut sunt philosophi istius mundi de sacrilegiis disputantes, de motu siderum, de stella Iouis ac Saturni, de generationibus hominum, de simulacrorum cultu, de geometria, de dialectica. Philosophi ergo in sermone diuites sunt, fidei inopes, ueritatis exsortes. Et sunt plerique simplices Domini sacerdotes, in sermone pauperes, abstinentia et uirtute sublimes. 791 Illi multis loquuntur perfidiam,  isti paucis fidem asserunt; illi suos amittunt quotidie sacerdotes, hic pauper populos acquirit Ecclesie, numeroque credentium. Qui ergo hos audierit, et uiderit operum qualitatem, dicit: Melius est  modicum iusto, super diuitias peccatorum multas. Hinc Salomon deriuauit illud, quod quasi suum ipse posuit: Ex multiloquio non effugies peccatum . Dialectica ergo diuitiis uerborum fluit, pietas timorem Dei seruat. Ideo hic parcus in uerbis, diues in spiritu, magis uult timere, quam uana ueri uerba iactare; timor enim disciplina sapientie est: loquacitas innocentie uirtutisque naufragium, atque incentiuum prolapsionis et culpe.

29.  Quoniam brachia, inquit, peccatorum conterentur. Ut actus eorum iusto impedimentum afferre non possint; ne derelinquatur uirga peccatorum super sortem iustorum. Et Paulus ait: Conterat Deus satanam sub pedibus uestris . Si enim brachium eius contritum fuerit, totus ipse conteretur;  ut conculcentur eius commenta, sicut uenena serpentis.

30. Confirmat autem iustos Dominus, brachio aduersarii dissoluto. Et ideo iustus dicit: Et confirmasti super me manum tuam . Et Iob ait: Manus Domini tetigit me . Misit ergo Dominus manum suam in seruum suum; et manum peccatoris quam in eum accepta miserat potestate, brachiumque contriuit. Ita diabolus suo sermone deceptus est, qui dixit: Mitte manum tuam in eum, et uideamus si in faciem te non benedicat . Non enim ausus est dicere, maledicat; sed hoc intelligendum reliquit. Misit Deus manum suam, et confirmatus est Iob. Cepit benedicere, qui maledicere credebatur; sanat enim iustos, cum tangit manus  diuina, non uulnerat. Misit manum suam, et leprosi macula omnis abscessit; tetigit cecorum oculos, et cecitate depulsa lumen refulsit oculorum. Pete ergo semper ut confirmeris, quoniam et tu qui stas, uide ne cadas. Nos stare debemus, ut confirmemur a Domino. Lubricum est seculum, cito labimur. Ideo rogemus ut nos Dominus stabilire et confirmare dignetur.

31.  Noli putare quia uiam tuam nesciat Dominus. Si iustus es, nouit. Crede dicenti Prophete: Nouit Dominus [c 1Kb] uias immaculatorum; et hereditas eorum immaculata erit. Non confundentur in tempore malo. Qui nouit Dominum scitur a Domino. Nouit iustos, nescit iniustos; ideo iniustis dicet: Discedite a me, omnes qui operamini iniquitatem: nescio uos ; hoc est, quia estis indigni cognitione  diuina. Nescio uos; quia me ipsi nescire uoluistis. Opera uestra me nesciunt, facta uestra me nesciunt; etsi dicatis, quia me scitis, redarguunt uos peccata uestra. Omne peccatum a malo est: qui  autem non peccat, in me manet, hoc scripsit Ioannes . Quid de Domino dicam, quia dedignatur impium scire? Paulus dedignatur, qui dixit: Si quis in uobis propheta est, aut spiritalis, cognoscat que scribo uobis: qui autem ignorat, ignorabitur . 792 Et alibi scriptum est: Cognouit Dominus qui sunt eius . Simus ergo Domini, ut cognoscat nos Dominus, et discedat ab iniquitate omnis qui nominat nomen Domini.

32. Grecus habet: Nouit Dominus dies immaculatorum. Sunt enim dies Elie, sunt dies Nabuchodonosor; ideo Euangelium habet: In diebus Elie, quando clausum est celum . Nox erat perfidis, sed Elie lumen erat; clausum erat perfidis celum, sed Elie patebat; fames erat perfidis, sed  Elie ubertas; neque enim esurire poterat, cui cibum [a 1Kb] celestia ministrabant; nec esuriebat, qui alios ipse pascebat. Ergo sibi dies est iustus in tenebris; quia et lux in tenebris lucet. Et Ioseph in Aegypto erat, et lucebat ei meridies; sicut infra dixit: Peccatori autem dixit Deus: quare tu enarras iustitias meas ? Iustitia lumen est, quia supra habes: Et educet sicut lumen iustitiam tuam . Habes ergo quod in te luceat, si iustitiam sequaris. Splendet tibi dies, lucet tibi nox; quia fideli et nox sicut dies illuminabitur. Dies igitur iusti nouit Dominus, quia ipse illuminat omnem hominem uenientem in hunc mundum , hoc est, illum qui ad imaginem et similitudinem Dei uiuit; illum qui se hominem esse cognoscit, ut refugiat equorum libidinem  adhinnientem, ferarum rabiem, lepusculorum formidinem, uulpium fraudem, rapinam luporum; illum hominem qui sic agit, quasi in hunc mundum superuenerit; qui non ex sanguine, neque ex uoluntate carnis, sed ex Deo natus sit. uenisti ergo, noli remanere, noli adherere terrenis. Ut scias autem quia dies boni sunt, audi dicentem: Abraham . . . diem meum uidit, et gauisus est . Bonum habet diem, qui Dei Filium bonum Deum nouit, et Dominum confitetur. Et rursus ipse nos admonet cauere debere, quia dies mali sunt . Qui mali sunt dies? In quibus utique malum cognoscitur, quod est a malo. Aut forte dies seculi mali sunt; quia seculum in maligno positum est. Sed legimus etiam post seculum diem malum: In die mala liberabit  eum Dominus , hoc est, in die iudicii, mala quidem propter multorum supplicia. Necesse est enim ut torqueantur iniusti, compatiantur iusti; quia et Angeli gaudent, cum peccator [b 1Kb] a morte seruatur unus. Compatiuntur igitur cum punitur; etsi alibi legerimus: Letabitur iustus, cum uiderit uindictam impiorum , quod suo loco reseruo; etsi frequenter audieris cur letetur;  sed occupationes occupationibus non inseramus.

33. Nouit Dominus dies immaculatorum, quia immaculate innocentie gratia eius et plenitudo miseretur, non miseretur errantibus. Isti non habent diem, quia lucem fugiunt, de quibus pulchre dictum est: Dies eorum sicut umbra pretereunt . Cognitio ergo Dei, dignationis est, non uisionis. Oculi eius lux sunt: quos aspicit, illuminat; et ideo oculi eius, dies iustorum sunt.

34. Unde et hereditas eorum in eternum erit; quia eterna bona, non temporalis hereditatis compendia 793 quesierunt. Et non habebunt de quo erubescant, in tempore malo, id est, iudicii celestis: et in diebus famis saturabuntur; quia non in solo pane uiuit homo, sed in omni uerbo Dei . Sed quis  homo? Scio hominem in Christo ante annos quatuordecim  raptum eiusmodi usque ad tertium celum . Ille ergo homo qui in Christo est, qui se in carne esse non nouit, qui non in carne ambulat, sed in spiritu; ille qui rapitur non solum ad celum, sed etiam ad tertium celum, rapitur ad paradisum, et audit arcana uerba que non licet homini loqui; qui non in uirtutibus suis, sed in infirmitatibus gloriatur: ipse non in solo pane, sed in omni uerbo Dei uiuit. uerbum enim Dei uita est, quia uerbum caro factum est. Unde preclare dixit Euangelista: Quod factum est in ipso, uita est .

35. [c 49Kb] Alexandrini quidem et Aegyptii legunt: Omnia per ipsum facta sunt, et sine ipso factum est nichil  quod factum est ; et interposita distinctione subiiciunt: In ipso uita est . Salua sit fidelibus illa distinctio: ego non uereor legere: Quod factum est in ipso, uita est; et nichil habet quod teneat Arianus, quia non illius uenena considero, sed lectionis sacre consuetudinem recognosco. Non enim dixit: Factum est uerbum ante omne principium. Non dixit: Factum est uerbum; sed si quod dixerit audire desideras: uerbum, inquit, erat apud Deum. Erat apud Deum, quod cum ipso operabatur, cum ipso dominabatur. Non dixit: Factum est uerbum; sed dixit: Deus erat uerbum: Deus autem non factura, sed factor est et creator. Aperi aures, et audi: Omnia per ipsum facta sunt, et sine ipso factum est nichil. Discis esse Filium, in quo diuinitatis est plenitudo?  Aperi aures adhuc paululum, et audi dicentem: Quod factum est in ipso, uita est. In ipso, inquit, factum est: non Dei uerbum factum est. Aut si hoc mouet te ad calumniam, quia dixit: in ipso factum est; numquid et Deo Patri calumniaris, quia Dei Filius dixit: Qui autem facit ueritatem, uenit ad lucem; ut manifestentur opera eius, quia in Deo sunt facta ? Aut quia Dauid dixit: Confitebor tibi,  Domine, quoniam exaudisti me, et factus es mihi in salutem ; hoc est, conuersus es mihi in salutem, operatus es mihi ad salutem? Possem aliis uti, sed nolo mihi credas; ne putes [a 1Kb] argumenta esse ingenii, non testimonia ueritatis.

36. Ipse tonitrui filius, ipse qui in Christi pectore recumbebat, ipse cui secreta sua Dominus non tacebat, cui Petrus innuit ut Dominum interrogaret, et ille interrogauit, et Dominus reuelauit; ipse exponat quid senserit de eo quod ait: Quod factum est in ipso, uita est. Audi ergo interpretantem, quia tuas, Ariane, calumnias iam cauebat: Quod erat ab initio; et quod audiuimus, et uidimus oculis nostris; quod perspeximus, et manus nostre scrutate sunt de uerbo uite, et uita apparuit . Caro ergo est que in  Christo apparuit, uel Christus in carne; ipse nostra in omnibus uita est. Ipsius diuinitas, uita est; ipsius eternitas, uita est; ipsius caro, uita est; ipsius passio, uita est. Unde et Hieremias ait: In umbra eius uiuemus . Umbra alarum, 794 umbra crucis, umbra est passionis. Ipsius mors, uita est: ipsius uulnus, uita est: ipsius sanguis, uita est: ipsius sepultura, uita est: ipsius resurrectio, uita est uniuersorum. uis scire quoniam mors ipsius uita est? In morte, inquit, ipsius baptizati sumus . . . . ut cum ipso in nouitate uite ambulemus . Et ipse ait: Amen, amen dico uobis, nisi granum frumenti cadens in terram moriatur, ipsum solum manet; si autem mortuum fuerit, multum fructum affert . Ipse granum pro nobis corpore solutus et  mortuus est; ut fructum multum afferret in nobis. Mors itaque eius fructus est uite. Quod factum est ergo in ipso, uita est. Caro facta est in ipso, uita est; infantia facta est in ipso, uita est; iudicium factum est in ipso, uita est; mors facta est in ipso, uita est; remissio peccatorum facta est in ipso, uita est; uulnus factum est in ipso, uita est; illusio facta est in ipso, uita est; diuisio facta est in ipso, uita est; sepultura facta est in ipso, uita est; resurrectio facta est in ipso, uita est. uide quanta in ipso facta sunt, quibus uite nostre facta conuersio est, ut que perierat, redderetur. Ad postremum uenditio facta est in ipso, uita est: redemptio facta est in ipso, uita est. Ad mortem uenditus est a Iuda, emptus a Iudeis ad mortem, ut pretioso eius sanguine nos redimeremur  ad uitam. Hec est uita que facta est, hec est uita que apparuit, hec est uita quam audiuimus, hec est uita que erat apud Patrem; quia ipse qui erat in principio, ipse postea est natus ex uirgine, ut esset uita morituris.

37. Ipsum hunc propositum nobis locum interrogemus? Quid est, hominem in Christo? Hoc est, factum in Christo, in quo facta sunt omnia, siue Sedes, siue Dominationes, siue Principatus, siue Potestates,  omnia per ipsum et in ipso creata sunt, et ipse est ante omnes, et omnia in ipso constant , hoc est, in uirtute eius. Homo ergo in Christo, qui factus est ad imaginem eius et similitudinem: homo in Christo, qui totus in Christo sit. Sicut enim Deus per unitatem et plenitudinem diuinitatis Pater Deus totus in Filio est, et Filius in Patre: ita per intentionem et pietatis affectum  homo totus in Christo est; qui enim adheret Domino, unus spiritus est. Homo ergo in Christo, non ille terrenus, non ille peccati; sed homo Christi. Quid ergo mouet: Quod factum est in ipso, uita est; si et homo precipue interior, in ipso factus est, in ipso crucifixus, in ipso renouatus, in ipso sepultus, et cum ipso consepultus, in ipso resuscitatus?  Quid mouet, ut dixi, quia scriptum est: Quod factum est in ipso, uita est; cum homo dixerit: In Deo faciemus uirtutem ? Si queris que uita sit, si moueat quod factum sit in ipso, accipe. Nempe uita, Ecclesia est. In ipso facta est, in eius costa, in ipso resuscitata Eua. Eua autem uita, hoc est, quod factum est; quia Eua que perierat, salua facta est per Ecclesiam, hoc est, per filiorum suorum generationem, sicut scriptum est ; quia delictum superioris preuaricatricis sobria emendauit hereditas. Unde et ipse Paulus raptus est ad uitam, qui ante erat persecutor ad mortem.

795 38. Prolixius euagati sumus, ut de eo homine qui non in solo pane, sed in omni uerbo Dei  uiueret, diceremus. Reuertamur ad psalmum: Et ideo immaculati non confundentur in die iudicii, et in diebus famis saturabuntur.

39.  Deficientes sicut fumus deficient. Grecus habet, h hoc est, defecerunt. uides subito aliquem ad potestatem uenisse, et honoris insignia: [b 1Kb] sublimem iudicas. uides illi alium esse successum; nonne dicis de eo: Ubi honoratus et exaltatus est iste? Defecit. Ideo plus dixit Grecus; quia ubi honorari et exaltari quis creditur, ibi defectu proprio preuenitur; ut meatus fluminum preterisse citius quam uenisse comprehendas; et dum uentura opperiris fluenta, te adhuc exspectante, fluxerunt. Contra, humiles atque mansueti dum subiiciuntur a diuitibus et opprimuntur, exaltati sunt a sua humilitate,  et subito refulserunt. Ideoque Paulus in infirmitatibus sibi placuit, non in uirtutibus.

40. Sed consideremus, ne quis putet cum in reuelationibus gloriatum; et repetamus ea, ut se ipse defendat humilitatis magistrum. Scio, inquit, hominem in Christo ante annos quatuordecim, siue in corpore nescio, siue extra corpus nescio, Deus scit, raptum eiusmodi usque ad tertium celum . Ante annos quatuordecim reuelatum sibi dicit, et  tamen reuelationem tamdiu apud se tenuit et repressit: nec dixisset, nisi utile nobis iudicasset ut diceret; ne nos reuelationibus extolleremur. Si enim in tanta gratia non est gloriatus Paulus, nec nos gloriari oportet. Iuuenis ipse non gloriatus est, senex gloriaretur? Deinde raptum se usque ad tertium celum negare non potuit; et tamen utrum in corpore, an extra corpus raptus esset, se ignorare testatus est. Non ergo de scientia; sed de ignorantia gloriatur, et Dei circa se gratiam predicat. Quod scientie est, negat; quod caritatis est, confitetur: scientia enim inflat, caritas uero edificat. Et iterum, raptum eiusmodi hominem dixit: quemadmodum raptus esset, utrum in corpore, an extra corpus, incertum sibi esse memorauit. uide stateram sapientie. Constituit unum  in Christo, et se alterum, qui ait: Nescio. Quod alienum est, attollit. quod suum, humiliat. Et audiuit, inquit, uerba ineffabilia . Non dixit: Audiui, sed quod alter audieret, non negauit. uerecunde itaque testem se maluit significare quam uatem, et refugit uideri celestium arbiter secretorum. Testimonium enim dicere, ueritatis est: [a 1Kb] meritum elationis non refugere, gloriantis. Ideoque ait: Pro huiusmodi gloriabor: pro me autem non gloriabor .

41. Quid est autem quod ait audisse hominem, et hominem illum in Christo, que non licet homini loqui? Quomodo hoc conuenit, ut non licuerit homini loqui, que licuerit homini audire? Si ipsi homini qui audiuit, non licet loqui, quomodo ei creditum est audire, quod non permissum est loqui? que ista distantia  est? Si alteri homini qui esset exterior, quomodo potuit homo cognoscere quod homini non licebat audire? Unde uidetur non gratia loquendi illi homini defuisse 796 qui esset in Christo, cui non defuit; sed eis qui audirent, locum, tempus, meritum defuisse. Ille enim in celo audiuit; et ideo non competere iudicatum est, ut id loqueretur in terris, quod audisset in celo; cum in ipsa terra sit ista discretio, ut quod in altera regione canitur, in altera non canatur, secundum quod scriptum est: Quomodo cantabimus canticum Domini in terra aliena ? Denique Hebrei non canebant in terra captiuitatis, quod in sua patria canere consueuerant. Hec terra captiuitatis est, alia terra libertatis est; ista peccati, illa quietis eterne; uallestris ista, illa  celestis. Ergo in celo illa nunc predicabat Paulus, que terris ante predicare non poterat; inter perfectos enim secreta sapientie sunt loquenda.

42. Attamen quid commemoratio istius reuelationis operatur, nisi ut doceat quod in reuelationibus minime gloriandum sit, sed in infirmitatibus; quia infirmitas, et remedium reuelationis, et uirtutis exercitium est? Contra autem reuelatio, elationis lubricum est; namque ne reuelationis sublimitate extolleretur ipse Paulus, qui raptus in tertium celum est, stimulum carnis accepit. Subuenit ergo infirmitas, ne  gratia in periculum uerteretur. Utilior ergo infirmitas, quam gratia. Eadem quoque infirmitas officina uirtutis est; sicut ipsi Apostolo testificatus est Dominus, quia uirtus in infirmitatibus consummatur . Denique iste post reuelationem rogauit remedium sanitatis, et non impetrauit; in infirmitate autem remedium non quesiuit, sed cursum consummauit, et coronam inuenit.

43.  Mutuatur, inquit, peccator, et non soluit: iustus autem miseretur, et tribuit. Hoc quoque conuenit persone Pauli, quia iustus miseretur et tribuit. uide illum Domini eloquia diuidentem, uide argentum Domini fenerantem. Unam mnam accepit, duas reddidit: duas accepit, quatuor reddidit: quinque accepit, decem reddidit. Non ligauit in sudario  quod acceperat, sed nummulariis erogauit; et quod erogauerat, cum usuris recepit. Ita et accipientem a peccato maximo liberauit, ne apud eum pecunia Domini deperiret; et ipse ut decem ciuitatibus preficeretur, emeruit. Que sint decem ciuitates, in epistolis recognosce quas scripsit; etsi apostoli prescripto numero non teneantur, quibus dictum est: Ite per orbem uniuersum, et predicate Euangelium uniuerse creature . Hic ergo ab Hierusalem per Orientem et Illyricum et Italiam Domini pecuniam dispensauit. Et ne quis putaret quod suam feneraret, Domini esse pecuniam testabatur dicens: His autem qui matrimonio iuncti sunt, denuntio non ego, sed Dominus, uxorem a uiro non discedere . Et alibi: Quid experimentum queritis eius  qui in me loquitur Christus . Denique ipse rex ita dixit, in quo figura est Domini: Oportuit te pecuniam meam committere nummulariis. Meam, inquit, non tuam. Iustus ergo miseretur et tribuit. Quomodo tribuat, audi dicentem: Per omnes Ecclesias doceo. Peccator autem mutuatur, et non soluit . uide diuitem mutuantem, et non reddentem: pauperem accipientem, 797 et continuo remunerantem, ne diutius in ere alieno sit. Hec moralia.

44. uide nunc pauperem mysticum, id est, simplicem et timentem Dei nomen, audientem uerbum de castitate, et soluentem; audientem de misericordia, et soluentem; audientem de placiditate, et non irascentem: diuitem uero illum arrogantem et superbum,  audientem quidem, sed post se reiicientem sermones Dei; audientem de condemnatione luxurie, et magis luxuriantem. Denique Ecclesia soluit quod accepit, Synagoga non soluit. Cognosce Ecclesiam soluere: Tui, inquit, erant, et mihi eos dedisti, et uerbum tuum seruauerunt . Et alibi: Ipse enim Pater diligit uos, quia uos me diligitis . Reddidit ergo Ecclesia quam accepit a Domino pecuniam caritatis, sed Synagoga non reddidit. Ideoque de Iudeis dicitur: Si non uenissem, et locutus non fuissem his, peccatum non haberent:  nunc autem excusationem non habent de peccato suo ; quia audierunt utique, et non crediderunt. Probatum est ergo quia mutuati sunt peccatores, et non soluerunt. Peccator igitur eget semper: iustus autem abundat et tribuit, cuius diues est conscientia. Ideoque Iudei in suis diuitiis eguerunt: Diuites eguerunt et esurierunt ; Christiani autem in diuitiis simplicitatis sue non defecerunt.

45.  Bonus ergo iustus; et ideo addit Scriptura: Quoniam benedicentes eum, possidebunt terram; maledicentes autem eum, disperibunt. Quomodo iustus possidet terram, aut quam terram, cum Scriptura dicat: Numquid soli habitabitis super terram ? Et alibi: ue habitantibus super terram  , quod increpationis est uerbum atque maledicti. Cuius ergo terre benedicta possessio est? Non istius que tenebris absconditur et amaritudinibus impletur: sed illius que fluit mel et lac, id est, habet gratiam suauitatis, et fulgorem lucis eterne. Accipe mellis boni suauitatem; immo supra mel: Fugiet dolor et gemitus et tristitia ; quia suauitas gratie amaritudinem humane fragilitatis excludet. Et alibi: Et delebit omnem lacrymam de oculis eorum; et mors non erit amplius, neque luctus . Accipe etiam lactis nitorem. Et non indigebunt lucerna, et lumine solis; ipse enim Dominus illuminabit super illos, et regnabunt in secula seculorum. Amen .

46. Est etiam mysticus iustus, qui miseretur et  tribuit, qui omnia uerba que accepit a Patre dedit nobis, et peccatorum nostrorum nobis era dimisit, et sanguinem suum pro nostris debitis soluit; ut non in fenore essemus alieno, sed in suo ere bonus creditor nos haberet. Est et peccator ille qui congregauit que non peperit, et mutuatus est quod non tenebat, nec uult restituere quod accepit. Audi quia mutuatus est diabolus: Tibi, inquit, dabo potestatem hanc [a 12Kb] uniuersam, et gloriam illorum  si procidens adoraueris me . Nequissime, accepisti ad tentationem, non ad mortem; hoc est, accepisti ut probarentur Dei seruuli, 798 non ut exstinguerentur; accepisti ut Deus adoraretur, non ut negaretur; accepisti secularia, cur eripis que eterna sunt? accepisti que  mundi sunt, cur uis auferre que Christi sunt? Da illa cui uis, non inuidemus. Cur nobis a te que nos uolumus, inuidentur? Tu adorari uis, qui omnibus nequior, ipsa quoque indignus es seruitute.

47.  [b 9Kb] A Domino gressus uiri corrigentur.  Grecus dixit, hoc est, transitus. Et ideo dicitur tibi: Si transeas per aquam, flumina te non concludent . Transi ergo, noli cessare; sicut bonus uiator cum uenerit ad aliquod [c 12Kb] uie signum, non stat, sed pertransit; et tu in uia es, quamdiu in hoc cursu es constitutus. Paulus si stetisset, cursum suum non consummasset. uide ne ideo dicat: Et tu qui stas, uide ne cadas . Non enim qui transiuit, potest timere ne cadat. uidi, inquit, impium superexaltatum, et eleuatum super cedros Libani; et transiui, et ecce non erat . uidens ergo impium superexaltatum, qui non stetit, non offendit: si stetisset, et miratus illum fuisset, et secutus esset, offenderat, et ceciderat sicut impius. Ideo Moyses uidens rubum relucere et non ardere,  ait: Transiens uidebo hoc uisum magnum . Qui transit de hoc seculo, magnum uisum uidet: qui soluit uincula istius nexus quo ligamur huic corpori, magnum uisum uidet. Moyses in Exodo, ut legitur, multa uidet miracula: non tanta alius uidet qui non est in Exodo. Idem Moyses transiuit: transiuit et populus patrum, quia de terra captiuitatis exibat. Dirigebantur itaque a Domino gressus eorum, quibus per noctem ignis columna lucebat, per diem nubis; ut nec diei ardor afficeret commeantes, nec impedimentum uiantibus tenebre noctis afferrent.

48. Et tu merere factis, uotisque deposce ut gressus tui a Domino dirigantur, ne moueantur pedes tui; quia scriptum est: Mei autem pene moti sunt pedes; paulo minus effusi sunt gressus mei . Cauendum est quoque ne rectam semitam derelinquas, et diuerticula te uiarum tortuosarum decipiant; ideo dicitur: Parate uiam Domino: rectas facite semitas eius . Paremus ergo uiam Domino Deo nostro in mentibus nostris; rectas faciamus animorum semitas, ne labamur; non effundantur gressus nostri sicut uxoris Lot, que post se respexit, et gressus tenere non potuit, sed effusi sunt, cum in salem esset repente conuersa; non effundantur sicut Aegyptiorum, quorum gressum maris fluctus effudit. Ipsis Hebreis qui cum Moyse erant, quia peccauerunt in deserto, ceciderunt uestigia pedum, [d 1Kb] ne in terram resurrectionis intrarent.

49. Nonne etiam de his pulchre dicitur quia effusi sunt processus eorum, quorum spes lapse, in  uanum effusus labor, uota sunt destituta. Considera enim aliquem per aliquot annos habuisse studium probitatis, castitatis custodiam, uite attentioris affectum, pie propositum seruitutis, sedule 799 obseruationis officium; subitoque eum esse mutatum,  discessisse de monasterio, ualedixisse ieiuniis, continentie renuntiasse, [a 1Kb] indulgere deliciis, studere luxurie. [b 1Kb] Dudum de monasteriis exierunt, et nunc luxurie sunt magistri, disseminatores incontinentie, incentores petulantie, obtrectatores pudoris. Nonne de his pulchre dixeris: Effusi sunt gressus eorum, quos bene direxisse penituit? Egerunt itaque noui generis penitentiam pro uirtutibus, et non agunt pro delictis. Sed hi ex nobis exierunt, dicit Ioannes, sed non erant ex nobis; si enim ex nobis fuissent, nobiscum perseuerassent . Hi ergo uiam suam condemnauerunt, quibus conuenit dici: O qui dereliquistis semitas rectas, abeundo in uias tenebrarum; et qui letamini in malis, et gaudetis in euersione mala, quorum semite praue, et flexuosi cursus eorum, sicut  lubricus et flexuosus auctor ipsorum; cur odisse cepistis uiam rectam, et iustum consilium deseruistis ? Non uos direxit Dominus: quem autem dirigit Dominus, uiam eius cupiet, sicut scriptum est, et ipsius semitis delectabitur.

50. Utrumque tamen intelligi potest, ita est medium, quod et ipse qui a Domino dirigitur, uiam Domini cupiet; quia duce ipso, omnis leuatur labor, omnia impedimenta remouentur, incentiua subministrantur: et ipse Dominus non aspernatur, sed libenter accipit uiam uiri quem ad uirtutem ipse direxerit. Pulchre autem uiri gressus dirigi dicuntur a Domino; quia non uolentis neque currentis, sed miserentis est Dei, sine offensione seruare uestigium. Qui enim plantat et rigat, nichil sunt; sed qui dat  incrementum Deus: ipsi soli gloria uirtutum iure defertur.

51.  Denique etiam iustus cadit interdum; sed si iustus est, cum acciderit, non conturbabitur. Quod conditionis est, cadit; quod iustitie, resurgit: quoniam iustum Deus non derelinquit, sed confirmat manum eius. Qua ratione non pedem, sed manum dixit? Nisi forte ea, quoniam qui cadit, non magis pede labitur, sed infirmus lubrico sepe decipitur, uel offendit in petra; hic autem iusti casum intellige, id est, fortioris. Denique de populo qui luctatur, si genu fixerit, uel pede lapsus fuerit, pro uicto habetur; athleta qui luctandi peritiam habet, et ad coronam luctatur, etiam uolens genu figit, ut uincat; et si lapsus fuerit, non excluditur; et si ab eo  qui superior sit, prematur, manibus tamen se sustinens, iure decertat; nec aufertur brauium, nisi fuerit fusus in uentrem, aut distentus uinculo lacertorum.  Inde oriuntur crebra certamina; quia multa et incognita plerisque sunt genera ruinarum. [c 1Kb] Nam casus eorum proprie appellantur ruina, Grece enim nuncupantur. Ergo quum stringitur et urgetur, sepe se uoluit, et fit supra qui inferior habebatur, superioremque dum surgit, elidit: quod uidetur Scriptura significare, cum dicit: Uniuersum 800 stratum uersasti in infirmitate eius . Itaque de eo dicitur: Cum ceciderit bonus athleta, non turbabitur; plerique enim uolunt teneri, quo maturius uincant, qui de arte presumunt. [d 1Kb] Sed etiamsi assignatus, ut ipso uerbo utar, et primo et secundo fuerit, non excluditur; licet ei interdum reparare luctamen, et uincere sepe contingit, et cedere eum qui secunda contentione superauit. Ita ergo etiam  iustus etsi offendiculum incurrerit et ceciderit, non relinquat tamen studium deuotionis et fidei, sobrietatem teneat, penitentiam gerat, sepe se reparet. Ideo interrogat Petrus: Si peccauerit in me frater meus, quoties remittam ei; usque septies ? Et respondit Dominus: Non solum septies, sed etiam septuagies septies. Ut scias autem quia athlete sumus et impellimur, et alii ruunt, et plerique eliduntur, audi dicentem: Suffulsit Dominus omnes qui ruunt, et corrigit omnes elisos . Unde et ipse de se dicit Dauid, uel ille qui locutus est in Propheta: Impulsus subuersus sum ut caderem; et Dominus suscepit me ; iehsu enim non cecidit, sed impulsus est. Etenim cum ipse conuertat elisos, quomodo ipse potuit elidi?  Iustum autem, cum ceciderit, posse resurgere testatur Scriptura, que dicit: Numquid qui cadit, non adiiciet ut resurgat; aut qui auersus fuerit, non reuertetur? ue iis qui auertuntur auersione impudenti, dicit Dominus .

52. Utinam quidem ineluctabilis et insuperabilis sit Christi athleta, et in omni etate, in omni uirtutum genere gloriosus, sicut ille ait: Sed in omnibus superamus propter eum qui nos dilexit . Quid est in omnibus? Sunt athlete qui uocentur pueri, ephebi, uiri; hoc est, , , . Etiam Scriptura has in luctatoribus nouit etates, dicente Dauid: Ne auertas faciem tuam a puero tuo ; et iuuenis fui, et senui . Unde et Ioannes ait: Scribo uobis, pueri;  quia cognouistis patrem: scribo uobis, iuuenes; quia uicistis malum: scribo uobis, patres; quia cognouistis eum qui est ab initio  Maturior  itaque ad patres scribens, maturos designat fidei deuotionisque processu. uirtutum ergo iste, non infirmitatis etates sunt; neque enim sine uirtute puer est, qui cognouit Patrem Deum uirtutum. Ex illo puero isti sunt pueri, qui prius quam sciret uocare patrem, aut matrem, accepit uirtutem Damasci, et spolia Samarie. Ipse est puer qui natus est nobis, filius qui datus est nobis, cuius principatus super humeros eius. Ipse nos docuit pueritiam esse uirtutem dicens: Sinite pueros, et nolite eos prohibere ad me uenire . Et alibi: Amen, amen, dico uobis, nisi conuersi fueritis, et efficiamini sicut puer iste, non intrabitis in regnum celorum . Ipsa quoque corporis fortitudine pueri plerumque uiros uincunt. Et utique si etatem pueritie consideremus, non potest puer aut usum omnem scire, aut uim subire  luctandi. Nouimus tamen quod frequenter pueri quos non poterant portare, 801 uicerunt. Adeo uigor animi infirmitatem excludit etatis.

53. Quales autem pueri, tales et ephebi, hoc est, spiritales. Nouit Scriptura adolescentem Paulum iam proximum conuersioni ; nouit et Euthycum adolescentem, qui cum sermonibus Pauli intentus hereret, somno uictus de tritecto cecidit et resurrexit ; nouit et Ioannem adolescentem in Christi pectore recumbentem , qui tam fortis fuit, ut persecutionem non timeret, malum uinceret. Hic est puer qui patrem genitalem reliquit , secutus Patrem eum quem cognouit eternum; adolescens amictus sindone, Dominum sequebatur tempore passionis, qui sua omnia  dereliquerat ; maturior, Deum uerbum in principio ipso semper fuisse atque esse cognouit , et manere in se probauit.

54. uiros quoque Scriptura nos docuit spiritales, Agabo propheta dicente: uirum hunc cuius est zona hec, sic alligabunt Iudei in Hierusalem . Et Festus ait: uir quidam est relictus a Felice in custodia . Ante passionem suam Paulus adolescens dicitur, in passione sua uir significatur, qui cursu consummato, esset iam proximus ad coronam.

55. Cognouimus etates pro fide et [a 1Kb] deuotione certantes, cognoscamus etiam genera certaminum singulorum. Hec quoque Scripture nos doceat tenor.  In hoc itaque seculari agone alii sunt, qui simplici quodam et legitimo genere luctantur, et ligaturis tantum corporis certant, uerberare non norunt, qui palestrite uocantur; alii qui cedem et pulueris iactum [b 1Kb] membrorum nexibus miscent, omni sibi uerberandi iure permisso: [c 9Kb] quos pammacarios uocant, eo quod omnis litis et pugne aduersum se habeant potestatem; alii qui cestibus aduersum se decernunt, et dilaceratis capitibus, cruciantur: hi feruntur.

 56. Hec omnia certamina subiit Paulus apostolus, sicut ipse demonstrat. Itaque dicit: Quoniam non est nobis pale aduersus carnem et sanguinem; sed aduersus principes et potestates, et  aduersus nequitias spiritales . In Latinis plerisque colluctatio reperitur, in Grecis omnibus scribitur; enim Grecorum, lucta est Latinorum. Et uere pale; quia caro et sanguis, et nequitie spiritales patientia et continentia corporis, et animi moderatione superantur. Ira, furor, cedes, arma sunt diaboli. Alibi quoque plagis supra modum cesum se esse significat dicens: In plagis supra modum, in mortibus frequenter . Hierosolymis autem pugnis se esse percussum; ubi cum interuenientibus militibus, aliquando cessassent  Iudei percutere Paulum, ipse pontifex Ananias circumstantibus iussit percutere os eius, cui respondit Apostolus: Percutere te incipiet Deus, paries dealbate. Et tu sedens iudicas me secundum Legem, et extra Legem iubes me percuti ? Sciuit profecto referire, qui grauiore pugno pontificem repercussit; ipse enim corporaliter cesus est: illi retulit quod in animam percuteretur a Christo. In prima quoque epistola ad Corinthios scribens ait: Ego igitur sic curro, non ut in incertum: sic enitor, non ut era cedens . Quod Latine dixit, enitor, 802 Grece ait, . Et uere quasi bonus pycta, non erem, sed erias potestates et Iudeorum capita uerberabat; quia caput omnium Iesum Dominum non habebant. In omni itaque certamine Apostolus est probatus, qui etiam coronam cursus  consummati accepit. Unde et ipse ait: Omnia possum in eo qui me confortat .

57. Habet et Christus, qui in pueritia sua eui maturos uicerint; ut Daniel puer spiritu ualido seniores illos redarguit Iudeorum, et de uictorie iure deiecit in mortem. Habet et alios, qui priusquam nascerentur, in matris uentre luctati sunt. Denique Iacob fratrem supplantauit Esau, et malum uicit; atque ita de utero matris exiuit, ut uictorie insigne monstraret, et pedem senioris degeneris uictor inuerteret. Hieremias in uulua matris sanctificatus est et probatus. Ioannes Baptista Principem agonis humani, premiatoremque luctantium, necdum natus uenisse cognouit, atque in utero matris exsiliens pie brauium confessionis emeruit. Recte iam tunc designatus  est ad coronam, qui ante omnes ad Christi agonem fidei testis et preco uirtutis suum nomen obtulerat. Bonus preco, qui ad certamen alios excitabat. Et uere bonus preco; qui tam magna uoce clamauit, ut ad eius sonum secreta celestia resultarent. Quid multa? Terram mouit, celum impleuit. Ideoque uocis nomen accepit; quia uerbum Dei uox sacrata precessit, quemadmodum ipse nos docuit dicens: Ego uox clamantis in deserto .  Dixit hoc Esaias propheta: de se dictum iste firmauit . Audiuimus quid dixit preco: Parate uiam Domini, rectas facite semitas eius . Hec est uox singularis et sola, tam sonora, ut ab omnibus audiretur; tam dulcis, ut uniuersorum corda mulceret. Istos ergo athletas suos Dominus confirmauit ut uincerent; numquam enim suos deserit, et relinquit.

58.  Et ideo addidit Propheta: Iuuenis fui, et senui: sic Latini; aliqui autem iuxta Grecos habent: Iuuenis fui, etenim senui, et non uidi iustum derelictum, nec semen eius querens panem. Simpliciter qui uult intelligere, patet sensus, quod uite sue tempore Dauid non uiderit iustum derelictum. Sed hoc et breuis temporis est, et incredibile; siquidem  multos uidemus in seculo iustos ab hominibus derelinqui, quando eos aliqui potentium persequuntur; et nullus ad eos audet accedere, cum in timore aut in iniuria uiderit constitutos. Unde Iob dicit: Fratres mei discesserunt, agnouerunt extraneos magis quam me: amici mei immisericordes facti sunt; et qui me nouerant, obliti sunt nomen meum . Dauid quoque non solum destitutum; sed etiam impugnatum se ab amicis et proximis clamat: Amici, inquit, mei et proximi mei aduersum me appropinquauerunt . Ergo si in hoc seculo reperiuntur iusti derelicti, quomodo sibi contraria dixit Dauid; nisi intelligas quod iustus etsi in seculo derelinquitur, a Domino tamen non derelinquitur? Neque enim Iob cum esset in stercore  , a Domino derelictus est, quem in angelorum concilio Dominus ipse sua uoce laudabat, quem tentari passus est, ut coronaret; tentationem autem in corpus dedit, in animam denegauit. 803 Nec derelictus Dauid cui regnum dedit, ut populo imperaret electo: quem parricidalibus preliis appetitum, regni sui depulsum finibus, uictorie iure restituit. Ipsi quoque Iacob, Elias et Eliseus, et Ioannes Baptista, et ceteri qui in caprinis pellibus circumeuntes errabant in solitudinibus, et montibus, et speluncis, et foueis terre, licet ludibria multa et acerba supplicia tolerasse uideantur; tamen non derelicti sunt. Siquidem cum fratrem fugeret Iacob, et per deserta incomitatus erraret, obdormiuit, et surgens uidit ibi multitudinem celestis militie, et  ait: Hic locus uocatur [a 17Kb] castra Angelorum . Non satis fuit castrum uocare; sed castra, que tante multitudini conuenirent. uides ergo quia solum se putabat, et castra eum celestis exercitus sequebantur; sicut  et patres nostros Moysis tempore, ne in deserto sitirent, petra  sequebatur. Nam cum in Exodo legerimus  quod sitiente populo, percussit Moyses uirga petram, et aqua fluxit, et bibit populus Dei; iterum in Leuitico legerimus, uel in  Numeris quod rursus Moyses tetigerit petram uirga , et scaturiuerit aqua patribus ad bibendum; preclare Apostolus hoc interpretatus est dicens: Bibebant autem de consequenti eos petra; petra autem erat Christus . Illos igitur querulos, illos murmurantes, illos preuaricantes, tamen non deserebat Dominus, sed sequebatur. Quid de Elia et Eliseo dicam, quibus per deserta gradientibus equi de celo, et igneus currus occurrit? Quomodo derelictus Elias, qui est inuitatus a Christo ? quomodo derelictus in terris, qui raptus ad celum? quomodo egenus et nudus et inanis, qui geminati spiritus hereditatem discipulo dereliquit; ut una melotide heres donatus fluuios sisteret, Iordanem reuocaret in fontem, regum  exercitus pasceret in deserto, et potum sitientibus ministraret? Ad eius arbitrium de celo profluebant pocula, in terris mortui resurgebant. Quomodo derelictus est Eliseus, qui cum Syrorum uallatus esset exercitu, ut captiuus raperetur ad regem, dicente Giezi seruo: Domine, quid faciemus, ait: Noli timere, quoniam plures nobiscum sunt, quam cum illis. Et dixit: Domine, aperi oculos eius, ut uideat. Et aperti sunt oculi eius, et uidit montem et omnia in circuitu equis innumeris et celestibus repleta legionibus . Paulus quoque qui dixit, periculis in mari, periculis in deserto se esse iactatum , tamen ipse testificatus est dicens: Si Deus pro nobis, quis contra nos ? Ergo si ille derelictus, et destitutus ab  hominibus, apud Deum abundat et profluit. Nam et Elias destitutus erat, ita ut diceret: Domine, accipe animam meam ; et tamen uigebat apud Deum, ut ipsis esset regibus uirtute terribilis.

59. Quomodo iuuenis hoc Dauid potuit comprehendere? Iuuenis enim magis temporalia, quam eterna considerat; quia etas ea propendet ad uitia. Sed sunt quidam in iuuentute senes, et alii iuuenes in senectute. Sunt, inquam, uiri quorum animi senilium grauitate censentur, in quibus 804 etas senectutis sit uita immaculata, in quibus uigeat incana prudentia: qualis erat Hieremias, qui cum se iuuenem contuitu memoraret etatis, et per iuuentutem excusaret, quod predicandi impar officio uideretur,  ait illi Dominus: Noli dicere: Quia iuuenis ego sum; quoniam ad omnes ad quoscumque misero te, abibis . Ita iuuenem non putauit, quem aptum prophetice gratie iudicabat. Talis ergo iuuenis fuit Dauid, qui renouatus esset, et refloruisset, ut ipse dixit , uelut aquile iuuentus sua. Sic ergo intelligi oportet: Iuuenis fui; sed sanctificatus, sed propheta in gentibus positus, qui iam possem regni celestis sacramenta cognoscere, et uera premia considerare iustitie: sed non  uidi iustum derelictum. [a 1Kb] Postea quoque alibi et usu roboratus et munere, acquisiui incrementa sapientie. Eadem circa iustum uisa est mihi gratia permanere.

60. Explanauimus, ut potuimus, quomodo dixerit: Iuuenis fui; sed quomodo addiderit: Etenim senui, consideremus. Bona iuuentus, sed melior senectus; qui enim usque in finem perseuerauerit, hic saluus erit. Unde non perfunctorie de patriarcha Abraham dictum est , quod nutritus esset in senectute bona. Et Ioannes senex cepit scribere Euangelium, uel Epistolas, qui cum refugeret apostolum se scribere, seniorem scripsit ; nec minor est estimatus, cui [b 1Kb] cygnea quedam suppeteret gratia senectutis. Ipse  uas electionis dominice scribens ad Philemonem ait: Cum sis talis, ut Paulus senex, nunc autem et uinctus Christi Iesu, obsecro te pro meo filio, quem genui in uinculis, Onesimo . uolens itaque illi plurimum deferre, seniori Paulo eum, non iuueni comparauit; et ibi se senem esse gloriatus est, ubi iam in uinculis tenebatur. Et uidete distantiam; adolescens significatus est in alterius passione, senex in sua . Ibi ut adolescens, quia Iudeorum uestimenta seruabat; hic senex, ubi sui corporis exuuias exuebat. Denique et Petrus ibi senex dicitur, ubi certamen est passionis: Cum iunior, inquit, esses, cingebas te, et ambulabas ubi uolebas; cum autem senueris, extendes manus tuas, et alius te cinget, et ducet quo tu non uis. Hoc autem  dixit, significans qua morte clarificaturus esset Deum . Ante certamen iunior dicitur, in certamine senex, qui omne certamen impleuerit. Hoc ergo dicit Dauid ille iuuentute bellator, in senectute pacificus: Iuuenis, inquit, fui; sed nolo me adhuc iuuenem putes: Etenim senui, et non uidi iustum derelictum, nec semen eius querens panem.

61. Quod est semen iusti? Abrahe dicte sunt promissiones, et semini eius; non dicit: Et seminibus, tamquam in multis; sed sicut in uno: Et semini tuo, quod est Christus . Audi iusti semen. Filioli mei, quos ego parturio, donec formetur Christus in uobis . Et nunc si quis ex gentibus ueniens sermonem audiat nostrum, et Dominus iuuare  dignetur, ut formetur Christus in animo eius, quo partus fidei ferat: semen ei Christus erit. Illic in utroque. Abraham itaque et generationis pater erat secundum 805 carnem, et is qui uerbum Domini in pectoribus iustorum primus infuderit. Et ideo hoc semen Abrahe panes istos quibus prebeatur corporalis alimonia, non requirit; quia habet panem iustitie, qui descendit de celo . Sicut enim negantur filii Abrahe qui opera Abrahe non  fecerint: ita semen Abrahe sunt, et inter filios recipiuntur, qui opus eius effecerint. uerum Abrahe semen Elias, cui angelus alimenta prebebat, et in uirtute esce illius quadraginta dierum curriculis ambulabat. Non requirebat istam corporis huius alimoniam uerum semen Abrahe, cui panes deferebantur de celo. Denique corui ei quotidianum conuiuium ministrabant. Ita indigus erat omnium, ut nichil haberet suum, et mittebatur ut uictum aliis largiretur. uerum semen Daniel, cui inter leones posito erea fercula per Habacuc prophetam referta messorum epulis uehebantur. Est ergo panis Angelorum, quem manducauit homo; sic enim scriptum est: Panem angelorum manducauit homo . Hic est panis, de quo dixit Dauid: Dominus  pascit me, et nichil mihi deerit: in loco uiridi ibi me collocauit. Super aquam refectionis educauit me . Bonus Dauid docuit me panem angelorum, et ipse me docuit aquam refectionis. Hec refectio spiritalis est, hec refectio requies est mentis interne. Bona aqua, que peccatum lauat, mundat interna. Que sit aqua hec, audiamus. Si quis, inquit, sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue. Hoc autem dicebat de Spiritu, quem incipiebant accipere, qui credituri erant in eum . Ergo nec hoc pane, nec aqua refectionis indiget iustus, cui Spiritus sanctus est requies et refectio.

62.  Quomodo autem poterit indigere,  qui tota die miseretur et fenerat? Quid est quod fenerat iustus? Non es, non ferrum, non plumbum: sed argentum igni examinatum. Hoc defert ad mensam Domini, et diuidit requirentibus: cui unam, cui duas, cui quinque mnas quotidie diuidit, et numquam deficit. Sed fenerationem audiuimus in Lege reprehensam, dicente Moyse: Non fenerabis . Duplex est feneratio: una pecunie, altera gratie. Diuide utramque; quia scriptum est: Si recte offeras, non recte diuidas, peccasti: quiesce . Et tu recte diuide, ne pecces. Ipse Moyses doceat te diuidere, qui admonuit recte diuidendum; [c 1Kb] ut sequaris, quod Abel egit, qui recte diuisit: fugias quod Cain parricida fecit, qui recte diuidere nesciebat. Diuidit ergo Spiritus sanctus diuisiones, qui operatur  omnia diuidens singulis prout uult: ille prout uult, tu prout potes, prout ingenio uales. Diuide quando Lex de pecunia dicat, quando de gratia. Dixit enim tibi: Fenerabis gentibus, cuius Dominus usuras exigit: tu autem non mutuaberis  Est et pecunia fenoris, est et gratia, cuius Dominus usuras exigit; pecunia fenoris, es habet, gratia fidem confert. Fenerato ergo 806 fidem gentibus, ut tibi abundet gratia: tu autem noli mutuari quasi indigus,  sed quasi diues et locuples fenerato. Fenerauit Petrus, fenerauit Paulus, fenerauit Ioannes Euangelista, uel [a 1Kb] uterque, et non indiguit; hoc est, fenerarunt pecuniam Christi, non fenerarunt pecunias ad usuram. Fenera ergo, et noli desistere fenerare. Audis quid dicat Scriptura: Tota die miseretur et fenerat. Iustus per diem fenerat, auarus in nocte; gratia enim lucis est, auaritia autem usura tenebrarum est. Et ideo semen fenerantis fidem in benedictione erit, habens utique premium benedictionis.

63.  Declina a malo, et fac bonum; [b 1Kb] et inhabita in secula seculorum. Quoniam Dominus amat iudicium, et non derelinquet sanctos: in eternum conseruabuntur. Iniusti autem punientur, et semen impiorum peribit. Iusti hereditate possidebunt  terram; et inhabitabunt in seculum seculi super eam. His uersiculis demonstrat Propheta quod pertineamus ad Dominum, et ipse arbiter cogitationum, operationumque nostrarum sit, spectans merita singulorum, qui nichil sine iudicio agit; sed malos et bonos actus iudicio discernit. Declinandum ergo est a malo et faciendum est bonum. Ne bona malaque confundas, prius est ut crimine careas; postea ut innocentie fructum deferas, quo possis esse perpetuus. Noli putare quod Deum tua peccata pretereant; sic enim plerique labuntur. Ipse uniuersa cernit et damnat, et impiorum semen exterminat; semen utique non corporalis generationis, sed mentis interne et impietatis successionem . Nam utique Iob de semine Esau genitus Scripture testificatione signatur.  Quomodo ergo semen Esau periit in Iob, cum tantus iste uir fuerit, ut uenturum in terras Dominum preuideret, qui cetum istius seculi diabolum subiugaret? Ergo hoc queritur, ne malitia transfundatur in posteros. Hoc per baptismatis sacramentum Christus operatur, ut exuat unusquisque quod natus est, induat quod renatus: fiat [c 1Kb] non familie heres, sed gratie; ut perpetuum domicilium habitationis eterne sibi possit acquirere. Qui autem habitare meruerit in seculum seculi, et ipse honorificabit Deum in secula seculorum.

64.  Ubi moralibus iustum instituit disciplinis, ut qualis deberet esse, te doceret, queue esset perfecte forma iustitie; ad sapientiam et [d 1Kb] theoremata mentem uult eius assurgere; et excitat  eius intentionem, ut spectet intento corde celestia,  et diuina intra se uoluat oracula, atque ad ea que complaceant Deo, suum informet affectum: sit meditatus in Lege, nec ulla eum Domini mandata pretereant; [e 1Kb] motus diuini Sacramenti cognoscat. Denique abhinc uidi in preceptis sanctum Prophetam assurgere: Os iusti meditabitur sapientiam, et lingua eius loquetur iudicium. Lex Dei eius in corde ipsius: nec damnabit, 807 inquit, eum Dominus, cum iudicabitur illi. Exspecta Dominum, et custodi uiam eius; et exaltabit te, ut hereditate possideas terram: cum perierint peccatores uidebis. uidi impium superexaltatum et eleuatum ultra cedros Libani; et transiui, et ecce non erat; et quesiui eum, et non est inuentus locus eius. Superiora moralia, hec intelligibilia. Quod est iusti os quod meditabitur sapientiam, [f 1Kb] nisi  interioris hominis? Duo sunt enim homines in singulis: unus interior, alter exterior; interior cogitat que mentis sunt, que mentis sunt loquitur; exterior que sunt corporis. Tamen adueniens Dominus utrumque coniunxit; et duos in uno homine condidit; ne diuersis sese impugnent motibus, sed inuicem sibi uoluntatum suarum unitate socientur. Ideo os iusti meditabitur sapientiam. Iam enim et ipse exterior homo iusti in interioris hominis transfusus est disciplinam: et in eius conformatus naturam, ipsius exercet officia, ut caro meditetur quod mentis interne est. Sed ne hoc incredibile tibi uideatur, audi Apostolum dicentem  quia Dominus [g 1Kb] iehsu transfigurauit corpus humilitatis nostre, ut conforme fieret corpori glorie sue. Quis audeat  dicere carnem sine peccato, carnem assumptam ex uirgine, carnem Spiritu Dei in Mariam superueniente generatam, que in nullo discrepauit a sapientie disciplinis, interioris hominis exsortem fuisse uirtutum, nec in usus eius transire potuisse; cum supra hominem fuerit quod tactu eius sanabantur egroti, cecis refundebatur aspectus, mortui resurgebant? Competenter ergo scriptum est: os iusti meditabitur sapientiam; eo quod totus homo sit spiritalis, non utique terrenus: qualis enim terrenus, tales et terreni; et qualis celestis, tales et celestes. Absit ergo terrenus, remansit celestis. Ideoque in tempora Redemptoris referens Propheta, meditabitur, dixit: licet unus e pluribus, meditatur, scripserit. Nec abhorret a sensu; quia prophetarum spiritui futura  pro presentibus sunt. Alii putant os pro mente dictum.  Pulchre autem istud exposuit nobis [a 2Kb] Salomon dicens: Narratio iusti semper sapientia: stultus autem sicut luna mutatur ; id est quod sepe uarietur, nec in sua perseueret sententia, et tamquam in tenebris lumen uideatur offundere, nec tenere.

65. Sit ergo tibi semper in corde et ore meditatio sapientie, et lingua tua loquatur iudicium, lex Dei tui in corde tuo sit. Ideo tibi dicit Scriptura: Loqueris in illis sedens in domo, ambulans in uia, dormitans, resurgens . Loquamur ergo Dominum Iesum; quia ipse est Sapientia, ipse est uerbum et uerbum Dei. Nam et hoc scriptum est: Aperi os tuum uerbo Dei. Ipsum spirat, qui sermones eius resonat, et uerba meditatur. Ipsum 808  semper loquamur. Cum de sapientia loquimur, ipse est: cum de uirtute loquimur, ipse est: cum de iustitia loquimur, ipse est: cum de pace loquimur, ipse est: cum de ueritate, et uita, et redemptione loquimur, ipse est. Aperi os tuum Dei uerbo, scriptum est: tu aperi, ille loquetur. Ideo dixit Dauid: Audiam quid loquatur in me Dominus . Et ipse Dei Filius dicit: Aperi os tuum, et adimplebo illud . Sed non omnes ut Salomon possunt percipere sapientie perfectionem; non omnes ut Daniel. Omnibus tamen pro possibilitate infunditur spiritus sapientie; sed omnibus qui fideles sunt. Si credas, habes spiritum sapientie; ideo Sapiens dicit: Credidi propter quod locutus sum . Cum credideris, accipies loquendi gratiam. Et qui credit, redimitur;  et qui orat, redimitur: si pie intendat orationibus, et in oratione assiduus sit, diem preueniat, noctem frequentet, [b 1Kb] soli matutinus occurrat, ut ante ipse illuminetur a Christo, quam terra solis exortu; et qui psallit redimitur; et qui compungitur, redimitur.

66. Ideo semper meditare, semper loquere que Dei sunt, sedens in domo. Domum possumus accipere Ecclesiam, possumus accipere domum interiorem in nobis, ut intra nos loquamur. Sedent iudices in Hierusalem; sederunt sedes in iudicio; sedit etiam iudicum concilium, et libri aperti sunt. Prophetia dicit: Et tu cum consilio omnia fac . Cum consilio de factis tuis iudica, cum consilio uinum bibe, cum consilio loquere; ut effugias peccatum, ne incidas per multiloquium.  Sedens loquere tecum, quasi qui iudices: in uia loquere, ne umquam uaces. In uia loqueris, si in  Christo loquaris, quia uia Christus est. In uia loquere tibi, loquere Christo. Audi quomodo illi loquaris. uolo, inquit, uiros in omni loco orare, leuantes puras manus sine ira et disceptatione . Loquere, o homo, dormitans, ne tibi somnus mortis obrepat. Audi quomodo dormitans loquaris: Si dedero somnum oculis meis et palpebris meis dormitationem; donec inueniam locum Domino, tabernaculum Deo Iacob . uince naturam diligentia, exclude corporis somnum. Naturam nobis formare non possumus, possumus diligentiam. Homo erat Dauid: indulgebat aliquid somno per noctem; sed excludebat somnum, lauans per singulas noctes lectum suum et lacrymis irrigans stratum suum. Ideo memor erat in stratu suo semper Domini sui, et in ipso meditabatur;  ut diluculum preueniret, et in tenebris ei illucesseret Christus dicens: Surge qui dormis . Non in omnibus hec gratia est, sed potest esse et in pluribus diligentia. Ne igitur exspectes ut excitet te Christus; sed potius Christum excita. Excitat eum qui de ipso dormitans cogitat. Si tu illum excitaueris, et ipse 809 te excitabit a somno, resuscitabit a morte dicens tibi: Exsurge a mortuis . Cum surges ergo uel resurges, ipsum loquere, ut impleas quod iuberis. Audi quomodo te Christus excitet. Anima tua dicit: uox fratris mei pulsat ad ianuam ; et Christus ait: Aperi mihi, soror mea, sponsa. Audi quomodo tu exsuscites Christum. Anima dicit: Adiuraui uos, filie Hierusalem, si suscitaueritis et resuscitaueritis caritatem . Charitas  Christus est. Audi etiam quomodo dormiens loquaris: Ego dormio et cor meum uigilat . Hec communiter: attolle nunc paulo altius mentem tuam.

67. Loquere sedens in domo, in hac terrestri domo huius habitationis, que dissoluitur, in qua peregrinamur a Domino. In corpore enim isto positi, dum superuestire magis quam nos exspoliare uolumus, exsulamus a Christo, et grauiter ingemiscimus. In hac sedens ergo confitere peccata tua; quia sedisti, et non stetisti, et non dixisti: Stantes erant pedes nostri in atriis tuis, Hierusalem . Loquere magis, et noli occultare delicta; loquere sedens: ut audias dicentem: Surgite postquam sederitis, qui manducatis panem doloris . Loquere  in uia ambulans, id est, carpens uite istius cursum. Hic loquere, ne illic obmutescas, sicut ille obmutuit  qui angelo Christi ante non credidit; postea tamen cum credidisset, uocem recepit. Loquere dormiens et quiesceas, consepultus in Christo; ut cum ipso in nouitate uite resurgas. Loquere etiam sepultus in tumulo; sicut loquebantur anime sanctorum, petentes de mortis auctore uindictam. Usquequo, Domine, sanctus et uerus, non iudicas et uindicas sanguinem nostrum ? Loquere postremo cum surgis; sicut docuit ille qui dixit: Ego dormiui, et quieui, et resurrexi; quoniam Dominus suscipiet me . Et illic ergo: Os iusti meditabitur sapientiam, donec ad sublimiora tabernaculi secreta celestis, ac sacre plena iucunditatis atque letitie ipse perueniat; quemadmodum Scriptura nos docuit, dicente Dauid: Hec recordatus sum, et effudi super me animam  meam; quoniam ingrediar in locum tabernaculi admirabilis, usque ad domum Dei. In uoce exsultationis et confessionis sonus epulantis . Ergo et sedentes in hac corporea domo, et egressi hinc, atque ambulantes in uia, cum rapiemur, si meremur, obuiam Christo, et dormientes loquemur.

68. Accipe tertiam , qua se anima eleuat iusti. Est enim quidam spiritalis somnus intelligendus, de quo Salomon ait: Si enim sedeas, sine timore sedebis; si dormias, suauiter requiesces, et non timebis pauorem qui superueniet tibi, neque impetus impiorum superuenientes tibi . Cum suauitate requiesces, et pauorem, et superuenientes impiorum impetus non timebis; si lingua tua  loquatur iudicium Dei, et semper illud ante oculos habeas; ut peccato locum nullum relinquas, et noueris quod delicti pretium supplicii retributione soluetur. Ipse enim hoc in nonagesimo interpretatus est psalmo dicens: Non timebis a timore nocturno, et a sagitta uolante per diem, a negotio perambulante in tenebris, ab occursu et demonio meridiano. Cadent a latere tuo mille, et decem millia a dextris tuis, ad te autem non appropinquabit. uerumtamen oculis tuis considerabis, et retributionem peccatorum uidebis . Iustus enim cum 810 loquitur iudicium Dei, uel cum loquitur ipse que iusta sunt, et ueri plena iudicii, non cum iracundia loquitur, non ex animi merentis afflictione, non ex dolore, non ex aliqua passione; sed loquitur ex ueritate, loquitur  ex equitate, ut non propendat affectu, sed que loquitur, uero pendat examine: iudicat enim que dicenda sint, uel non promenda. Cui simile est illud: Labia sapientium alligata sunt sensu ; eo quod omnia que loquuntur, uero sensui conuenire uideantur, et sensus sui prudentia intelligant, que loqui debeant uel tacere: ut que silenda sunt, cohibeant claustro quodam nexuque labiorum; in iis autem que oporteat dici, labiorum uincula resoluantur. Merito ergo premisit: Os iusti meditabitur sapientiam; meditatio enim diuturna plenum poterit habere iudicium, quod loquetur iustus in tempore; cum ea que perfecta sunt, facie ad faciem, uiderit. Nunc enim de iis que non comprehendimus, loqui  uera non possumus. Denique nec Paulus presumpsit dicere, qui raptus in paradisum audiuit secreta celestia: sed uolens non in iis errare que diceret, ait: Quam inscrutabilia sunt iudicia Dei, et inuestigabiles uie eius ! Nunc autem absolutus corpore, forsitan inuestigabilium uiarum genera, et iudicia eius que sicut abyssus multa sunt, comprehendit.

69.  Adhuc iustitie forma describitur et augetur, dicente Scriptura: Lex Dei eius in corde ipsius; et non supplantabuntur gressus eius. In corde iusti lex Dei est. Que lex? Non scripta, sed naturalis; iusto enim non est lex posita, sed iniusto. In corde eius lex est, non perfunctorie, sicut in labiis Iudeorum; corde enim creditur ad iustitiam. Qui credit, et loquitur; qui autem loquitur, non continuo  credit. Denique non credidit populus, de quo dictum est: Populus hic labiis me honorat; cor autem eorum longe est a me . Si igitur gentes cum ea que legis sunt faciunt, ipsi sibi sunt lex, cognoscentes que sequi debeant uel cauere; quanto magis fidelis et iustus, qui ad imaginem et similitudinem Dei uiuit, decora nouit et honesta decernere, et uti legitimo quodam naturalis sapientie gubernaculo, ne eius supplantentur uestigia; sicut Esau, quem propter gule auiditatem frater supplantauit ut caderet, atque in mortem uestigia eius effudit.

70.  Quo magis iustus est quisque, eo magis illi insidiatur inimicus; et ideo ait Scriptura: Considerat peccator iustum, et querit perdere  eum. Dominus autem non derelinquet eum in manibus eius: nec damnabit eum, cum iudicabitur illi. uidens ergo peccator quia iustus in ore suo loquitur, et in corde meditatur sapientiam, quia in lingua sua iudicium loquitur, quia in corde suo legem Domini custodit; mortem peccati ei conatur inferre, sed Dominus tuetur eum. Et ideo non timeamus insidias peccatoris, quoniam Deus pro nobis est. Si ergo Deus pro nobis, qui contra nos? Propterea non derelinquet iustum suum Deus, nec damnabit eum, cum habuerit de ipso iudicium. uerus enim iudex est; et ideo iustitia non potest periclitari. Unde et Aquila dixit: Nec damnabit eum in iudicando eo. Symmachus: Nec damnabit, cum iudicatur iustus.

71. Sed quia Septuaginta uiri sic posuerunt: 811  Cum iudicabitur illi; putamus quod ad aliud respexerit, quia scriptum est: Quoniam ipse Dominus ueniet in iudicium . Sed in quod iudicium? Audi dicentem: Tibi soli peccaui, et malum coram te feci; ut iustificeris in sermonibus tuis, et uincas cum iudicaris . Ideo ergo prebet se Dominus audiendum, ut de se iudicetur, quo magis uincat. Quomodo se prebeat, audi: Populus meus, quid feci tibi; aut in quo contristaui te; aut quid molestus tibi fui; responde mihi? Quia ex Aegypto eduxi te, et de domo seruitutis liberaui te . Et alibi: Ego sum, ego sum qui deleo iniquitates tuas, et memor non ero: tu autem memor esto, et iudicemur .

 72. Graue hoc iudicium, cum Dominus de se postulat contra hominem iudicari. Quid enim respondeas ei, qui uniuersa tibi contulit, omnibus te prefecit; subiecit tibi Aegyptios, ad quos hospes adueneras, insectantes postea mari mersit. Ille tuos deleuit hostes, atque subuertit, ille te creauit et condidit, ille suo sanguine te redemit; et tu tradis te, ut seruias eius inimico! Ille tibi omnia peccata dimisit, et tu grauiora committis! uocat te, in iudicium uenies, quid responsurus es ei, qui nisi iterum tibi donet, peristi? Ideoque uidens sanctus Dauid hac quadam [a 1Kb] moralitate Dei amplius se grauari, iudicium refugit, misericordiam poscit dicens: Et ne intres in iudicium cum seruo tuo; quoniam non iustificabitur in conspectu tuo omnis uiuens .  Confitetur se in tenebris sicut mortuum seculi collocatum. Caute sicut mortuum seculi dixit, non mortuum; non enim mortui seculi sunt, qui moriuntur in Christo; illi autem sunt mortui seculi, qui omnem uitam suam quam uixerunt in seculo, in interitu et morte constituunt. Et ideo quasi desperatus ad remedium confugit dicens: Cito exaudi me, Domine; quia defecit spiritus meus . Talis enim iudicii proposita sibi oblatione defecit, in quo examinanda ueritas foret potius, quam misericordia conferenda.

73. Tamen tam pius est Dominus, ut etsi nemo iustificetur in conspectu eius uiuens  utique ad imaginem et similitudinem Dei factus debet, sicut  Deus qui sine peccato est, ita et is qui ad imaginem eius est, sine peccato esse. Qua ergo dignus est pena qui gratiam tantam Dominice operationis, et similitudinem diuini decoris amisit? Sed quia misericors est, etiamsi ipse se iudicio subiiciat; iustum tamen non iudicat, sed iniustum. Iusto parcit, quasi conditionis fragilitate peccanti: iniustum punit, quasi qui detestetur ingratum. Deinde etiamsi [b 1Kb] multa habeas opera iustitie, noli esse impatiens atque arrogans, quo premia tibi iustitie in hoc seculo existimes flagitanda, aut indigne tibi aduersa accidisse aliqua conqueraris. Quamdiu enim uiuis, certamen tibi debetur, non premium.

74.  Exspecta ergo uel auxiliatorem, uel remuneratorem Dominum: Et custodi uias eius;  hoc est exspectare et eius quem exspectandum putas, mandata conseruare. Etsi conteraris, etsi affligaris, etsi egritudine deficias, tamen exspecta 812 Dominum, et non te confundet spes.

75. ueniet Dominus, et exaltabit te, ut hereditate possideas terram. Liquet superiorem esse terram, non istam in ualle terrenam; sed illam que est repromissionis eterne in qua quicumque constituitur, exaltatur a Domino.

76. uidebis autem cum perierint peccatores; tunc  enim iustorum remuneratio erit, cum iudicium fuerit de meritis impiorum. Sed non uno genere pereunt peccatores. Ante tibi pereunt, si eorum potentiam et diuitias non mireris: si non te moueat cum eos honoribus, liberis, amicis abundare cognoueris. Hec enim seculi sunt, et seculum seculari subiacet malignitati: et princeps mundi iis qui sibi seruiunt, fauet; secundum illud: Omnia tibi dabo, si procidens adoraueris me . Quid queris ut ea tibi dentur, cum ipse impius qui dat, in eis diutius esse non possit? Transit etiam ipse, quomodo possunt non transire que contulit? Tu modo constantem animum gere, iustitiam tene, nemo te moueat, et uidebis nichil esse impium.

77.  Denique audi dicentem: uidi impium  superexaltatum, et eleuatum super cedros Libani. Et transiui, et ecce non erat. uidi eum in seculo hoc, uidi oculis corporis; uidi etiam iactantem se, et superexaltantem sermonibus suis, estimantem se aliquid esse, qui nichil est. Quomodo se superexaltat? Ponam, inquit, thronum meum super nubes: et ero similis Altissimo . Exaltat se, ut uideas eum sicut cedros Libani superexaltatas: et ipse alte sunt, et in monte sunt altissimo. Merito ergo superexaltate sunt, et superexaltatus uidetur impius, qui se in illo monte constituit, de quo scriptum est: Si habueritis fidem sicut granum sinapis, dicetis huic monti: Tollere, et iactare in mare . Huic. Cui? Demonio, inquit, a quo iste inuasus fuerat et oppressus, quem miramini esse sanatum. Ideo caritatem magis habet in Christo, quam potestatem  in diabolo. uides cedrum in monte altissimo superexaltatam; sed uento frangitur, sed igni exuritur, sed uetustate dissoluitur: ita est diues in seculo. Fulget quidem splendore quodam gratie secularis ut Libanus, nixus est mundi potentia, opibus et diuitiis exsultat. uidetur tibi aliquid esse, antequam dicas: Transiens uidebo . Sicut enim Moyses animo et mente transiuit materialia, et Deum uidit: ita et tu si transeas hinc, ad Dei gratiam uestigium tue mentis attollens, uidebis eum nichil esse qui in hac terra sibi potentissimus uidebatur. Ideo anime tue dicit, menti tue dicit Deus uerbum: Ades huc a Libano, sponsa, ades huc a Libano: transibis et pertransibis . Si transeas secularia, pertransibis ad paradisum. Audi transeuntem, Memento  mei, Domine, cum ueneris in regnum tuum . Audi iterum pertranseuntem: Amen, amen dico tibi, hodie mecum eris in paradiso .

78. Quid est: Ecce non erat. In principio utique uerbum erat. Et qui uerbum uidet, qui particeps uerbi est, utique et ipse est; quia uerbum Dei semper est, et sermo qui de ipso est, non est: Est et non; sed: Est; et manet in eo qui sequitur Deum. Qui autem nescit uerbum, non est, quia non adheret ei qui dixit: Ego sum qui sum .  813 Qui autem adheret ei, unus spiritus est. Ubi autem spiritus, ibi et uita. Ideo tibi dicit Scriptura de Deo: Qui uiuificat mortuos, et uocat ea que non sunt, tamquam ea que sunt ; hoc est, uocat gentes que non erant, tamquam populum suum qui erat; erant enim patres nostri, qui erant electi Dei. Et alibi dicitur: Cognouit Dominus qui sunt ipsius ; non cognoscit eos qui non sunt. Et Esther ait: Non des uirgam regni tui iis qui non sunt . Recte ergo iustus dicit: Et transiui, et ecce non erat; hoc est, uidi eum superexaltatum in seculo, antequam considerarem quia nichil est seculum. Ubi autem transiui mente supra mundum, uidi quia iam non erat, qui ante erat superexaltatus in hoc mundo.

79. Et tu, si iustus es, transi a presentibus ad ea  que futura sunt, et transibunt tibi presentia. Celum et terra transibunt; uerba autem mea non preteribunt . Iusto ergo omnia transeunt. Transit impius, similis uanitati est, et dies eius sicut umbra pretereunt. Nec solum pretereunt iusto presentia; sed etiam cum ad ea que sunt futura, intenderit, iam ista pretereunt. uide quomodo iusto presentia preteriere. Utique temporibus Dauid prophete Synagoga erat, Ecclesia ex gentibus non erat: et idem futuris quasi presentibus dicit: Benedicite gentes Deum nostrum . Deinde supra ait: Ascendit Deus in iubilatione . Transiuit perfidie uentura tempora, non etate, sed mente; et resurrectionem Domini multo post seculo futuram, pia fidei deuotione celebrauit dicens: Psallite Deo  nostro, psallite; psallite Regi nostro, psallite . Quasi interesset ipsis Christi et Ecclesie nuptialis copule sacramentis, ita tripudiat et gaudet. Causam quoque celebritatis expressit dicens: Regnauit Dominus super omnem terram . Ergo si nos pretereamus, et illa preteriisse que futura sunt, nobis uidentur; ut si in nauigando terram pretereas, illam quoque uideas preterire, et quasi a te discedere. Sepe naute, maxime in tempestate, fugiunt terram; et tamen cum eam fugiunt nauigantes, ipsa potius fugere uidetur a nauigantibus. Et tu si fugias mundum hunc, et ipse te effugiet; si pretereas terram hanc, et ipsa te preteribit. Et tu in mari hoc nauigas, et in hoc seculo fluctuas; fuge terram, saxa habet, lapides habet; sicut scriptum est: Lapides de  uia proiicite . Si festines per erium hoc profundum ad portum diuine uoluntatis, uidebis tibi hec omnia preteriisse. Quid enim interest utrum preterierint, an tibi ea iudices preteriisse?

80. Est et alius impius qui uidetur exaltatus et eleuatus super cedros Libani; et si transeas, non erit, nec locum eius inuenies. uide mihi scribam Iudaicum reddentem seriem ueterum Scripturarum, sed non sequentem; audis quia labiis reddit, miraris  ut doctum. Interrogas quid sentiat: respondet secundum litteram, percurrit historiam. Superexaltatus uidetur tibi et eleuatus, si 814 litteram cogites. Transi ad intelligentiam spiritalem, quia Lex spiritalis est; uides illum nichil esse, tum dicis: uidi impium superexaltatum. . . . et transiui, et ecce non erat; et quesiui eum, et non est inuentus locus eius. Quesiui eum ubi esse debuerat, ubi uita est: non illum inueni. Non erat ibi, ubi uita erat; quia mortuus erat, et ideo nec locus eius inuentus est. Quis enim mortui locus, qui non erat, nec fuit umquam? Non enim fuit, qui in littera erat; littera enim occidit, spiritus autem uiuificat. Quesiui ergo eum, ut inuenirem: ille se non prebuit, ut inueniretur; hoc est, ego eum uolui conuertere: ille se mihi prebere noluit, ut conuerteretur. Feci que erant querentis: ille refugit  ea, que esse debuerant reuertentis. Denique anima que conuerti uult, uerbum requirit; et cum inuenerit, dicit: Tenui eum, et non dimittam eum , hoc est, Dei Filium, Dei uerbum. Iniustum autem qui sanari noluit, quesiui eum, et non inueni; et ideo non illum imiteris.

81.  Custodi innocentiam, et uide equitatem. Qui custodit innocentiam, equitatem uidet; quoniam qui mundus est, Deum uidet, cuius uirga recta est, et recta iustitia; ut auersetur eos qui declinauerint ad studia prauitatis. Bona innocentia, que Deum uidet. [a 14Kb] Denique alii posuerunt: Custodi perfectionem; perfectus est enim qui malitiam nescit, nec dolum nouit. Ideo inquit: Custodi perfectionem; quia sunt reliquie homini pacifico. Reliquie dicuntur  hominis de corpore mortui, de eius exuuiis. Ideo reliquie, quia post mortem hominis uidentur superesse; supersunt enim que seruantur ad resurrectionem. Oportet enim hoc corruptibile induere incorruptionem et hoc mortale induere immortalitatem. Ergo magis reliquie sunt hominis spes resurrectionis, et fides conuersionis, et gratia dilectionis; quoniam impii non resurgunt in iudicium; uita autem Iustorum nota est Deo, et iudicio Domini comprobatur. Huic loco pulchre illud conuenit Reliquie secundum electionem gratie salue facte sunt .

82.  Iniusti autem disperibunt simul; reliquie impiorum interibunt. Iustorum reliquie uirtutes sunt: impiorum reliquie improbitas atque perfidie peccatum. Ea delebuntur, ut non sint.

 83.  Salus autem iustorum a Domino; non a seculo, non ab elemento. Celum et terra preteribunt. Non committo salutem meam celo; quia et ipsum preterit, quia de pluribus celis dictum est: Ipsi peribunt, tu autem permanes . Deo soli committo, qui permanet, qui potest peccata donare; ut protector meus sit in tempore tribulationis, et adiuuet me, et liberet me, et eripiat me a peccatoribus iudicii sui tempore, et saluum me faciat, quoniam  speraui in eum. In ipsum solum speraui; non uult enim nos et sibi et alii seruire. Qui ipsi soli seruit, liberatur; quoniam ipsi est laus, gloria, perpetuitas  a seculis, et nunc et semper, et in omnia secula seculorum.



IN PSALMUM XXXuII ENARRATIO.



815 PRAEFATIO.


1. De Penitentia duos iam dudum scripsi libellos, et iterum scribendum arbitror. Primum, quia utile est uel quotidie ueniam delictorum precari; deinde quoniam in illis duobus libellis adhortatio penitentie uel profectus est, si geratur; nunc autem quemadmodum agi penitentia debeat, exprimendum  est; nichil enim prodest agere, nisi ita agatur ut oportet. In quo sanctus Dauid sequendum nobis proposuit magisterium, qui ideo mihi uidetur gustasse peccatum ut doceret quemadmodum peccatum posset aboleri. Unde enim medicina, nisi de uulnere sumpsit exordium? Dum prima etas generis humani docet alios quod sibi profuit, et quemadmodum uulnus suum sanauerit, aliis ostendit; usus artem fecit, et egritudo magisterium. Ipsa est enim prima et ualida secta medicine, quam experientia, non coniectura formauit. Ideoque ab experientia primo medici sunt uocati, et ex ea secta cetere deriuate sunt, [a 1Kb] atque ab ea usum quemdam sue sumpsere uirtutis. Quid autem est ad cohortationem penitentie ualidius, quam quod sanctus propheta Dauid  peccatorum nostrorum nos docuit penitere? Quis enim dedignetur humiliare se Deo, cum rex se humiliauerit? Aut quis dubitet affligere animam suam, cum propheta tantus afflixerit, soluens pretium lacrymarum pro redemptione peccati? Et quamuis toto scriptorum suorum corpore gerende penitentie precepta diffuderit (quis enim eius psalmus non medicamentum est conscientie peccatricis; cum alibi quemadmodum impulsus sit , alibi quemadmodum conturbatus  tamen in trigesimo septimo psalmo maiorem uim  doloris interni, et lamentabilis deplorationis expressit.

2.  Denique in exordio ipse nos titulus admonet huiusmodi precepta formari; sic enim legimus: In commemorationem, inquit, diei sabbati psalmus Dauid. Plena enim est penitentie definitio, commemoratio delictorum; ut unusquisque peccata sua uelut quodam quotidiani sermonis castiget flagello, et commissa sibi flagitia condemnet. Sic enim docemur, dicente Domino: Dic iniquitates tuas, ut iustificeris . Et Apostolus ait: Ore  confessio fit ad salutem . Sed forte moueat, quia non dixit peccatorum commemorationem; sed diei sabbati, aut  sabbatorum . Quid est autem sabbatum, nisi requies futurorum, leuamen presentium, quo Lex iubet hominum opera feriari, onera deponi? Que sunt grauiora onera, nisi nostra peccata? Hec deponantur  in sabbatorum diebus, hoc est, in hoc uite istius tempore. Septem enim diebus hebdomas omnis concluditur, sex diebus mundus ille formatus est, septimo die requieuit Dominus ab opere suo, qui in nostra mansuetudine requiescit, 816 sicut ipse dixit: Super quem requiescam, nisi supra humilem et mansuetum ? Absolue te ergo omni sabbato, et alleua pondus errorum; ut securus ad illius futuri sabbati requiem peruenire merearis. Nam si hinc peccata grauia portaueris, illic requiem non habebis. Exonera igitur tuam mentem, reiice omnia quibus conscientia grauatur et premitur, ne fiat fuga tua hyeme uel sabbato: uita hec in labore est, illa in requie. Leuiorem te seculi huius reperiat consummatio, ne oneratus peccatis fugere non possis. Ante  fuge, ut preuenias. Fugit seculum, qui seculi illecebris non tenetur, qui se omni cura eius absoluit. Fuge etiam futuram iram, hoc est, iudicii diem. Fugit eam qui egerit penitentiam; sic enim definiuit Baptista Iohannes dicens: Generatio uiperarum, quis uobis demonstrauit fugere ab ira uentura? Facite ergo fructus dignos penitentie .

3. Audistis hodie legi quia Ioannes baptizabat in Aenon, iuxta Salim. . Aenon dicitur oculus suppliciorum: Salim ipse ascendens; hoc habet interpretatio. Qui ergo baptizari eligit, supplicia preuidet; et ideo confugit ad baptismatis sacramentum, ut peccatum omne deponat, ne obnoxius incipiat esse suppliciis. Et forte supplicia preuidet qui baptizatur baptismo penitentie; at uero ille gratiam  spectat, qui baptizatur in Christo. Baptismus ergo Ioannis, oculus suppliciorum est: baptismus Christi, oculus gratiarum. Tametsi in Aenon baptizabat Ioannes, iuxta ascendentem baptizabat; hoc enim et ista habet interpretatio, ut Salim dicatur ipse ascendens. Proximus ergo erat Christo, qui eius nuntiabat aduentum. Etenim Filius hominis qui descendit de celo, ipse est et qui ascendit in celum, ut impleret omnia. Sed quia qualis celestis, tales et celestes; et ille ascendit in celum, qui terrena deponens consepelitur in Christo; ut cum Christo resurgat a morte peccati ad nouitatem uite, hereditatisque consortium;  ut fiat, sicut scriptum est; Dei heres, Christi coheres .

4. uera ergo medicina est gerere penitentiam: que tunc legitime predicata est, quando medicus uenit e celo, qui non exasperaret uulnera, sed sanaret. Bonus medicus, qui docuit quemadmodum in hac terra corporis nostri remedia quereremus; cum flos nobis herbe salutaris oriretur, qui de peccato damnauit peccatum in carne. Antidotum ergo facta est caro, que erat uenenum ante peccati: quia erat illecebra peccatorum. Audi quemadmodum antidotum caro Dei fit: uerbum factum est caro ; misit manum in cauernam aspidum, uenenum euacuauit, peccatum abstulit; id est, de peccato damnauit peccatum in carne.

 5. Et ut hoc possit plenius considerari, ipsum Apostoli capitulum recenseamus. Namque ita scriptum est: Deus mittens Filium suum in similitudinem carnis peccati, de peccato damnauit peccatum in carne; ut iustificatio Legis impleretur in nobis, ut 817 non secundum carnem ambulemus, sed secundum spiritum . uenit ergo Dei Filius in similitudine carnis peccati: non utique in similitudine carnis uenit, qui ueram carnem suscepit; sed in similitudine carnis peccati, id est, carnis peccatricis. Facta enim erat fraude et ueneno infusa serpentis caro nostra, caro peccati. Postquam est obnoxia facta peccato, facta erat caro mortis; quia erat morti debita. Huius carnis iam ree, iam preiudicate similitudinem Christus in sua carne suscepit;  quia etsi naturalem substantiam carnis huius susceperat, non tamen contagia ulla susceperat: nec in iniquitatibus conceptus, et natus est in delictis, qui non ex sanguinibus, neque ex uoluntate carnis, neque ex uoluntate uiri; sed de Spiritu sancto natus ex uirgine est. Quid ergo est: De peccato damnauit peccatum in carne? Utrum de similitudine carnis peccati; an quia peccata nostra Christus [a 1Kb] non usu, sed qualitate suscepit: non crimine, sed sue misericordie sacramento; et peccatum pro nobis factus est, qui peccatum ipse non fecit? An uero quia etiam de ista carne peccati, hoc est, nostra hac obnoxia et preiudicata damnauit peccatum in carne, docendo quemadmodum in carne positi non secundum carnem ambulemus, sed secundum spiritum? Peccatum  quippe est secundum carnem ambulare; quia luxui, et uoluptatibus, et lasciuiis, et carnis cupiditatibus uiuit, qui secundum carnis sapientiam conuersatur; sapientia enim carnis inimica est Deo: unde qui in carne sunt, Deo placere non possunt. Ideoque peccatum damnat de peccato qui se a carnis uitiis abluendo, secundum spiritum uiuit, totus Deo deditus, et celestibus intentus oraculis: propter quod Christus aduenit, ut non suam, id est carnis, sed Dei faceret uoluntatem. Si quis ergo illum sequatur, ut faciat que placent Deo, et carnis sue comprimat appetentiam, imitator est Christi.

 6. Quid senserimus, expressimus. Qui legis, elige quid sequaris. Nullus error, ubi simplex pietatis affectus, atque omnis fidelis est sensus. Damnauit peccatum Christus, suscipiendo similitudinem carnis peccati, ut delicta nostre carnis aboleret. Damnauit peccatum, ut peccata nostra in sua carne crucifigeret; factus pro nobis ipse peccatum, ut nos in ipso essemus iustitia Dei, qui eramus captiuitas mortis, et preda serpentis. Ergo pietatis est susceptio peccatorum ista, non criminis. Per hoc peccatum nos Deus eternus absoluit, qui Filio suo proprio non pepercit, et peccatum eum fecit esse pro nobis. Deinde damnauit peccatum Christus in carne de ipsa carne peccati, que iudicabili quodam uigore et auctoritate censoria, odit uitia que amare consueuerat,  et horret impudicitiam, quam uoluptatem putabat. Segregat se a lasciuiis, abdicat a cupiditatibus, renuntiat criminibus atque flagitiis, propulsat auaritiam, que uirilitatem quamdam carnis effeminat. En tibi illum Christi imitatorem, et ipsum de peccato peccatum in carne damnantem. Sic curro, inquit, non ut in incertum, sic luctor, non ut era cedens: sed castigo corpus meum, et seruituti redigo; ne cum aliis predicauerim, ipse reprobus efficiar .

818 7. Non superflue, ut arbitror, euagati sumus; quia et hoc ad medicinam hominis pertinebat. Cui medicine prospiciens Deus sicut terram istam salubres herbarum atque arborum succos ferre precepit, quibus carnis uulnera curarentur; ita etiam  preceptis salutaribus repleuit diuinarum seriem Scripturarum, quibus infirmitas anime sanaretur. Itaque quam graue est, ut muta animalia medicari sibi nouerint, et uulneribus suis herbas salubres requirant, deligere non refutent; et hominum industria non requirat, quibus etiam medicus est missus, qui medicine salutaris in ueteribus Scripturis semina demonstraret, et noua ipse deferret? Quam multa itaque salubria sunt, que noxia perfunctorie iudicantur? De ipsa terra sumamus exempla.

8. Serpens alit uenenum, morsus noxios habet, uulnerat carnem; sed in ipso quoque eius ueneno antidotum reperies, si requiras. Denique caro eius exuritur, cuius puluere theriaca conficitur, qua ueneni uis consueuit hebetari, ut nocere non possit.  Non terra ergo in uitio, que serpentem generat; sed ille qui nescit cauere serpentem. Ipse serpens potest tibi prodesse, si intelligas; immo si medici precepta non spernas. Imitandum disce quem putas esse fugiendum. Estote, inquit, astuti sicut serpentes, et simplices sicut columbe . Serua caput tuum sicut serpens; et si laceratus toto corpore fueris, reuiuisces. Caput tuum Christus est, quia caput ipse est uiri: si seruaueris fidem, etsi mortuus fueris sicut serpens, et tu resurges. Imitare serpentem, qui exteriorem suum exuit, ut renouetur interior: imitare serpentem, qui uenenum suum euomit. Beatus  et tu si cogitationes tuas malas euomas, et malitie tue uenena deponas. Celebris sermo est, et scriptorum auctoritate robustus, serpentem aquis appropinquantem sibilo sibi femine anguis sponsare concubitus; illam proprie consulentem saluti, ea spondere lege petitos coitus sui usus, si serpens uenenum euomat; captumque obedire iussis, arma deponere, ac proprii more conuentus caput ori eius inserere; atque, ubi calescere ceperit consuetudo, seu nature quadam uiolentia, seu libidinis ardore feminam stringere ora, morsusque libidinis osculis premere, atque ita caput serpentis abscindi.

9. Nonne in natura serpentis mysterium fidei recognosces? Serpens ille paradisi prior feminam ad culpe adulterium prouocauit; sed ubi uenenum eius  effusum est in hunc mundum, soboles illius femine circumuentione parentis, et fraude multa serpentis, armis eum suis exuit, et caput illius amputauit. Quod si uenena preualuerint, et peccatum in quo est aculeus mortis irrepserit; utere medicorum exemplo, ut tibi serpens uel sero moriatur. Conteras eius uenenum, corpusque comminuas, et admixtum salutaribus succis noueris temperandum; ut non solum uim suam et uirus amittat, sed etiam fiat remedium de ueneno. Moritur autem tibi serpens ille intelligibilis, si tu moriaris peccato, et tibi tua peccata moriantur. Sic conteritur eius uenenum, si te tua facta compungant: sic omne uirus eius aboletur, si bonis operibus tegas, et fideli confessione 819 temperes crimen admissum. Audi quemadmodum uirtus draconis  ipsius conteratur. Conterat, inquit, Deus Satanam sub pedibus uestris . Contere primo cor tuum, in quo erat draconis cubile; ut non inueniat ubi possit habitare: contere draconis carnes: carnes eius peccata nostra sunt. Ideo tibi dicit Deus: Epulantur in eo gentes . Et infra ait: [a 31Kb] Precurrit mori: Carnes autem corporis eius sunt adherentes ei . Sicut enim sancti, corpus et membra sunt Christi; ita peccatores qui peccatum non deserunt, sed peccato inherent, corpus draconis et membra sunt. Ideo nos Christi corpus epulamur; illi autem corpus epulantur draconis: nos epulamur, qui Christo adherere contendimus, remissionem quotidianam et ueniam peccatorum; illi autem qui peccatis quotidie  peccata connectunt, continuationem flagitiorum epulantur et criminum.

10. Contere igitur bas carnes, et super eas contritionem tui cordis asperge: deinde mitte super omnia ea Iordanis aquam. Iordanis enim descensio et ascensio est, quoniam qui in fontem sacrum descenderit, et adscendit; ut que superiora sunt querat. Descendit enim in mortem Christi, qui baptizatur in Christo, et in resurrectionem eius ascendit. Si autem iam baptizatus errasti, mitte aquam lacrymarum, non mendacem, sed ueram; ut de profundo clames ad Dominum Deum tuum, et  dicatur de te: uox audita est in Rama, fletus et ululatus multus, Rachel plorans filios suos, et noluit consolari, quia non sunt . Rachel Ecclesia est, in qua benedicitur plebs Dei: ipsa pro te fleat, ipsa tua peccata deploret, et fleat plurimum; ut consolationem facile non admittat, quemadmodum qui plurimum dolent. Ideo consolari se noluit; quoniam qui eras, esse desisti. Sed hac perseuerantia doloris et fletus emereatur ut dicat: Filius meus mortuus erat, et reuixit: perierat, et inuentus est . Aut forte consolari se noluit Rachel in filiis Iudeorum; quia non sunt, quos utique ideo genuerat, ut essent. Et ideo non admisit consolationem, occisis paruulis ab Herode; quia nec in aduentum Iesu crediderunt, mensuram sceleris adimplentes,  ut et paruulos interficerent, ut inter eos et filius uirginis necaretur. Ergo Ecclesia Domini in Iudeis consolari noluit, quia non sunt: in Christianis autem qui ex nationibus congregati sunt, epulatur et gaudet; quoniam ceperunt esse, qui non erant.

11. Misisti ergo aquam Iordanis, aquam gratie; hoc primum bibe: misisti aquam lacrymarum, aquam penitentie; hoc secundum est poculum, ut primum repares. Bibe aquam de tuis uasis, bibe aquam de tuis fletibus, ut dicas: Et potum meum fletu temperabam . Fletus ergo tuus, potus est tuus; et lacryme tue, cibus est tuus. Fuerunt, inquit, mihi lacryme mee panes . Si lacryme panes, habes ex peccato iniquitatis cibum  conuersionis, secundum illud quod legis in Euangelio: Quoniam cui plus dimittitur, plus diligit . Unde sepe uidemus aliquos qui ante negligentes fuerant Christiani, peccato aliquo commisso, fieri diligentiores, et ex illo per penitentiam euadere 820 solere perfectos. Sicut igitur ex peccato conuersio, ita remedium de ueneno. Audi hoc remedium: Iustus in principio sermonis accusator est sui . uenenum, peccatum est; remedium, accusatio sui criminis: uenenum, iniquitas est; confessio, remedium prolapsionis. Et ideo uere remedium de ueneno est, si dicas iniquitates tuas, ut iustificeris.

12. Sed iam psalmum adoriamur, ut ipse nos doceat quemadmodum agenda penitentia sit. Itaque  sic incipit:



ENARRATIO.

13.  Domine, ne in ira tua arguas me; neque in furore tuo corripias me. Qui penitentiam agit, paratus esse debet ad opprobria perferenda iniuriasque subeundas; nec commoueri, si quis ei peccati sui crimen obiiciat. Cum enim ipse accusare se debeat, quemadmodum alium non sustinet arguentem? Quod si ab homine argui timere non debet, quanto magis a Domino Deo suo, cui omnes etiam in iis que sunt occulta, peccamus; cum presertim condemnatio  presentium, absolutio futurorum sit. Qui autem non condemnantur in seculo, cum hominibus non flagellabuntur. ue mihi! si de me dicatur: habet mercedem suam . Si bonum factum hac condemnatur sententia, quanto magis crimen grauatur? Nam si misericordia facili iactata sermone, fructu fraudatur eterno, quanto magis iniquitatis pena acerbi fenoris accessione differtur? Ergo qui penitentiam agit, offerre se debet ad penam; ut hic puniatur a Domino, [a 1Kb] non ad supplicia eterna seruetur: nec expectare tempus, sed occurrere diuine indignationi.

14. uide facta Dauid eius precibus conuenire. Offenderat Dominum; quia numerari iusserat populum. Confessione preuenit Dei nuntium, peccasse  se ualde, et nimis stulte fecisse commemorans: non quasi admoneret oblitum, sed quasi urgeret morantem; ne diutius commotionem differret offense. Peccaui, inquit, ualde, quoniam uerbum hoc feci ; et nunc, Domine, dele iniquitatem serui tui. Quomodo autem deleantur peccata, audi dicentem: Solutum est peccatum eius; quia recepit de manu Domini duplicia peccata sua . Non ergo penitus sibi peccatum remitti postulat; sed moderata solutione deleri; hoc est, ut in futurum eius memoria deleatur. Denique quasi interpellantis uoce conuentus Dominus, ne uindicta commissi protelaretur erroris, misit ad eum [b 1Kb] Nathan prophetam; et ille uenit ad regem, et dixit ei: Quid fieri uelis, elige: triennium famem super terram: aut tribus mensibus  fugere te a facie inimicorum tuorum, et illos persequentes: aut triduo fieri mortem in terra. Et nunc scito, et uide quid respondeam illi qui misit me . uide docentem Deum qua moderatione eius indignatio leniatur, si non penitus uerbera recusemus; sed qualitatem leuandi, non euitandi supplicii postulemus. Tria proposuit, ut quod moderatius putaret, eligeret. uide etiam quemadmodum ad penitentiam prouocat; ut nos offeramus iniurie: eligere penam mandans, ut in ipsa pena electionis quedam prerogatiua seruetur, 821 et reo suo blandiatur hoc uerbo. Et dixit Dauid ad Nathan: Angustie mihi sunt in his tribus: sed magis incidam in manus Domini, quoniam magna est misericordia illius, quam in hominum manus . Numquid  donari sibi penam poposcit erroris? Quod si fecisset, impudentie notaretur, qui moderationi diuine fuisset ingratus. Nam plurimum suffragratur reo uerecunda confessio; et penam quam defensione euitare non possumus, pudore leuamus. Elegit non quod a flagello esset immune, sed quod moderatius iudicauit; ut Dei lenitati magis, qui nosset ignoscere, quam hominum se committeret potestati, qui mensuram ultionis frequenter excederent. Miseretur itaque,  qui nescit errare; non miseretur, qui erroris est particeps.

15. Nec fefellit sanctum Dauid fides sua, sed in ipsa quoque offensione gratiam diuine miserationis emeruit. Nam qui proposuerat mortem triduo exercere in terra, ne unum quidem diem passus est preterire; sed ad horam prandii libenter indulsit, et  habuit penitentiam super malitiam . uide quomodo te Scriptura hortatur, ut et tu penitentiam non refugias, sed sequaris Deum, quem sequi debes. Bene addidit, super malitiam; quia uidetur omnis dura esse uindicta. Ideo et dies iudicii, dies dicitur mala, de qua beatus est qui per Deum liberatur; ut scriptum est: In die mala liberabit eum Dominus . Et dixit, inquit,  angelo Dominus ut ibi parceret. uide autem quia quando uult Dominus ignoscere, dat gratiam et fiduciam deprecandi. Et uidit Dauid ferientem angelum, et dixit: Ecce ego sum; ego peccaui, et ego pastor male feci, et isti in hoc grege quid fecerunt? Fiat manus tua in me et in domum patris mei . Si mandauerat Dominus angelo ut parceret, quomodo feriebat adhuc angelus; nisi quia Dominus etsi uult ignoscere, uult rogari, [c 1Kb] et ut rogetur, operatur? Nec uidisset homo angelum ferientem, nisi Dominus eius oculis angelum reuelasset. Unde et Eliseus dicit: Domine, aperi nunc oculos pueri huius, ut uideat. Et aperti sunt oculi pueri eius, et uidit montem equis repletum et curribus in circuitu prophete . Nec te moueat quod persona uilior  seruuli, quam prophete uel regis; quia uilior et equorum et curruum species, quam sanctitas angelorum.

16. Et fortasse aliquibus perfunctorie legentibus durum uideatur quod Dauid ille humilis corde atque mansuetus, qui parcebat inimicis, mortem magis populi elegit, quam suam fugam, aut famem super terram. Famem populi uitauit; quia grauior morte et omnibus suppliciis habetur, quam sequitur etiam pestilentia, que celum contaminat, mortem aceruat. Suam fugam non poposcit, propter illud; quia propheta pro populo deprecari poterat, sicut factum est: populus pro propheta interuenire non poterat. Scriptum est enim: Si populus errauerit, sacerdos orabit pro eo; si sacerdos errauerit, quis rogabit pro  eo? Et tamen ubi uidit occidi populum, ipse se angelo 822 ferienti obtulit; ut ipse potius pro populo feriretur. Plus est quod nec ipsa perterritus specie mortuorum gladio se obtulit, quam si sermonem proposite conditionis optasset. In electione itaque rationem secutus est, in dolore pietatem.

17. uide autem Domini gratiam, quod et ipse a proposita conditione deflexit. Numquid aliquod miserationis est crimen; quia plus minatur, et minus  exigit? Qui in remuneratione premiorum sua promissa custodit, in exactione penarum prescriptum remordet. Cum irascitur in reum, differt: cum miseretur, properat, ut absoluat; terret, ut corrigat; admonet, ut emendet; preuenit, ut ignoscat. Unde et alibi ait Propheta de Domino: Calix in manu Domini uini meri plenus est mixto . . . . uerumtamen fex eius non est exinanita . Ad terrendum plenus est calix, ad feriendum non est exinanitus. Plenus erat calix, cum mors per triduum mandaretur: sed occurrit misericordia Dei, tenuit manum Angeli, priusquam calicem istum exinaniret. Ut scias autem quia calix pena uel gladius est, audi dicentem: Accipe calicem uini meri huius de manu mea, et potionabis omnes gentes, ad quas ego mittam te: et uoment,  et insanient a facie gladii . Et ad Hierusalem dicitur: Bibisti calicem ire de manu Domini; [a 45Kb] calicem enim ruine bibisti, et exinanisti, nec erat qui te consolaretur . Hierusalem mensuram bibit, que supra mensuram peccauit: Ecclesia Christianorum calicem ire exinanire non nouit, sed exinanitum unguentum: propter quam se Christus exinaniuit, ut ubique fragraret. De manu Domini hoc munus accepit: poculum autem mortis ignorat. Duos calices lego, unum mortis, alterum uite. Mortis calicem suo Christus exinaniuit in sanguine; et nouum calicem ministrauit, ut dicamus: Calicem salutaris accipiam . Noui calix est Testamenti, qui in remissionem effunditur peccatorum. Effunditur hic calix, [b 1Kb] et fex  eius non inuenitur, quia mundat omne delictum.

18. Diximus quemadmodum in ulciscendo inflectat Dominus commotionem suam: dicamus quemadmodum in remunerando preueniat nostram precationem, et doceamus exemplo. Audi illum ex duobus latronem dicentem Domino: Memento mei, Domine; cum ueneris in regnum tuum . Respondit Dominus: Amen dico tibi, hodie mecum eris in paradiso. Ille adhuc rogabat, ut meminisset sui, cum uenisset in regnum suum; et Dominus cum nondum uenisset, ei iam regnum celeste tribuebat. Quam uelox misericordia! Tardius uotum precantis, quam remunerantis est premium.

19. Ideo ergo Dauid moderationem tenuit, non remissionem orauit dicens: Domine, ne in ira tua  arguas me, neque in furore tuo corripias me. Furor grece dicitur, et ire impetus. Hoc ergo Latinus uoluit exprimere: Neque in ira, neque in ipso impetu ire arguas me, aut corripias. Correptio autem, eruditio est. Ipsa grece dicitur , de qua dicitur: Beatus homo quem tu erudieris, 823 Domine  ! Non enim Deus passioni patet, ut irascatur, cum sit impassibilis; sed quia uindicat, uidetur irasci. Nobis hoc uidetur; quia ipsi cum commotione uindicare consueuimus. Plerumque tamen et homines inueniuntur cum uindicant, non moueri; sed summa patientia celebrare uindictam, exercere tormenta. Cur ergo mireris in Deo, si hoc interdum in homine recognoscas? uindictam autem iram esse supra diximus. Denique usus habet, ut dicamus de quoquam punito, quia iram incidit legum: non quia legum iram, sed quia legum seueritatem incidit. Sic et alibi de decem plagis Aegyptiorum ait: Misit in eos iram per angelos malos , id est, uindictam; lex enim nescit irasci, sed scit legum minister. Nescit ergo irasci qui auctor est  legum, cui terrendi est uoluntas, non puniendi. Imitamini ergo, imperatores, exemplum diuinum; ut sitis in statuendis legibus seueriores, in exigendis suppliciis misericordes. Seueritas legum insolentem restringat audaciam, misericordia principum reos subtrahat pene. Recognoscit igitur Propheta culpam suam, uidet uulnera, curari postulat. Qui sanari uult, argui non reformidat: sed non uult argui in furore, sed in uerbo Dei. uerbum Dei, sanitas est. Sic enim legimus: Misit uerbum suum, et sanauit eos . Non uult erudiri in ira; sed in doctrina; ut si medicum roges, ne secet uulnus tuum, sed medicamentum apponat; urget medicamento, sed non secat. Denique est dolor, sed non supra mensuram doloris: mordet, sed non cruentat.

 20.  Et addidit: Quoniam sagitte tue infixe sunt mihi. Eadem uidetur dicere, que sanctus Iob; sed diuersa sunt. Nam et ille ait: Sagitte enim Domini in corpore meo sunt, quarum furor bibit sanguinem meum: cum incipio loqui, compungunt me . Ille de uulnere sui corporis queritur; hic deplorat anime sue uulnera. Et forte [c 1Kb] hic agit penitentiam de peccato: ille causam agit infirmitatis humane; et quasi nostre imbecillitatis assertor, ad remedium operis auxilium Creatoris exposcit. Hic igitur precatur, ille patrocinatur. Ideoque uehementior huius est dolor; quia anime uulnera grauiora quam carnis sunt. Ille dicit sagittas Domini in suo esse corpore, iste deplorat infixas; illius sanguis bibitur, huius effunditur; ille compungitur, hic uulneratur;  illum manus Dei tetigit, super hunc graui pondere confirmata est; hic animam suam deflet illusionibus esse completam, ille suum corpus ulceribus. Manum autem Dei, uirtutem intelligimus puniendi. Hec manus regem Aegyptiorum propter Abrahe iniuriam ob tentatam Sare pudicitiam flagellauit.  Hec manus Aegyptiorum currus, equos et populos Rubri maris demersit profundo. Hec manus mentem grauauit regis Saul, ut gratiam sui conseruatoris odisset; et pro preuaricatione celestis imperii desertus a sociis, interemptis quoque filiis destitutus, uictus ab hostibus  gladium in se suum ipse conuerteret, ne captiuus senex uiueret filiis et regno superstes. Hanc manum Dauid in seipso expertus et liberis, alterius incestum, alterius parricidium deplorauit, et 824  simul opprobria sobolis, et pietatis defleuit excidia: quorum alter ad incestum accensus de germanitatis affectu, alter ad parricidium armatus est studio castitatis. uide quemadmodum illos in grauissimis criminibus confinia  lusere uirtutum. Utinam aut ille sororem non amasset, aut hic non uindicasset! Ad postremum et ipse patrie finibus pulsus a filio, fugiebat hostem, quem optabat heredem: metuebat uincere, ne pietatis dispendio uinceretur.

21. Sed forte aliquis dicat: Quomodo in parricidio, uel in incestu manus fuerit Dei, cum opus illud inimici sit? Cognoscamus igitur quoniam et ubi diabolus uulnerat, sagitte Domini uulnerare dicantur. Nempe sic legimus, quod cum in concilio angelorum sanctum Iob seruulum suum Dominus conuersus ad diabolum predicaret : ut ureretur inuidus, et humani generis aduersarius  responderit diabolus, quia non gratis Iob Dominum ueneraretur,  qui nutu Dei omnibus abundaret. Sed mitte, inquit, manum tuam, et tange omnia que habet: uideamus si non in faciem te benedicat . Et Deus potestatem dedit diabolo, ut mitteret manum suam in omnia que haberet Iob. Quibus gestis, cum sanctus Iob immobilis in sua fortitudine permaneret; quia non est motus Iob aut interitu filiorum, aut dispendio facultatum: iterum Dominus ad diabolum dixit, illudens ei, quod dissipasset omnia que habuerat Iob, filios eius interemisset; ipsum tamen nequaquam mouere de uirtutis statione potuisset. Et ille respondit: Quecumque habet homo, pro anima sua dabit. Sed mitte, inquit, manum tuam, et tange carnem et ossa eius . Et accepit iterum potestatem,  ut mitteret manum suam in corpus eius; tamen ut animam ipsius custodiret. Et perfudit ulceribus sanctum Iob , ubi est egressus a Domino. Aduertimus ergo quod manus Domini dicatur, ubi est hominis, diabolo infestante, tentatio. Siquidem et Iob manum Domini dixit esse que se tetigerit , et sagittas Domini esse memorauit sagittas piratarum. Et tradidit, inquit, me in manus iniusti . Ipse itaque [b 1Kb] absoluit, quia cum diabolus uulnerat, Domini sunt sagitte, qui uulnerandi  permisit diabolo potestatem. Denique si mandes, ut tuus seruulus uerberetur, nonne etiamsi ab adstante alio cedatur, a te dicitur uerberatus? Est et illa ratio; quia Dominus ideo dat tentatori potestatem, ut hominum in tentationibus probetur affectus. Ideo fit persecutio, ut fides luceat, uirtus excellat, mens interna omnibus manifestetur.

22. Ergo tentatio quasi sagitta penetrat interiora hominis, et quasi gladius Dei, qui scrutatur interna. Gladius autem uerbum est Dei ualidum, et acutius omni gladio acutissimo: de quo gladio audi dicentem Marie Simeonem: Et tuam ipsius animam pertransibit gladius; ut reuelentur multorum cordium cogitationes . uerbo enim Dei omnia reuelantur, in cuius conspectu nuda et aperta sunt omnia.  [c 1Kb] Anima ipsa uidetur, medulle 825 interiores, cogitationesque manifeste sunt: nec ulla postremo est creatura, ut Scriptura dicit , que se a cognitione eius abscondat. Ergo uendamus omnia, ut uerbum emamus, ipsumque in nostris uisceribus recondamus.

23. Ipse postremo diabolus testificatur, quia omnia dat homo que habet pro anima sua, nec dignum illud pretium totius patrimonii pro redemptione unius anime confitetur. Quid parcimus patrimonio, quod et ipse diabolus uile iudicat pro salute. Parum dixi pro salute, parum esse et pro errore testatur. Denique, hec omnia, inquit, tibi dabo, si procidens adoraueris me . Nec solum diuitias mundi, sed etiam honores et regna monstrauit. Si  tanto constat, ut diabolus adoretur; quantum Christianus debet offerre, ut cum Christo resuscitetur? Sed diabolum dimittamus quasi hircum emissionis in desertum; neque enim fidelis assertor est ueritatis; etsi aliquando transfiguret se in angelum lucis.

24. Abundant nobis diuinarum testimonia scripturarum, quibus instruimur nichil esse in homine pretiosius fide, nullum tantum esse patrimonium, quod salutis nostre atque anime pretio conferatur. Fide Abraham patriam suam reliquit , et terram, et proximos etiam quos uidebat, et eum quem non uidebat, tanquam adspiciens sequebatur. Moyses quoque anime sue pretium maius omnibus Aegypti diuitiis estimauit . Quid de  uiris sublimibus loquar? Rahab meretrix  alienigena illa de seculo, tamen animam suam non solum contemptu omnium que habebat, sed etiam uite periculis putauit esse redimendam: que exploratores Iesu Naue ciuibus suis querentibus denegauit; et hostes patrie, legatos tamen fidei, maluit occultare quam prodere. Non eam mine ciuium, non bellorum pericula, non incendia patrie, non suorum discrimina terruerunt. Disce uir, disce Christiane, quomodo uerum Iesum sequi debeas;  quando femina contempsit omnia sua, et Iesum in figura propter similitudinem nominis est secuta. Unde preclare Salomon dixit: Diuitie uiri, redemptio anime eius . Redime ergo animam tuam. uilis est pecunia, sed fit pretiosa per fidem: uilis est cum conditur, pretiosa cum dispergitur; sic enim scriptum est: Dispersit, dedit pauperibus: iustitia eius manet in seculum seculi .

25. Si igitur talis fueris, [a 1Kb] ut possis contemnere non solum omnia tua; sed etiam ipsam carnem tuam pro iustitia, qua nulla potest locupletior esse possessio  etsi flumina te superiora concluserint, transis. Nam etsi dederit tentandi tui Dominus potestatem, mandat tamen diabolo ut animam tuam ipse custodiat; secundum  quod scriptum est: Ut destruas inimicum et defensorem ; tentat enim ut aduersarius, defendit ut seruus. Scriptum est enim: Et uolet tibi unicornuus seruire . Seruit enim, qui non ex uoluntate sua quod optat, exsequitur; sed ex necessitate mandatis imperialibus inuitus obtemperat. uide altitudinem Christi, quemadmodum retorsit in diabolum malitie sue pretium. Ille nos cogit, quod odio habemus, hoc facere: Non enim quod uolo, hoc ago, ut Apostolus dixit, 826 sed quod odi, illud facio . Retorsit in illum Dominus, ut et ipse plerumque non faciat quod uult; sed quod odit, hoc faciat. Denique animam quam uult expugnare, custodit. Nos corruptelam carnis condemnamus, et sequimur; ut illa uidua que promissam  marito fidem irritam facit, et postea nubere uult, quod ante fugiebat . Ille inimicus est sanctis, et defensor adhibetur, quo amplius puniatur; ut nocere non audeat, qui nocere desiderat. Et quanto tolerabilius est amare uirtutes, etsi implere non possis, quam odisse uirtutes, quibus nocere non possis.

26.  Non est, inquit, sanitas in carne mea a uultu ire tue. Exposuit nobis hunc locum Esaias: Peccauimus, et tu iratus es nobis . Quis est tamen ire Domini uultus? Ne forte ille, quia Oculi Domini super facientes mala . Si enim oculi Domini super iustos, quomodo a uultu ire Dei infirmatur Propheta? Unde et illud considera, quod ipse Dauid in posterioribus dixit:  Quoniam ex omnibus tribulationibus eripuisti me; et super inimicos meos respexit oculus meus . Sicut enim bona iustorum respicit; ita et peccatorum occulta deprehendit. Nisi forte ad Christum hoc referas, qui ab omnibus, a quibus conterebatur, ereptus est; quando se exuit a populo Iudeorum, qui eum frequentibus sacrilegiis et quotidianis impietatibus conterebant; et inimicos suos uocauit ad gratiam, quos oculus Dei uidit et amauit. Ergo quia pius est Deus, nequaquam est desperandum. Etsi irascitur,  ignoscit; etsi percutit, sanat; etsi tradit in interitum carnem, spiritum saluat. Noli ergo timere carnis infirmitatem; quia sanctus cum infirmatur, potentior est.

27. Quid autem est quod ait: Non est pax ossibus meis a facie peccatorum meorum? Que sunt ista ossa; utrum anime, an corporis? Sed non tanta esset doloris cura corporei, ubi et anima laborat; cum sancti sit uelle carnem propter animam flagellari; sicut se flagellabat et Paulus, ne eius reprobaretur assertio. Sunt quedam interioris ossa hominis, sicut et membra sunt cetera, oculi mentis, et nares; sicut Iob dixit: Spiritus diuinus qui est in naribus meis . Sunt ergo et ossa, quibus caritatis quedam compago formatur. Unde et Adam dixit de consorte  caritatis, et coherede gratie uite: Hoc nunc os de ossibus meis, et caro de carne mea . Quod Apostolus interpretatus ait: Sacramentum hoc magnum est: ego autem dico in Christo et in Ecclesia . Christi autem et Ecclesie sacramentum non carnale, sed spiritale esse quis dubitet; cum bonus quisque in ipso coniugio non carnis, sed uirtutis decore teneatur: et mores diligat in uxore, non usus? Denique audi, quia non secundum carnem loquitur, sed secundum uirtutem interiorem: Non est absconditum os meum, quod fecisti in abscondito . uirtus itaque non caro est, que Dei Patris nouit abscondita.

28. Ergo non est pax anime uirtutibus, quando ante oculos nobis nostra peccata concurrunt, et offundunt  se mentibus nostris. Et hoc bene interpretatus est gentium Doctor electus, in epistola secunda ad Corinthios dicens: Nam et cum uenissemus in Macedoniam, nullam requiem habuit 827 caro nostra; sed in omnibus sumus afflicti: foris pugne, intus timores . Illum Macedonum peccata uexabant; quanto magis propria unumquemque nostrum peccata perturbant, ut requies nobis esse non possit? [b 1Kb] Grauior aduersarius nobis culpa est nostra, que sollicitat otiosos, affligit sanos, contristat letos, inquietat placidos, exagitat mites, excitat dormientes. Rei sumus sine accusante, sine tortore cruciamur, sine uinculis astringimur, sine uenditore uendimur. Unde et Scriptura dicit: Peccatis uestris uenditi estis . Hec igitur peccata sunt, que contra  nos semper sunt; ut dixit Propheta: uendiderunt nos, et dominantur nobis . Seruus qui uenditur, superiore seruitio exit; ut ad Dominum alterum migret: nos nec superiorum iugum deponimus, et ad noua peccata curuamur.

29.  Unde et ingemuit Sanctus dicens: Quoniam iniquitates mee superposuerunt caput meum: sicut onus graue grauate sunt super me; hoc est, iniquitates mee supertransierunt caput meum, et supereminent mihi, ut sensus meos deprimant; oculi  enim sapientis in capite eius. Et ideo Nabal malus erat durus; [a 1Kb] quia sensus eius malitia et iniquitas obstruebant. Unde et Abigee uerbum ferre non potuit; sed obduruit cor eius, et quasi infirmus occubuit. Aut uide ne hoc sit caput, de quo ait Apostolus , quia non tenet illud, mente carnis inflatus. Hoc autem caput Christus est; quia omnis uiri caput Christus. Hoc est caput quod per compaginationes et colligationes totius plebis crescit in incrementum Dei; quia in omnibus nobis per singula membra sua Christus assurgit. Ergo quando nos ingrauant nostra peccata, et talento quodam iniquitatis plumbeo ad terrena deprimimur, dirumpamus uincula eorum, et proiiciamus a nobis iugum ipsorum; ut possimus oculos nostre mentis attollere,  et audire dicentem: uenite ad me omnes qui laboratis et onerati estis; et ego uos reficiam . Denique Aegyptum auaritia onerabat, pecunia uexabat [b 16Kb] mercatus Aethiopes, sicut scriptum est: Laborauit Aegyptus, mercatus Aethiopum, et Sabaim uiri excelsi ad te transibunt . Laborauit Aegyptus, antequam cognosceret ueritatem: sed iam non laborat postquam transiuit ad Christum. Sequuntur uolentes Sabei uiri, qui ante fugiebant; quia tenent eos uincula caritatis, que adamante fortiora sunt. Pulchre et illud Esaie huic loco aptatur: Omne caput in dolore, et omne cor in mestitia: [c 74Kb] a pedibus usque ad caput non est uulnus, neque cicatrix, neque plaga cum feruore . Feruet enim iniquitas, cum dominatur, super caput nostrum sese extollens,  et locum occupans; ne eum Christus magister teneat penitentie. Non mediocrem uim habent iste iniquitates, si consideres hominem illum iniquitatis, qui uenturus est secundum opera satane in omni uirtute, et signis, et prodigiis mendacibus 828 et omnis eductione iniquitatis: quem cauendum nobis Apostolus demonstrauit , quia operationem erroris accipiet; ut probentur fideles, iudicentur infidi.

30.  Merito ergo sub iniquitatibus positus, et  suis, corruptas esse et computruisse dicit cicatrices suas a facie insipientie sue; quia leuantem onera iniquitatum tardius remedium sequebatur. Tamen et Iob sancto qui saniem radebat suorum ulcerum perfusus ulceribus a pedibus usque ad caput, sanitas est refusa; et Lazarus  pauper qui iacebat ad ianuam diuitis, lambentibus ulcera eius canibus, de cicatricum suarum fetore sublatus, ab angelis in Abrahe sinu est collocatus.  Est ergo in sancto Dauid spes in remedium sanitatis; quia non unguentum redolent, sed fetorem suorum uulnera peccatorum; et quia affligitur his atque curuatur, et non delectatur. Specta nunc epheborum aliquem lasciuum, et egregie libidinosum, qui in stupris uitam suam exigat, more illius diuitis in bysso et ostro iacentem, atque epulantem quotidie splendide, cui natent pauimenta uino, tegatur humus floribus et spinis cooperta piscium, incensis diuersorum thymiamatum odoribus triclinia compleantur, quemadmodum se beatum putet, et bene se olere iudicet; cumque grauia atque diuturna anime sue uulnera gerat, et corruptum sanguinem fluat, nullum tamen fetorem sue cicatricis accipiat. Obstructas enim ceno nares habet, nec  potest dicere: Spiritus diuinus, qui est in naribus meis . Ideo diues ille remedium salutis inuenire non potuit, pauper inuenit. Denique alter apud inferos in supplicio, alter in requie.

31. Inuenit ergo perpetue salutis remedium etiam sanctus propheta Dauid, qui fetere sibi anime sue uulnera fatebatur, et a facie insipientie sue computruisse sibi cicatrices proprias loquebatur. Sed est et insipientia que per stultitiam predicationis credentibus salutem afferat. Refugit ergo Propheta Euangelico iam spiritu sapientiam istius mundi, qua non cognoscitur Deus: que tegit sua uulnera, non reuelat ad Dominum. Melior igitur insipientia, que oculos habet ut uideat ulcera sua, quam sapientia que non habet. Et ideo insipientie sue obtutu admonitus  spiritali tantus rex, afflictum se miseriis protestatur; ut remedium possit penitentie reperire, quod Iudas qui agrum de iniquitatis mercede possedit, reperire non potuit.

32.  Miseriis, inquit, afflictus et curuatus sum usque in finem: tota die contristatus ingrediebar. [d 1Kb] Usque in quem finem se dicit esse curuatum? Utrum legitimum in finem penitentie? Aut amplius, ut mystice intelligamus, usque ad Christum, qui finis Legis est; qui se passus est uerberari, passus est corpus suum mortuum [e 1Kb] lapidari? Sed nullum fetorem penitentie, odorem uero omnem gratie 829 uulnera illa redolebant. Denique non tabes mortis de uulnere eius, sicut hominum ceterorum; sed fons uite scaturiuit eterne; ut Scriptura nos  edocet dicens: Et saliet aqua cum delectatione de fontibus Saluatoris . Exsiliuit ergo de uulnere aqua, ut nos biberemus salutem. Bibent omnes  peccatores terre, ut peccata deponant. uide singula. Miseriis afflictus est Christus, ut beatos faceret homines, qui erant in miseriis constituti. Nemo miserum eum qui sit iustus, appellet; quia ipse dixit: uos nemo faciet miseros . Curuatus est ille, ut nos erigeremur: contristatus est ille, ut nos letificaret; secundum quod scriptum est: Si enim ego constristo uos, et quis est qui me letificet, nisi qui contristatur ex me . Qui contristatur ergo ex Domino Iesu Christo, ipse letificat Christum; et ipse letificatur a Christo. Ideo ergo et nos non perfunctorie satisfaciendum a nobis esse cognoscimus. Curuemur usque in finem, id est non solum Christo fidem, sed etiam passionum nostrarum perseuerantiam deferentes, et gaudeamus in passionibus  nostris; sicut et Christus gaudebat in passionibus suis. Quas ille suscipiebat pro seruulis suis, nos subeamus pro Domino. Hic ergo finis. Ut adimpleam, inquit, qui desunt tribulationum Christi in carne mea, pro corpore eius, que est Ecclesia, cuius sum factus minister . uidemus quid nobis suscipiendum sit, qui ministerium sacerdotale suscepimus; ut non solum pro nobis, sed etiam pro Ecclesia Domini sustinere fortiter passiones corporis debeamus. Dauid autem addidit et anime passiones.

33.  Denique ipse ait: Quoniam anima mea completa est illusionibus: et non est sanitas in carne mea. Incuruatus sum et humiliatus sum nimis: rugiebam a gemitu cordis mei. Et ante te omne desiderium meum, et gemitus meus non est absconditus a te. Cor meum conturbatum est, et deseruit  me fortitudo mea, et lumen oculorum meorum non est mecum. Aduertimus igitur laborem anime maiorem esse, quam carnis. Denique quibus anima illusionibus compleatur, intellige; eo quod in tentationibus diabolus ei uideatur illudere et insultare quasi grauiter laboranti. Symmachus tamen ait lumbos, in quibus seminaria sunt generationis humane. Unde precinctos lumbos habere te precipit Sapientia Dei ; ne tua castimonia resoluatur. Denique ut scias quia in lumbis sunt libidinis commotiones, que plerumque excitantur a diabolo; quando contendit dissipare membra Christi, et facere membra meretricis: Ecce, inquit, fortitudo eius in lumbis, et uirtus eius in utero . In lumbis uiri semina  sunt, in utero autem femine. Illudit ergo diabolus in his, ut faciat adulterium, incestum, fornicationem. Et ideo qui fornicatur, in corpus suum peccat, non extra corpus. Primum, quia infirmatur caro, que libidinibus diffluit, et non seruat moderamina castitatis; deinde quoniam seminaria que debent soboli proficere procreande, inquinamentum corporis, non fructum posteritatis operantur. Inde itaque dicuntur illusiones fortasse, quod in his corporis estus sine coitus celebritate frequenter illudat. Unde bene 830 Septuaginta uiri anime illusiones dixerunt; eo quod [a 1Kb] diabolus affectus alicuius illudens,  in uanum studeat uires eius effundere, uirtutemque uacuare, resoluere fortitudinem. Ideoque alibi ait: Et renes mei resoluti sunt . In quo nos etiam beatus confirmat Apostolus, quod non illusiones anime, non carnis infirmitatem metuere debeamus; quia et anime et corporis nostri Christus est uirtus, qui curat egrotos, quasi medicus: confirmat inualidos, quasi omnium fortitudo. Denique etsi foris homo noster corrumpitur; sed renouatur interior de die in diem .

34. His itaque anime illusionibus fatigatus incuruauerat et humiliauerat se nimis sanctus Dauid, non quo iniquitatibus superponentibus se supra caput eius, ut diximus, locum daret, aut inimico cederet, qui in posterioribus docet ei non esse cedendum dicens:  Quanta maligne operatus est inimicus in sanctis tuis; et gloriati sunt qui oderant te, in medio festi tui? Posuerunt signa sua signa; et non cognoui sicut in uia supra summum. Quasi in silua lignorum securibus consciderunt ianuas eius . Inimicis meis, inquit, signa iniquitatis sue supra summum ponentibus  ego non cognoui, id est, non acquieui, non his consensi, et mee sententiam cogitationis adiunxi. Unde et alibi habes: Non cognoui uerbum nequam; et: Declinantes a me malignos non cognoscebam . Denique cum omnia nouerit Christus, peccatum non cognouit; cognoscit enim que sua sunt, id est, que uirtutum sunt, non que flagitiorum.  Ideoque Scriptura tibi dicit: Cognouit Dominus qui sunt ipsius . Iniquis autem dicit: Discedite a me, quia non noui uos . Et per Hieremiam locutus est dicens: Sicut agnus ductus sum ad immolandum, et nesciui . Quomodo nesciebat quod futurum ante predixerat? Sed nesciui, inquit, cogitationes eorum, malitiam eorum. Nolo scire que sanguinis sunt. Denique non congregabo conuenticula eorum de sanguinibus ; et: Deleo iniquitates eorum, et memor non sum . Nolo scire que remissurus adueni. Non cognoui ligna que ardeant, nec que in aceruo lignorum sunt posita, uel stipulam, uel fenum, ut citius ea nutrimentis suis flamma consumat. Illa uolo scire que maneant, ut fructum sue mercedis accipiant:  illa uolo scire que supra fundamentum edificata sunt, ut meliorentur; non que in uia, ubi ea diripiant transeuntes: illa uolo scire que uitis sunt, illa certa ligna que ferant fructum, non ea que in fasces collecta ad incendium preparantur; id est non sum illis arbiter et socius que caduca sunt. Non ergo societas alicuius rei, sed societas criminosa in culpa est.

35. Qua ratione autem non cognouit in infructuosis et fragilibus gloriantes? Quia malis operibus et iniquitatis sue securibus euertunt anime fidelis ingressus, et crudelibus factis scindunt pie mentis  uestibula; ne per ea possit Christus intrare. Debet autem unusquisque portas suas et ianuas custodire; ut cum uenerit Christus et pulsauerit, dicant ministre potestates que preeunt et precurrunt: [a 1Kb] Tollite portas, principes, uestras, et eleuamini 831 porte eternales . uere principes, qui se bene rexerint, ut in animas eorum Christo ingressus sit. Simile quoque illud est Salomonis: Si spiritus habentis potestatem ascenderit aduersum te, locum tuum non relinquas; [b 30Kb] quia cura mitigabit delicta magna . Diligentia enim et fides superiorem locum tenent, inferiorem perfidia. Ideo ascendat ad te bona diligentia, que insidias excludit inimici et aufert peccatum, ne malitia potestatem habentis nocere possit. Hanc uidet Ecclesiastes [c 1Kb] in  Canticis malitiam sub sole, hoc est, in hoc mundo, unde et subsolanum locum hunc Scriptura memorauit. Sub sole ergo uidit, non supra solem, ubi pax angelorum est, uel sanctitas celestium potestatum. Aut forte sub sole iniquitatis dixit; malitie enim diabolus presidet, uirtutibus Christus. Itaque ut uinceret spiritum potestatem habentem, quam ad tempus accepit, incuruabat se in oratione Dauid, ceruicem sicut circulum flectens, et humiliabat in precibus; oratio enim se humiliantis nubes penetrat, et elementorum alta transcendit, ut Christo appropinquet.

36. Et rugiebat a gemitu cordis sui. Rugit, qui gemitum solum, non uerba exprimit. Hec est ergo illa preclara oratio, quando interpellat pro nobis Spiritus gemitibus inenarrabilibus , ut  uas electionis asseruit. Hic est gemitus quem non despicit Deus, qui non despicit seruum iuniorem orbatum patre, nec uiduam, [d 1Kb] si effundat loquelam.

37. Gemitum ergo ante omnia signum Spiritus sancti Apostolus ponit, ut legimus. Denique custodiamus anime nostre ianuas; ne multiloquii securibus scindatur nostre confessionis ingressus. Nihil insolens et superbum nostro ex ore procedat; ne securim leuemus aut malleum, que non intrant in Ecclesiam Domini. Claude ianuam, cum oras, ne se ingerat spiritus nequam; ut et ibi peccatum extorqueat, ubi lucrum uolumus pietatis acquirere. Qui sic orat, non est a Domino gemitus eius absconditus. Denique sic sancti Petri gemitus et cognitus et exauditus est, quando fleuit amarissime. Utique non lacryme amare, sed amarus qui eas fundebat affectus.  In ipso perfido Achab gemitus inuenisset gratiam; nisi manens inuidia cumulasset offensam. Non enim perfunctorius gemitus predicatur; sed qui habet  conuersionem; scriptum est enim: Si conuersus ingemueris, saluus eris.

38. Constituamus etiam ante Dominum omne desiderium nostrum: Quid est desiderium? Bone enim rei legi desiderium: Desiderio desideraui hoc pascha manducare uobiscum ; et: Ceruus desiderat ad fontes aquarum . Puto autem quod is qui penitentiam gerit, qui se affligit, non bona sua debeat, sed commissa sibi enumerare peccata. Denique uersiculis illis, ut arbitror, hoc docemur, quibus ait: Deus, uitam meam nuntiabo tibi: posuisti lacrymas meas in conspectu tuo . Non enim quasi innocentem uitam annuntiat, ubi lacryme funduntur, que 832 solent legationem suscipere pro delictis. Nisi forte sic intelligamus, quod etsi innocens  quisque sit, securus esse non possit, cui sint aduersus grauissimos hostes quotidiana certamina; et ideo hec licet leta sit conscientia, tamen pugna lacrymabilis. Iuxta hos ergo uersiculos concupiscentiam possumus accipere magis, quam desiderium; enim Grecus posuit: concupiscentia autem et desiderium dicitur. Sed concupiscentia et de bono et de malo dicitur. Concupiuit, et defecit anima mea in atria Domini , pro bono; in Lege autem aliter: Nam concupiscentiam nesciebam, nisi Lex diceret: Non concupisces , utique pro malo. Denique subiecta nos doceant, quia occasione accepta, peccatum per mandatum operatur omnem concupiscentiam in hominis affectu. Possumus tamen sic accipere, Ante te omne desiderium  pono; hoc est tibi manifesto, que impetrare desidero; ut ad seriem petitionum, non ad iactantiam referendum uideatur esse uirtutum. Iactantia enim insolens etiam in integro, deprecatio autem in peccatore laudabilis.

39. Addidit etiam Propheta, quia cum cor suum conturbatum sit deseruerit se fortitudo sua. Magnum periculum si cor exagitetur, quo credimus ad iustitiam. Sed tamen ut in magnis periculis egritudinum si dolor sentitur, et sensus eius exprimitur, remedium salutis ostenditur  ita et cor salutis signa demonstrat, quando causas sue perturbationis agnoscit. Denique turbatum est cor Dauid  aduersus Nabal hominem pestilentem, et gratiam reperit, dum occurrit Abigea, que mitigaret commotionem indignationis, et sanctificationem benedictionis  acciperet. At uero Nabal duro et rigido corde uerbum uxoris ferre non potuit, et obstupefactus obriguit, et in mortem incidit.

40. Que autem Prophetam deseruit fortitudo? Utrum carnis an mentis? Si carnis non utique desperanda sanitas. Nam uirtus in infirmitate perficitur . De quo non mediocriter disputauit [a 1Kb] arbiter et preliator qui lucte mentis et corporis sciens, temperabat utriusque certamen; ut restringeret carnem; si cerneret fortiorem, ne in legem peccati captiuam duceret mentem. Reuocabat itaque carnem, uirtutem autem menti iungebat: sic ad coronam meruit peruenire. Ergo hoc dicit Propheta: Si carnis fortitudo deseruit, mentis fortitudo preualuit. Quod si fortitudinem mentis accipimus deseruisse,  non mirum si in grauissimis tentationibus corde turbato putat se homo mentis sue fortitudine deseri. Ipse te doceat dicens: Fortitudo mea et laus mea Dominus . Dominum ergo querebat; et ideo ne deseri mereretur, sepius putabat esse querendum: et sicubi fluctuabat, putabat se esse desertum. Sic Apostoli 833 excitant dormientem; ne obdormiret sibi, non quia eum obdormisse credebant. Sic Eliseus  Ubi est, inquit, Deus Elie?  Non quod putaret absentem; sed quia presentiam eius in beneficiis requirebat. Sic Hieremias eum sequebatur ut medicum, dicens: Sana me, Domine, et sanabor, saluum me fac et saluabor. Non laboraui post te . Sic Ecclesia requirebat  eum in Canticis Canticorum, et rogabat filias Hierusalem, ut suscitarent dilectionem . Querebat ut inueniret, quem sua dilectione retinebat, nec unquam sentiebat absentem. Sic ergo et Dauid non querebatur a Christo se esse desertum; sed iudicabat illo presente, se non posse turbari.

41. Denique ut scias de Christo magis intelligendum, addidit: Et lumen oculorum meorum non est mecum. Quod est uerum lumen omnium, nisi Christus iehsu de quo Ioannes dicit: Erat uerum lumen, quod illuminat omnem hominem uenientem in hunc mundum ; quia ipse est qui illuminat et corporis oculos, et mentis obtutum? Rogemus ergo ut semper nobis suum lumen infundat, et semper nobiscum sit, sicut erat cum Dauid; et ideo audebat  dicere: Quoniam apud te est fons uite, et in lumine tuo uidebimus lumen . Ille certe quasi propheta magnum uiderat lumen: nobis lucerna eius luceat, ne possimus errare. Et lucerna uerbum est, sicut uerum lumen est uerbum, quod totum illuminat mundum. Denique lucerna pedibus meis uerbum tuum, Domine . Et lucernam illam etiam Propheta querebat, [b 1Kb] non laternam.  Lucernam autem illam Iohannes inuenit, et demonstrauit: cum laterna persecutor aduenit et demonstrauit; laterna enim clausum habet, non liberum lumen. Iudeus quasi lucerna sub modio, uel faces sub uelamine potest uidere, sed non uidet: nos autem reuelata facie gloriam Domini speculamur eternam; ut ad eius imaginem a gloria in gloriam per Spiritum sanctum reformemur. uenit ergo persecutorum turba cum laternis; et ideo inclusam in eis lucem uidere eorum oculi nequiuerunt. uenit cum facibus, que plus habent in fumo caliginis, quam splendoris in lumine. Denique facibus mortuorum cadauera ardere consueuerunt. Sibi ergo Iudei iam ferebant incendia, qui persequebantur salutis auctorem. uenere cum armis, significantes armis se perituros  esse Romanis usque ad excidium totius ciuitatis et templi, qui pacem Domini recusarunt.

42.  Amici mei et proximi mei aduersum me appropinquauerunt, et steterunt. Et proximi mei a longe steterunt. Et uim faciebant qui querebant animam meam. Et qui inquirebant mala mihi, locuti sunt uanitatem: et dolum tota die meditabantur. Ego autem uelut surdus non audiebam, et sicut mutus, qui non aperit os suum. Et factus sum sicut homo non audiens, et non habens in ore suo increpationes. uidero qui sint qui argute ista discutiant. Mihi 834 in primo precipue isto uersiculo Domini uidetur tenenda sententia; quia in tentationibus inimici fiunt hominis etiam domestici eius. Hoc ergo sanctus Dauid pure atque sincere et dolenter fatetur.  uerus enim dolor est, et interioris cordis confessio; quando enumerantur omnia quibus secreta mentis uiscera amarissimo compunguntur affectu, et domestico felle exacerbantur. Deplorat igitur Propheta ab amicis se et proximis impugnatum, a quibus utique non impugnari debuit, sed iuuari. Quod utique cum sancti Iob querimonia concurrit ; quia et ipse arguebat tres illos reges consolatores malorum, qui maiora ei inferebant certamina, cum ad consolandum eum amicitie gratia conuenissent: quod utique cauendum est nobis. Consolatio enim mitis esse debet, non aspera, que magis dolorem leniat, feruorem mitiget, quam commotionem excitet. Certe ipsius corporis medicina nos doceat, que feruentibus uulneribus molliora  medicamenta consueuit adhibere, quibus dolorem alleuet. Ideoque fouentur primo uulnera, post secantur; ne offendat ipsa durities, et incisio uulnus exasperet. Quanto igitur magis cauere nos conuenit; ut cum uenerimus ad consolandum, non facile, non perfunctorie loquamur? Septem diebus tacuit Iob, tacuerunt amici, nec locuti essent, nisi Iob dolore prorupisset in uocem; querendum est enim unde  incipias, ne in ipso sermone offendat consolatio tua. Etiam taciturnitas ipsa medicina est, et uelox in sermonibus magis uulnerat. Quid miraris si alterum uulnerat, cum frequenter ipse se uulneret; quia ex multiloquio peccatum non effugit? Etenim si medicus medendi tempus exspectat, ut digestis egritudinibus, medicine subsidia deferantur; ne acerba adhuc et immatura, ut asserunt, egritudo curationis remediis reluctetur, et beneficium sentire non possit; quanto magis explorare nos conuenit, ut opportune a nobis medicinalis sermo procedat, qui non accendere luctum, sed lenire uideatur? uis urget doloris: premitur cor mulieris afflicte, que immaturo obitu maritum amisit, aut filios: quid properas cum te illa non audiat, nisi deferuescat dolor? Sepe lites de  consolationibus uidimus excitatas. uenisti ut doleas, non ut litiges. Ordo sermonis ipse querendus est; ne peccatum apud Deum incurras, dum desideras hominem consolari; [a 1Kb] ne dicenti tibi: Audi hec, et alia multa que nichil prosint; respondeat: Audite consolatores malorum ; ne in luctu alterius certamen garrule disputationis inducas; ne non accedas, cum oporteat; ne accedas, et durior sit tuus sermo. Denique quid dicatur de talibus, doceat te sanctus Iob: Simul mihi uenerunt [b 64Kb] tentationes grauissime, circumdederunt me insidiantes: fratres mei discesserunt a me, cognouerunt extraneos magis quam me. Amici mei immisericordes facti sunt . Hic ergo 835 naturalis est sensus etiam sancti prophete Dauid; ut queratur se ab amicis impugnatum,  a proximis destitutum.

43. Sed ne mysticus quidem abhorreat pietatis affectus, ut pro angelis dixerit, qui pretendunt timentibus Dominum; ut eripiant eos de tentationibus, quas ferre non possent. Quomodo ergo longe stant, qui ad adiumentum sunt attributi? Sed non illi se separant, sed qui urgetur tentationibus putat eos longe abesse, quos propius sibi adesse desiderat; et arbitratur dissimulare, cum illi iuuandi tempus nutu sui imperatoris exspectent, qui athletam suum quo gloriosius uinceret, diutius certare precepit. Et uidetur hoc magis sequentibus conuenire; quia angelis protectionis excubias relaxantibus, insidiabantur inimici, querentes in anima eius inuenire quod noceat. Tunc enim potestas illis grauioris tentationis  permittitur, cum culpa anime grauior reperitur. Unde habes illud in libro Regnorum regis Achab ad Eliam dictum; quando eum Propheta uehementer increpauit, et mortem ei denuntiauit: Inuenisti, inquit, me. Et respondit Elias: Inueni; quia fecisti malignum in conspectu Domini . uides ergo quia regibus non temere uel a prophetis Dei, uel  a sacerdotibus facienda iniuria sit; si nulla sint grauiora peccata, in quibus debeant argui: ubi autem peccata grauiora sunt, ibi non uidetur a sacerdote parcendum; ut iustis increpationibus corrigantur.

44. Tamen Dauid in hoc loco dicit quod nichil inuenisse uideantur; et ideo inimici eius uanitatem locuti sunt, quoniam nichil quod pro ueritate loquerentur, inuenerint. Aut certe, quia etsi peccaui, tamen peccata mea penitendi dolore purgabam. In quo illi cum dolo mecum loquebantur: ut me obiurgatione confunderent, et a conuersione reuocarent. Et uide ne hoc magis senserit, quesisse illos mala eius: sed cum uellent accusare, preuentos; quoniam uulnera sua ipse patefecerat, sui accusator existens;  et ideo uim accusationis eorum esse annulatam: locutos autem fuisse uana, que confesso culpam nocere iam non possent.

45. Exclusi igitur a criminationis inuidia, dolum adhibebant; ut insurgerent, inquit, et mihi insultarent, quo me stimularent ad aliquam commotionem: quorum ego dolum uidens, uelut surdus non audiebam. Considera uim sermonis. Non dixit, quia simulabam non me audire que dicerent: sed non audiebam, dixit; et quod intentione mentis uocem loquentis excluderet: nec aperiret os suum, sicut mutus. Beatus qui potest tantam habere uirtutem, ut lacessitus non irascatur, commotus se nolit ulcisci. Inimici hoc agunt, ut prouocent ad iracundiam: maledicunt, ut maledicamus: criminantur, ut crimen retorqueamus:  conuiciantur, ut excitent nos ad uicissitudinem contumelie. Unde preclare Petrus de Domino Iesu in epistola sua posuit: Quia cum malediceretur, non maledicebat: cum pateretur, non comminabatur . Ad eius ergo similitudinem atque imaginem iustus sue uite cupiens instituta formare, accusatus tacet, lesus remittit, dissimulat lacessitus, et non aperit os suum; ut illum imitetur, qui sicut agnus ad uictimam ductus, sic non 836 aperuit os suum; et cum possit habere quod referat, magis uult silere quam dicere. Ipse enim Dominus iehsu uere cum accusaretur, tacebat; et cum percuteretur, non repercutiebat. Denique percussus respondit: Si male locutus sum, testimonium perhibe de malo: si bene, quid me cedis ? uide quemadmodum  quasi uere infirmus, et quasi is qui se uindicare non posset, puerili quodam loquebatur affectu: ita ergo et tu si habeas quo redarguas arguentem, melius tacebis; ne redarguendi uicissitudine commotionem tuam prodas. Melius est enim dissimulare iuiuriam, quam cum redarguis, uindicare. Bonus mutus, qui loqui male nescit, cuius ex  ore crimen exire non nouit. Hic est mutus uere beatus, qui cum tacet, intra se loquitur. Dominus dat mihi linguam eruditionis, ut sciam quando oporteat me dicere sermonem. Talia loquebatur intra se Zacarias, cum obmutuisset: et uere quia loqui ei non profuerat, ne loqueretur, obmutuit; et ut loqueretur, exauditus a Christo est. Denique scripsit quod Christus exaudiret; et uocem recepit, quam Christus indulsit; et gratiam adiunxit, quam ante non habuit; ut prophetaret eum, cuius mandatis ante non credidit. Quid de Domino omnium uirtutum loquor, cum mulier Susanna nec sexus infirmitate turbata, cum se ad periculum mortis cognouit addictam, uocem emiserit? Accusabatur, et tacebat: ducebatur ad mortem, et silentio se tegebat, ne nudaret pudorem.  Intra se tamen loquebatur Deo, qui eam magis audiuit tacentem: que si uoluisset loqui, forsitan non esset audita.

46. Et tu ergo qui proposuisti satisfacere pro delictis Domino Deo tuo, illi soli interiore corde te purga, illum contuere, qui potest peccata diluere. Adiuuat te, qui putauerit arguendum. Denique cum malediceretur Dauid, et eius dux Abessa iniuriam regis uellet ulcisci, dixit ad eum Dauid: Dimitte illum, ut maledicat; quoniam dixit illi Dominus, ut uideat humilitatem meam, et retribuat mihi Dominus bona pro maledicto hoc . uides igitur quod a conuiciantibus adiuueris, ut Dominus audiat te, et peccatum tuum remittat? Nam cum ipse accusator tui esse debeas, et coaceruare flagitia, teque ipsum  offerre supplicio; quomodo negare obiecta desideras? Penitentia patientiam querit, patientia mitigat delicta magna. Quomodo irasceris aliis, tue ipse reus conscientie? Quomodo commoueris, cum debeas esse miserabilis? Qui arguitur, et  a semetipso, curare debet sua uulnera, non alterum uulnerare. Nemo alium uulnerando se sanat. Medice, cura teipsum. Si medicus, quanto magis reus prius curare se debet! Confiteris peccatum tuum, et medicum te profiteris alienum: etsi ueritatis est quod retorques, temporis non est; peccatori enim dixit Deus: Quare tu enarras iniustitias meas ? Usurpasti tibi ut de Lege arguas, qui contra Legem  ipse fecisti. Quid lacrymarum tempus amittis? Quid concertando uanos sermones  aut audis aut loqueris; cum tibi scriptum sit: Non accipias auditum uanum; cum legeris in Euangelio  pro omni sermone otioso iudicium esse subeundum? Etsi alius loquitur, tace; etsi alius conuiciatur, aurem tuam obstrue.

837 47.  Dauid tacendo uicit aduersarios suos: et quia sicut mutus factus est, uocem recepit; quia conuersus ad Dominum loquebatur dicens: Quoniam in te, Domine, speraui: tu exaudies me, Domine, Deus meus. Quia dixi, ne aliquando exsultent in me inimici mei. uide singula: tacebat Dauid, loquebantur inimici, prouocabant ut aliquid et ipse loqueretur. Dicebant: Audiamus  uocem tuam. Intra se ille tacitus loquebatur: Quid opus est, ut ista audiant, quibus prodesse non possunt? In te, Domine, speraui; tibi soli loquor: tu audi, qui exaudire potes. A te semper poposci, ne aliquando exsultent in me inimici mei; quia etsi peccaui, tu peccatum dimittis: etsi ego cecidi, tu resuscitas, ne habeant unde exsultare possint qui peccatis letantur alienis. Plus enim acquisiuimus, qui plus peccauimus; quia beatiores facit tua gratia, quam nostra innocentia. Habemus hunc sensum et in libro Michee prophete: Noli gaudere super me, inimica mea; quia cecidi, sed resurgam . Non est grauis infirmitatis ruina, si non sit etiam uoluntatis studium ab ea non resurgendi. Habe uoluntatem surgendi, presens est qui faciat ut resurgas.

 48. Dixit ergo Dauid in corde suo, petens ut exaudiretur a Domino, et ut non exsultarent in eum eius inimici: petens etiam ut in conuersionis sue proposito permaneret; ne, dum propositi sui gressus quasi quidam pedes sue anime commouentur, in eum aduersarii superba et magniloquentie plena loquerentur; ut faciunt qui insultare desiderant. Tametsi moueatur ut homo, paratum ad flagella se dicit; ut uel supplicio soluat errorem. Etsi cessent flagella Domini, se tamen dolore proprio memorat flagellari; ut non inueniat culpa quod damnet, quam bona confessio preuenerit. Hoc est ergo quod ait: Et dum commouentur pedes mei, in me magna locuti sunt; eo quod tam prompti sunt ad insultationis  ludibria, ut in commotione pedum meorum paratam habuerint magniloquentiam; uel certe sic: Dum commouentur pedes mei, putantes quod caderem, superba iam et magniloqua sunt locuti.

49. Sed tamen quia ipse in posterioribus pene motos pedes suos dixit , ne quid oriatur hinc scrupuli, considera hic doceri nos affectum penitentie, ibi opinionem eius erroris excludi, quod diuitie et successus prosperior flagitiosorum nos mouere non debeant. Consuetudo autem locutionis in Scripturis diuinis huiusmodi reperitur. Sic enim et alibi: Dum conuerteret Dominus captiuitatem Sion, facti sumus sicut consolati . Quamquam sanctus non in ostensione uerborum, sed in uirtute spiritus probari se uelit. Sensus ergo  nobis spectandus est semper, quem etiam ipsum frequens translatio ex Hebreo in Grecum, ex Greco in Latinum attenuare consueuit.

50.  Ad omnia itaque superiora pulchrum remedium, quod in flagella paratus est, et offert se Domino, ut que placuerint Deo, flagella sustineat . Elegisse quidem lego sanctum Dauid flagelli genus, quod equanimiter sustineret: sed elegit, quia de tribus conditionibus eligende unius necessitas mandabatur. Ubi autem non mandatur, ad omnia paratus est Dei seruulus, seu corporalem egritudinem subeat, seu fugam a facie inimici, siue obitum filiorum, quos non timet premittere; 838 quia recipere potest imperterritus.  Nam et sciens quod si hic fuerit punitus supplicio temporali, leuare in futurum perpetue possit penam erumne: rogat ergo ut recipiatur petitio sua, et castigetur ipse, ut recipiatur; castigat enim Dominus omnem filium quem recipit.

51.  Si seruulum tuum uideas peccata propria confitentem ultro offerre se pene, inflecteris, ignoscis: et de Domini miseratione diffidis? Iudex ipse cui non licet in plurimis causis a gladio temperare, quia legibus seruit; potest tamen lucrum donare penarum: et tu adhuc trepidas, quid a legum Domino et misericordie Auctore deposcas, cui lex uoluntas est, et donandi ius? Si tamen tu petas tibi tua peccata donari, nec consideres honores tuos, aut erubescas amicos tuos; ne dignitatem tuam  deflexisse uidearis. Amicus Dei, propheta Dei, rex ab ipso electus Deo, et unctus in regnum, flagellis se spontaneus offerebat, nec erubescebat: et tu erubescis? Non multum ista uerecundia tibi opitulabitur, cum ad iudicium Dei ueneris; sed pudoris te istius penitebit, cum in conspectu non solum hominum, sed etiam Angelorum et omnium Potestatum celestium constitutus, ceperis peccata propria non negare. Quomodo excusabis, cum tanta commiseris? Pretendes conditionis infirmitatem, quia nemo sine peccato? Respondebitur tibi: Debuisti ergo agere penitentiam, dederam remedium, cur refutasti? Subtexes pudorem, quod honores tuos erubueris? Dicet: Si tu erubuisti me coram amicis tuis, et ego te erubescam coram Patre meo,  qui est in celis. Disce uerum esse quod scriptum est, quia est uerecundia adducens peccatum . Dauid in conspectu suo dolorem suum ponebat, ne unquam obliuisceretur; Dauid iniquitatem suam ipse pronuntiabat; Dauid de peccato suo, non de opibus cogitabat; Dauid non erubescebat sua recensere peccata, ne de iis erubesceret in meo iudicio constitutus: et tu erubescebas? Non esset hodie in requie seruulus meus Iob, si erubuisset tres illos reges amicos suos; nec ipse Dauid, si erubuisset delicta propria confiteri. Ergo quia non erubuit mihi sua aperire peccata; nec ego erubescam ei mea secreta reserare. Et quia uterque eorum non erubuit factorum suorum pretium in mea ponere potestate, meo se iudicio uoluntatique committere; nec  ego de talibus seruulis erubescam, ut appellem amicos, qui meam studuerint facere uoluntatem. Ideoque quoniam illi ante in merore, nunc in consolatione: tu quia in deliciis, nunc in suppliciis. Chaos inter uos magnum est; ut neque illorum ad te gratia, nec tua ad illos possit pena transire. Audis ergo quid dicat Dauid? Audi, dum tibi corrigere et emendare permittitur: si hic emendaueris, Hic requiesces. Non te dulcia mundi et [a 1Kb] seculi  huius amena delectent; graue enim fel mouere consuerunt. Non ille iucunda querebat positus in regno, qui potius eligebat mortem sanctorum, quam uitam flagitiosorum.

52.  Inimici, inquit, mei uiuunt, et confirmati sunt super me: et multiplicati sunt, qui oderunt me inique. Qui retribuunt mala pro bonis, detrahebant mihi; quoniam subsecutus sum iustitiam. Sed quanto illustrior ille, qui quotidie moriebatur, ut populos 839 suos uiuificaret: et corpus suum mortis uulneribus offerebat; sicut ipse ait: In mortibus frequenter ! Mors enim honesta redemptio uite est etiam decoloris, aut innoxie firmamentum: exitus autem mortis in manu uite. Et ideo malebat Apostolus quotidie mori; ut uite sue  meritum comprobaret. Scriptum est enim: Non laudes hominem in uita sua. Qui enim uiuunt, morientur: qui moriuntur, resurgent. Propior ergo saluti est, qui moritur ut resurgat, quam ille qui uiuit ut moriatur. Quis est autem qui quotidie moritur , nisi qui mortem Domini Iesu in sua carne circumfert, ut omnia ei peccata moriantur? Confirmati autem et multiplicati sunt inimici Dauid in hoc seculo; sed non idoneum firmamentum, nisi eius qui confirmatur in Christo. Denique illi confirmantur in seculo, qui oderunt iustum inique: non ergo iustum odium, sed iniustum; cum odissent inique.

53. Sed uide distantiam. In posterioribus ait: Qui oderunt me gratis ; hic habet:  Qui oderunt me inique. Sed ibi ex persona Christi, hic ex persona sua; ubi ex persona Christi loquitur, gratis odio habetur: ubi ex sua, inique. Homo enim potest uni alicui uulneri non patere, ut puta iniustitie, intemperantie, impudicitie; aliis autem uulneribus patet. In Christo autem nulla causa esse potuit, qua peccati alicuius potuerit uulnus accipere, immunis a culpa, et integer a delicto, atque immaculatus a uitio. Sunt autem qui putant utrumque psalmum ex persona Christi esse decursum, qui pro nostris peccatis satisfaciebat Patri. Hic ergo dicebat se appetitum contra iustitiam, illic contra gratiam.

54. Et bene addit, ut probaret se iniuste appetitum: Quoniam subsecutus sum iustitiam. Quanta uis uerbi in unius syllabe adiectione, ut subsecutum se  diceret iustitiam, non secutum Propior est enim qui subsequitur, quam ille qui sequitur, [b 1Kb] et suppar quam impar, et successio heredis magis, quam accessio nuncupatur.

55.  Et tamen quamuis subsequatur iustitiam, non sue uirtutis putat esse, sed gratie celestis, si non deseratur a Christo; eoque orat impensius dicens: Ne derelinquas me, Domine Deus meus; ne discesseris a me; hoc est, homines me dereliquerunt,  amici mei impugnauerunt dilectum sibi proximum: non appropinquauerunt. Fugiebant me quasi mortuum, et abominati sunt; quia peccata mea tibi aperire desideraui, et confiteri; quia flagellis tuis me obtuli uulnerandum; quia elegi cicatrices uulnerum super epulas regum, et iactantiam potestatum: tu solus me non derelinquas, tu hereas seruulo tuo, qui de terra suscitas inopem, et de stercore erigis pauperem. Tuo comitatu fretus, frequentiorem me ambientibus populis estimabo. Computruerunt quidem cicatrices mee; sed adhuc tuorum uerberum desidero cicatrices, que sanatis uulneribus obducuntur, ut postea nullum ulcus appareat. Bone triumphalium uulnerum cicatrices, quibus uictores huius terreni prelii gloriantur. Quanto illustriora 840 uulnera, que pro fide et nominis  tui gloria uidentur excepta! Ista est cicatrix que celum aperit, regnum acquirit, immortalitatem inuenit. Hec ergo, fratres, est cicatrix beata, quoniam beati qui lauerunt stolas suas in sanguine suo. Sic cepit stola esse glorie, caro mortis : in qua et Paulus ante periclitabatur electus Dei, nisi petisset se liberari de corpore mortis huius, ut legimus.

56. Et ideo qui sumus in hoc corpore mortis, oremus ne bonus ille dilectus Dei medicus nos derelinquat, quem patriarcha Dauid ne a se discederet, precabatur. Ipsi nos committamus, [a 1Kb] parati ad curandum quo uelit curari medicamento. Nemo dicit medico corporis sui quemadmodum sit curandus. Nouit medicus que singulis uulneribus medicamenta  conueniant, cuius ulceris putredo ferro sit amputanda, ne in totius corporis serpat exitium. Si dixerit medicus medicine genus quo curari eger debeat, et ille fastidiat, discedit medicus et egrum derelinquit. uide eum qui curari uelit, omni genere medico acquiescentem; attende ordinem. Aperit primo uulnera sua medico, et dicit: Cura me, sed rogo ne in ira tua, quia non sustinent duram medicinam infirmitates mee. Medicina Christi, correptio est; corripit enim Dominus quem uult conuertere. Ideo et Paulus ad medicum dicit: Argue, obsecra, increpa . Non ergo recusat curari, qui petit argui; sed leuari uult penam, ne in iracundia arguatur, et impetu ire corripiatur.

57. Et uide processum. Primo petit argui; postea,  quod maius est, corripi. Deinde non solum confitetur peccata sua, sed etiam enumerat et accusat; non uult enim latere sua delicta. Nam ut febres cum in alto sunt, non queunt mitigari; cum foras erumpunt, spem afferunt desinendi: ita peccatorum  morbus dum tegitur, inardescit; si confessionibus proditur, euaporat. Et ideo iustus accusator est sui in principio sermonis, priusquam contagio ulceris serpat intrinsecus; grauat enim conscientiam memoria delictorum, nisi medicina poscatur. Et si differt medicus, eger offerre se debet, ut citius secetur; sicut offerebat se Dauid in flagella Domini [b 1Kb] dicens: Redde mihi duplicia peccata, dummodo hic uindices; noli me deserere, noli auertere faciem tuam a me; noli dedignari atque horrescere fetorem uulnerum meorum. Et Iob seruulus tuus percussus erat ulcere a pedibus usque ad caput, et remedium sue sanitatis inuenit; licet illud uulnus uirtutis fuerit, istud erroris. Fetebant uulnera, que medici curare non possent. Locutus es, Domine, mysteria sacramentorum tuorum, manifestasti uenena  serpentis; et solius sermonis tui medicamento serui tui curata sunt uulnera, quia tu eum non deseruisti; et non derelinquas me, Domine, ne discesseris a me. Homines me dereliquerunt; quia sordent illis uulnera mea, que pietati tue putaui esse reseranda. Illi dicunt: Exi a nobis, quia peccator es tu; discede, ne nos polluas. Tu autem, Domine, curas, et non pollueris; adiuuas, et non contaminaris; quia Deus salutis mee es, 841 Domine, et manus tua non perdere, sed sanare consueuit.

58. Compleuimus psalmum etiam cum eius interpretatione uersiculi [c 1Kb] quem Greci nonnulli codices, sed non omnes habent latini. Nam ante responsorium proximum uersiculus est, Et proiecerunt me, sicut mortuum abominatum; hoc est, illi qui reddebant  mihi mala pro bonis. Sed tu ne derelinquas me, Domine, ne discesseris a me; hoc enim sequitur; id est: Tu ne derelinquas, qui mortuum fetentem curare consuesti. Denique habemus hoc in Euangelio. Nam cum uenisset ad monumentum Lazari, et dixisset: Tollite lapidem; ait Martha: Iam fetet, quatriduanus est enim; respondit ei: Non dixi tibi, quia si credideris, uidebis gloriam Dei ? Et clamauit Lazarum, et sanus exiuit. Credamus 842 ergo et nos; ut de uulneribus nostris acquiramus medicinam salutis, et futuram gloriam.

59. In orationibus igitur et obsecrationibus, cum dolore et lacrymis exigenda penitentia est, ut illam gloriam Dei uidere mereamur. Neque te moueat quod luctus, dolor, commaceratio corporis, grauissime  passiones sunt; etsi grauissime uidentur, tamen indigne sunt huiusmodi passiones ad superuenturam gloriam, sicut testis tibi est apostolus Paulus . Non pigeat ergo nos hic leuiora deferre; ut ibi plena laudis et glorie possimus adipisci,  pro temporalibus perpetua premia reportantes per Dominum Iesum: cui est laus, honor,  gloria, perpetuitas a seculis, et nunc, et semper, et in omnia secula seculorum, Amen.



IN PSALMUM XXXuIII ENARRATIO. Titulus: In finem pro Idithum Canticum ipsi Dauid.


841 1.  In superiore psalmo expressa forma penitentie est: in hoc sequenti patientie forma signatur. Quem psalmum Dauid scripsit, et Idithum uiro disciplinis leuiticis et sacerdotalibus erudito canendum dedit, qui ante arcam Domini psalmorum seriem pangendi solertissimus precinebat. Ergo quia non Idithum scripsit hunc psalmum, sed propheta  Dauid, et Idithum uiro canendi perito psallendum dedit; ideo sic inscriptus est titulus. Denique etiam in secularibus scriptis alii erant qui scribebant, alii qui in scena, uel cantica, uel comedias, uel tragedias, canere consueuerant. Et illi quidem [a 9Kb] coronam Olympicam postulabant: unde et hymnum eorum scripta in fine testantur; Dauid autem qui non hec serta coronarum marcentium requirebat, sed illam incorruptibilem et incontaminatam remunerationum celestium hereditatem pio desiderabat affectu, hymnum non uictorie sed ei scripsit, qui uictoriam in se credentibus impertiebat, qui finis est omnium que pia mente deposcimus. [b 1Kb] Siue enim sapientiam queras, siue uirtuti studeas, siue ueritati, siue uie atque iustitie, siue resurrectioni,  in omnibus tibi sequendus est Christus, qui est uirtus Dei atque sapientia, ueritas, uia, iustitia, resurrectio. Ad quem igitur contendas, nisi ad perfectionem omnium, summamque uirtutum? Et ideo tibi dicit: ueni, sequere me ; hoc est, ut ad consummationem uirtutum peruenire merearis. Ergo qui sequitur Christum, ipsum pro possibilitate sua debet imitari; ut precepta eius secum ipse meditetur, et diuinorum exempla factorum.

2. Et ideo Dauid secum ipse meditabatur, quod Christum in se locutum esse retinebat, ut cum aliqui ei essent molesti, et eum ad contentionem lacessere conarentur, patientiam indueret, certandi studia declinaret, ex quibus inanis strepitus et iurgia frequenter oriuntur. Ideoque 842 cum sancto  Dauid plerique eius uirtutibus inuidentes, qui eum de proposito mansuetudinis, et humilitatis affectu crederent diducendum, frequenter ingruerent; ipse quoque precipue nequitie spiritales in celestibus, aduersus quas graue luctamen est iustis, ad commouendum eum ministros sue improbitatis impellerent: ne inter obstrepentium crebra certamina, et disceptationum tumultus sermo aliquis sibi offensionis excideret, tacere sanctus Propheta proposuit. O ualidum scutum circumspecte munitionis silentium!  O fidissimum stabilitatis fundamentum, in quo si quis potuerit stare, lubricum uerbi timere non possit! Multi enim etiam stabili corde firmati, incauti tamen, sermonis fluctuantis errore sepe ceciderunt. uidens igitur huiusmodi insidiis et uano concertantium strepitu se Propheta tentari, intra se ipse tacitus conferebat, legem sibi taciturnitatis imponens;  et cum taceret, insultantibus sibi, et ut loqueretur aliquid prouocantibus; qualia solent insolentium esse certamina atque sermones: Responde nobis, si de equalitate presumis: uides et tu esse te uictum, et nichil habere quod referas; cum se prope ad uocem conuiciis uideret impelli, se ipse reuocabat, ut loqueretur in corde.

3.  Dixi, Custodiam uias meas; ut non delinquam in lingua mea. Posui ori meo custodiam; dum consistit peccator aduersum me; hoc est, proposui, confirmaui, imperaui mihi, locutus sum cordi meo: Custodiam uias meas. Si alii dixissem, sermo meus stare deberet; quanto magis stabile debet esse, quod mihi ipse constitui! Si quis alienum fallat, indecorum est: si quis proximum, graue; quanto igitur  grauius, si quis se ipsum eo quod sibi promiserit, putet esse fraudandum; ut ipse sibi infidelis suo iudicio et despicabilis estimetur. Cui igitur idoneus uideri potest, qui sibi uilis est? Teneamus igitur anime constantiam nostre; ne 843 in offensionem labia loquendi festina prorumpant. Et Iob plagam suam silentio uicit, et tolerantiam suam taciturnitate superauit. Non bene creditur carni: uicissemus, si Eua tacuisset. Ergo primum illud processit ex uoce peccatum, et serpens ille nequissimus atque uersutus per uocem nos ante tentauit. Atque utinam aut Adam surdus fuisset, aut Eua obmutuisset: ille, ne uocem sue uxoris audiret; ista, ne loqueretur marito, et lubrice uocis ministerio serpentis in uirum uenena transfunderet. Cain quoque etsi parricidio  naturam uiolauit humanam, et oblitterauit impius iura pietatis; tamen per uocem sacrilegium sceleri suo addidit, ut negaret Deo necati fratris interitum. Quid de singulis dicam? Populus ipse electus a Domino, cui tacitus Moyses aperuit mare, ingratus celestibus beneficiis obmurmurabat, quo diuinam contraxit offensam. Deinde ipsum ducem inuii illius atque inusitati itineris Moysen respuit, et a fratre eius Aaron deos sibi fieri quos coleret, postulauit.

4. Unde etiam ipse considerans tanta uocis pericula:  Dixi: inquit, Custodiam uias meas. Que sint igitur iste uie hominis, que magnopere precauende, ne quid grauioris offensionis incurrant, admonet nos tantus Propheta diligentius considerare. Admonet etiam Salomon eius filius paterne mentis interpres perspicacius examinare, qui scripsit: Tria mihi sunt impossibilia intelligere, et quartum quod non agnosco. uestigium aquile uolantis, et uiam serpentis in petra, et semitas nauis in pelago nauigantis, et uias uiri in iuuentule. Talis uia mulieris adultere, que postquam egit, abluta nichil egisse se dicit iniquum . Tria ergo impossibilia sibi esse dixit ad intelligendum, et quartum quod ille habens inter homines sapientie signaculum, non agnosceret, uiarum uidelicet uiri in iuuentute processum. Quarum igitur  uel inexplicabilis, uel difficilis agnitio, potest facilis earum esse custodia? Unde non immerito ipse Dauid delictorum iuuentutis sue non defensionem obtulit, sed obliuionem rogauit. Delicta, inquit, iuuentutis mee, et ignorantie mee ne memineris . Non immerito igitur Salomon dixit se non agnoscere quod pater eius, in quo maior Dei gratia fuit, se ignorasse testatus est. Et fortasse delicta iuuentutis ad feruorem retulit carnis, ignorantiam autem ad uerborum prolapsionem, que non ex sententia nostra, sed impetu quodam et cursu loquendi plerumque funduntur; quod periculosum esse Propheta cognoscens ait: Credidi propter quod locutus sum . Supra fundamentum ergo uirtutis uox tuta est; sine fundamento, lubrica. Ideo quasi  quodam tube sono Scripture diuine electus interpres increpuit: Corde creditur ad iustitiam; ore autem confessio fit ad salutem . Fides Credentium principalis est, confessio exsecutionis.

5. Quomodo igitur proposuerit sanctus propheta Dauid, aut propter quid custodire uias suas, audiamus: Ut non, inquit, delinquam in lingua mea. Si hoc cauet Propheta, tu non caues? Si hoc metuit, in quo Dei gratia loquebatur, tu non metuis, qui erroris uerba non refugis, et theatralibus sermonibus delectaris? Tu non reformidas, cui scriptum est in Euangelio , quia 844 pro omni otioso uerbo rationem es redditurus? Si pro otioso uerbo periculum est, quanto magis pro criminoso! Non omne quod otiosum, est criminosum: sed omne  quod non fructuosum, periculosum atque eradicabile; omnis enim arbor non faciens fructum, excidetur, et in ignem mittetur. Cum mouetur animus, exagitatur stimulantibus aduersariis, obstrepentibus, illudentibus, criminantibus, excidit uerbum commotionis; ideo silentium et tutum est, et decorum, quod seruat cum grauitate cautelam. Quid enim labia nostra, nisi quedam nostra uincula sunt? Denique uinculis labiorum suorum unusquisque constringitur. Ideo sapiens in tempore tacet, et secum ipse considerat quo tempore loqui debeat. De quo preclare ipse Salomon: Labia Sapientis alligata sunt intellectu . Quando ergo uides illudentibus proteruis, sapientem tacere, dic: Ligauit iste  intellectu labia sua; hoc est prudenter tacet, ne labiorum suorum uinculis alligetur. Posuit ori suo custodiam, sepsit aures suas spinis, uectem adhibuit foribus oris sui, seruat thesaurum cordis sui et argentum eloquii sui, ut examinatum et purgatum, quando oportet, proferat; ne quisquam prius fur in cor eius aut perturbator irrumpat, et ad eos captiuum trahat, quibus flagitia sua uendat.

6. Meditabatur Iudas Christum uendere, sed reuocabat eum tanta Domini gratia, et quedam paterne delinimenta pietatis, quibus furor eius molliebatur: nec erupisset in scelus, nisi se in cor eius, quia Christum fallere se putabat, aduersarius demersisset. Non ergo dubites quando aliqui tibi molesti sunt uolenti seruare iustitiam, ministros esse  illius nequissimi peccatoris, qui omnium auctor est flagitiorum. uidebat Dauid propheticis oculis, agnoscebat eius figuram; ideo tacebat, ne illius faceret uoluntatem, qui interturbare gestit affectum. Premebat uocem, claudebat portas suas silentio, pretendebat in eo patientia, et taciturnitatis uigilabat custodia; ne inimicus obreperet, ne de claustris oris uagus aliquis sermo et incautus exiret. Ideo fortior est patiens, qui se ipsum continet, quam qui urbes capit. Iustus ipse sibi claustrum est, ipse sibi peruigil custos.

7. Cum sibi ergo ipse pretenderet, loquebatur in suo corde: Posui ori meo custodium, dum consistit peccator aduersum me. Adest semper inimicus, quia semper insidiatur. Etsi illum non uides, adest: etsi  illum non sentis, incursat. Si non uides, uidenti crede: Consistit, inquit, peccator aduersum me. Qui uidet peccatum suum, uidet etiam peccatorem sibi in iis que gesserit, illudentem. Qui autem peccatorem preuiderit, potest uitare peccatum. uidebat Dauid consistere aduersum se peccatorem; quando Semei maledicebat et lapidabat regem suum, et clamabat: Exi, uir sanguinum . Neque enim tam preruptus foret, ut nec tanti regis reuerentia moueretur, nec armatum eius timeret exercitum, cum unus de exercitu eius conuiciantem potuisset occidere; sed amentem diabolus fecerat, qui eum impellebat ad mortem. Ideo Dauid aduersus auctorem magis preliabatur, quam ministrum persequebatur. Quid enim magnum, de homine inualido 845 uindicari,  quem ad furorem alter urgebat, in cuius nece peccator habuisset uoluntatis effectum? Non gladio diabolus, sed uerbo Dei uincitur: ideo taceat lingua hominis, Dei uerbum loquatur. Denique et Christus tacebat ante Pilati iudicium constitutus, ut nobis daret formam tacendi; quia lingua corporis facilis est ad errorem, procliuis ad lapsum. Sunt autem et qu tacentes loquantur; sicut Moyses qui stabat attonitus, et tacebat, cui dixit tacenti Deus: Quid clamas ad me ? Ut Susanna, que tacuit in periculis suis, et Dominus exaudiuit eam. Ergo etiamsi in te uerbum Dei sit; et tacebis in Dei uerbo, et tacitus clamabis, ut audiaris a Christo.

8. Meditare ergo que Christi sunt, que secum meditabatur  propheta Dauid, in quo ea que secum in hoc psalmo meditatum esse se dicit, ante in eo locutus est Christus. Sic enim scriptum est: Ego autem cum in aliquo mihi molesti essent, induebam me cilicio; et humiliabam in ieiunio animam meam, et oratio mea in sinu meo conuertetur . Quid est, in aliquo? Quia tunc maxime aut sermo non opportunus elabitur, aut affectus mouetur; quando uel in dolore aliquo et tristitia sumus, uel indignatione animus egrescit, uel aliquibus sollicitudinibus impeditur, aut disceptationibus occupatur. Qui igitur molesti? Primum de ipso auctore peccati et angelis suis intellige; deinde de iis [a 1Kb] qui malunt sequaces eius esse, quam Christi. Impellitur uxor, ut sancti Iob : amicus, quod in illo ipso libro  manifestatur; filius, ut Abessalon; seruus, libertus, domesticus; quia inimici hominis etiam domestici eius, ut exagitent eum singuli. Quod igitur remedium aduersus huiusmodi animorum egritudines, nisi patientia, nisi silentium? Et, quod est grauius, ille te magis lacessit, qui beneficiis tuis usus sit: et inter ipsos amplius ille exasperat, qui plus tibi debeat; quo magis ingrati hominis acerbitate, aut uilis alicuius persone indignitate mouearis.

9. Ergo iustus, etsi amicus ei est insolens, dolet pro amico; quia idcirco amicus suus labitur, quia a tentatore impellitur. Si pro amico dolet, multo magis pro uxore, pro filio: si eos quoque sibi insolentes experiatur; et si frater exagitat, ut Esau sanctum Iacob, dolet et querit sibi fratrem reconciliare,  uel fugere a facie eius, ut Rebecca suadebat, ne iracundia fratris occasionem nocendi aliquam reperiret; et si proximus aut domesticus, dolet; et si minister, aut libertus, aut seruus, fert patienter, et in his omnibus tacet: ne ei respondeat, a quo eum cernit impelli. Conuiciatur ergo ex domesticis aliquis? dolet et tacet; conuiciatur libertus? tacet; conuiciatur seruus? tacet. Sic uincitur qui laqueum eius anime per escam uocis extendit. Tace ergo et tu cum tibi indignus conuiciatur; tace cum tibi seruus, et maxime tuus, contumeliam facit; et dic in corde tuo: Ego taceo: Tu autem ne taceas, Domine ; et adde: Ne discedas a me, ut Dauid propheta dicebat; hoc est, ne solum me impugnantibus derelinquas. Non est enim solus, cui Deus presens est.  Accipe testimonium. Ecce, inquit, uenit hora, ut dispergamini unusquisque in sua, et 846 me solum relinquatis; sed non sum solus, quoniam Pater mecum est .

10. Iustus ergo aduersus insolentes sibi tacet, iustus orat. Audi iustum orantem: Pro eo ut me diligerent, detrahebant mihi: ego autem orabam . Iustus maledicentibus sibi benedicit; ut faciebant apostoli, sicut Paulus asserit dicens: Maledicimur, et benedicimus . Iustus diligit inimicos suos. uide quemadmodum paulatim per gradus singulos ascendere docetur ad incrementa uirtutum,  dicente Domino: Diligite inimicos uestros . Iustus orat pro calumniantibus; quia et hoc precepit Dominus adiungens: Benefacite iis qui oderunt uos, orate pro calumniantibus et persequentibus uos . Ipse est per omnia iustus, qui hec custodit et seruat. Primum, quia tacet, et non respondet inimicis; deinde quia orat, hoc est, non est otiosus affectu. Et qui orat, bona orat, non ea que cuique possint suo inimico nocere. Plus est ergo orare, quam tacere. Iustus maledicentibus sibi benedicit. Plus est et hoc quam orare pro se; securus enim sui benedicit ei, quem non timet, aut etiam ei quem ante metuebat. Iustus diligit inimicum. Plus est diligere, quam benedicere; quia maior est mentis dilectio, quam sermonis gratia. Iustus benefacit ei cuius odiis  appetitus est. Iustus orat pro calumniantibus. Bona caritas, et pietas bona: utrumque Dei, et utrumque est Deus; quia caritas est Deus, ut dixit Ioannes in epistola . Ideo utrumque coniunctum est: Diligite inimicos uestros . . . . et orate pro calumniantibus et persequentibus uos. Plenitudo Legis est caritas: sed etiam hec Euangelii plenitudo pro calumniantibus et persequentibus nos iubet orare, ut peccatis eorum ueniam postulemus; sicut diuino iudicio Iob sanctus electus est, cuius oratio regum illorum calumniantium iusto aboleret offensam .

11. Ergo etsi infirmus es, ora; etsi fortis es, ora. Infirmus pro te oras, fortis pro inimico tuo oras. Bonum scutum infirmitatis, oratio. Tu oras, et Dominus  te protegit. Bonum scutum etiam triumphantis, ut inimicum tuum quem possis ferire, defendas; ne ab aliquo trucidetur, et  a Christo, qui dixit: Mihi uindictam, et ego retribuam . Hec est oratio, que in sinum conuertitur deprecantis, fructum referens eorum que uoluit impetrare; ut dona in eius animam ac mentem recurrant, que poposcit a Domino; sicut in posterioribus hic idem propheta te docuit dicens: Sic benedicam te in uita mea, et in nomine tuo leuabo manus meas. Tamquam adipe et pinguedine repleatur anima mea . Ipse est sinus anime, secretum orationis eius penetralia uoluntatis, et quedam recurrentium uotorum intima receptacula. Unde et iusti in Abrahe sinu requiescere leguntur , quod in eius gratia, in  eius requie, in eius placiditate requiescant, qui conformem ei induerint fidem, et eamdem in bonis operibus fecerint uoluntatem.

12. Sed forte miretur aliquis, cum Dominus dixerit per os Dauid, quod humiliabat in ieiunio animam suam ; quomodo ipse Dauid ait in posterioribus: Si non humiliter sentiebam; sed exaltaui animam meam . uerum is consideret aliud esse 847 quod ad sapientiam mentis refertur, aliud quod ad humilitatem cordis: sapientia mentis sublimis est; sapientia autem carnis non debet inflari. Humiliabat ergo Dauid in ieiunio animam  suam, ut castigandum nostre carnis tumorem doceret. Exaltabat animam Propheta, per sublimem Dei gratiam; quoniam et qui se exaltat, humiliabitur: et qui se humiliat, exaltabitur . Nec solum superbus retunditur, et humilis attollitur digna remuneratione meritorum, sicut primum est intelligendum: sed quia uerbum Dei ex omni parte acutum est, uelut gladius qui ex duabus acutus est partibus, ego arbitror posse intelligi, quia et qui se exaltat, nouit se humiliare: et qui se humiliare nouit, etiam exaltare se nouit. Denique Paulus ostendit, dicens: Ego autem didici in quibus sum sufficiens esse. Scio et humiliari, scio et abundare . Ergo et Dauid non humiliter sentiendo [a 1Kb] de Christo exaltabat animam suam, quam humiliant et deiiciunt Ariani; et  exaltando animam suam, sensus uigorem, fideique gratiam, uirtutis humilitatis pio representabat affectu.

13.  Ideo ergo dicebat: Obmutui, et humiliatus sum, et silui a bonis; quia nouerat quando se humiliare deberet, et nouerat quando silere deberet. [b 1Kb] Obmutuit, ne ipsa litigiosa cum obiurgantibus contentione perstreperet: humiliatus est, ut tumorem deiiceret superborum, uel ut ipsos quomodo humiliare se deberent, suo doceret exemplo: siluit a bonis; quia bona conscientia non eget defensione uerborum, que suo nixa est testimonio, ipsa sui iudex. Ideoque iustus dicit: Quis contradicat, aut quis resistat mihi ? Et Paulus dicit: Mihi enim pro minimo est, ut a uobis diiudicer, aut ab humano die . Aduersum calumniantes et  peccatores iustus suo iudicio contentus est: meritorum autem suorum iudicium Christo reseruat. Ideoque addidit: Qui diiudicat me, Dominus est . Pulcherrime eum iudicem elegit, qui nulla fraude fallatur; ut eum nec occulta pretereant, nec infirme conditionis lapsus offendat: qui fragilitati norit ignoscere. Ad omnia igitur utile silentium. Si peccatum agnoscis, tace, ne negando exaggeres; si non agnoscis, tace securus de innocentia. Non possunt aliena uerba, crimen affigere, quod propria non recepit conscientia.

14. Sequitur: Et dolor meus renouatus est. Adhuc in inferiore uirtutis gradu positus hec uerba depromit, quod dolor sibi peccatorum ueterum obiectione renouatus sit, que deleta iam obduxisse uidebatur obliuio, uel bonorum operum texerat compensatio.  Denique in posterioribus quasi fortior dicit: uiderunt me, et mouerunt capita sua ; eo quod minarentur, et nocere non possent. Et addidit: Maledicent illi, et tu benedices . Et quod quasi ualidior loquitur, negligens iniurie, uel pudoris,  cui benedictio Domini pro omnibus 848 abundaret. Ergo in isto psalmo trigesimo octauo quasi in quadam meditatione, nondum tamen in omni locatus perfectione uirtutis, dicit sibi dolorem esse renouatum. ualidissimus enim cicatricis offensionem sentire non nouit, nec plagam potest timere, qui fortior est. In ipso pugilum certamine solet plerumque qui fortior est exspectare, ut inferioris ictu aliquo lacessatur, quo acrior offensus insurgat; ita exercitatione nimia atque patientia roboratus, ut tamquam insensibilis ad dolorem, plagam sentire non possit, percussus ridet, lacessitus initiatur. At uero inferior si forte ictum ferientis supra obductam cicatricem ueteris uulneris exceperit, renouatum sentit dolorem. Sic est cui obiiciuntur peccata superiora, que competenter  doluit atque defleuit; ut satisfactione congrua uulneri peccatorum suorum obduceret cicatricem. Si perfectus est, tacet conuiciantibus, nullo sibi dolore renouato; quia etsi peccauit, securus est quia sine penitentia sunt Dei dona; et ideo que semel donauit, resoluere ac renouare non soleat, cum ipse dixerit: Ego sum, ego sum, qui deleo iniquitates, et memor non ero  Si autem imperfectus et immemor celestium preceptorum, dolor ei tamquam rescissa cicatrice reparatur.

15.  Concaluit cor meum intra me, et in meditatione mea exardescet ignis. Grauiora uulnera, sicut nouimus, caustico medicamento uel admoto igne curantur. Ergo uir sapiens ipse medicus est sibi:  tamen etsi medicus est, uulnus suum curat. Ideoque si non plene consummatus est ad inoffense habitudinem sanitatis, uaporatur eius cor, habet febrem, ignescit ad obiecta conuicia. Et si tacet, uel intra se teritur. Lapis si ad lapidem teratur, ignem excutit; ita etiam bona conscientia pudore succenditur, si renouetur ei suorum recordatio delictorum. Et in ipsa meditatione ignis exardescit. Non malus ignis, qui adurat, sed non exurat. Talis ignis Dei quem Moyses in rubo uidit; quando robus urebatur, sed non exurebatur. Est ergo ignis, qui peccatum minuit, et suo culpam ardore depascit. Est et ignis qui celestium scripturarum meditationibus excitatur; uelut ille de quo dicit Hieremias: Et erat ignis flammigerans in ossibus meis . Aut ille de quo Cleophas,  et qui simul iter agebat, quando post resurrectionem eis se Christus adiunxit, sermone mutuo conferebant dicentes: Nonne cor nostrum ardens erat in nobis, cum aperiret nobis Scripturas ? Ideo et Dominus uenit, ut ignem hunc in terram mitteret;  quo illuminaret animas uniuersorum, studium accenderet, crimen exureret.

16.  Locutus sum in lingua mea: notum fac mihi, Domine, finem meum: et numerum dierum meorum qui est; ut sciam quid desit mihi. Bonus ignis, qui fecit ut Propheta loqueretur. Et uide ne ipse sit ignis qui uisus est, quando in die Pentecostes in unum locum discipulis congregatis, decidit cum 849 ui magna super eos Spiritus sanctus, et linguis uariis loquebantur. Sic enim scriptum est: Quia uise sunt lingue eorum disperse tamquam ignis . Hic est ergo qui dixit ad Hieremiam: Ecce do tibi in os uerba mea in ignem . Hanc ergo et Dauid linguam ignis accepit, ut diuine cognitionis succensus ardore loqueretur: Notum fac mihi, Domine, finem meum. Non de morte sua querit  sed de eo fine querit, de quo Apostolus dixit : Quia ille finis, quando Dominus iehsu tradet regnum Deo Patri, et euacuabit omnes Principatus et Potestates: et quando mors nouissima omnium destruetur: ut mala deficiant, et bona eterna succedant. Et ideo dictum est: Fugit dolor, tristitia, et gemitus . Hunc finem in hominibus operabatur et Paulus dicens: Et quis est qui letificat me, nisi qui contristatur ex me ? Obiurgando enim dolorem, tristitiam, gemitus excitabat, ut agerent penitentiam; quo irreuocabilem ueniam et salutem, cuius Deum non peniteret, mererentur. Ille igitur uerus est finis, qui non unius erit finis, sed omnium. Quomodo ergo finem meum dixit? Sed considera quis loquatur. Utique homo,  uel unus ex hominibus usus communitate substantie, uel quia ad formam uniuersorum describitur, et ad perfectionem consummati hominis eruditur.

17. Unde et addidit notum sibi fieri numerum dierum qui est, ut sciat quid desit sibi. Ad perfectionem utique quid desit, non ad istius corporis uitam de quo propheta Dauid cupiebat absolui dicens: Heu me! quia incolatus meus prolongatus est, et habitaui cum habitantibus Cedar . Denique dierum numerum cognoscere uolebat, non etiam noctium. [a 1Kb] Hic enim dies et noctes sunt: ibi uero dies soli, ibi lumen perpetuum atque diuturnum. Et ideo addidit: Qui est, inquit, non qui transeat. Celum enim et terra preteribunt, fides autem permanet, et dies Christi; quia heri et hodie ipse est, et in secula.  Quem autem numerum querat, accipe. In domo, inquit, Patris mei mansiones multe sunt . Dat ergo unicuique locum Dominus iehsu, hoc est, aptam pro uniuscuiusque meritis mansionem. Unusquisque  enim in suo ordine. Precessit ergo, ut pararet in se credentibus locum. Unde etiam et dixit: Si abiero, et parauero uobis locum, iterum uenio ad uos, et accersam uos ad meipsum; ut ubi ego sum, et uos sitis: et quo uado scitis, et uiam scitis . Est ergo uia per quam resurgens Christus ascendit. Et ille quidem ascendit super omnes celos ad Dei sedem: homines autem a primo celo ad secundum, et deinceps a secundo ad tertium, et ab illo per distinctiones fere ad septimum celum, [b 1Kb] atque in ipsam apsidem et summitatem celorum qui merentur, ascendunt. Si ergo numerus uiarum est, et numerus mansionum; utique numerus dierum est, per quos ad celi altitudinem peruenitur.

18.  Ecce ueteres posuisti dies meos: Alius  habet: Palestas posuisti dies meos. Si secundum Septuaginta uiros, ueteres accipimus dies; hoc est, secundum 850 ueterem hominem intelligimus exactos. Sed uetus homo noster affixus est cruci. Ergo et uetus dies preteriit, nouus uenit. Alius enim dies hominis, alius dies Christi, quem Abraham uidit, et gauisus est; de quo et Dauid ait: Hic est dies quem fecit Dominus, exsultemus et letemur in eo . Sanctus ergo in die Domini exsultat in die nouo, in quo Deus Dominus illuxit nobis, et dedit nouam lucem in innoxiam uitam et integram reformatis. Ideo uir iustus securus noue lucis et gratie Dei dicit : Erit mihi celum nouum, et terra noua, et nouum lumen. Non enim lucerna, et lumen solis illic lucebit, aut lune; sed Dominus  illuminabit super populum suum. Illa ergo desideraui, illa exoptaui; et ideo diem hominis non requisiui.

19. Quod si palestas accipimus dies, ex nomine intelligimus plenos certaminis et laboris; quoniam paleste luctatores in agone dicuntur, qui luctantur ad coronam. Ergo quia et nobis lucta non solum aduersus carnem et sanguinem est; sed et aduersus spiritalia nequitie in celestibus; dies nostri, hoc est, uite istius, [c 1Kb] in labore sunt et dolore. Unde et in posterioribus ait: Anni nostri sicut aranea meditabuntur: dies annorum nostrorum in ipsis septuaginta anni. Si autem in potentatibus, octoginta anni: et plurimum eorum labor et dolor . Unde et apostolus Paulus abundantius ceteris apostolis laborauit; ut legitime certando ad coronam  quam cuperet, perueniret.

20. Sed tamen quia et architectorum mensure paleste dici feruntur, quibus ad structure numerum uel modum spatii colligendum, edificia metiuntur, locumque eum in quo edificia sunt locanda; et quia  per Esaiam locutus est Deus: Quis mensus est manu aquam, et celum palmo, et uniuersam terram clausa manu? Quis statuit montes statera ? uideamus ne forte hic sensus hoc sermone sit colligendus, eo quod cognitos dies omnium habeat Deus: cui nichil immensum sit, qui omnia mensura quadam sue scientie comprehendat, nichilque ei sit inestimabile, nichil inexaminatum atque innumerabile, qui ait: Sed et capilli capitis uestri omnes numerati sunt . Hoc ergo dicit Propheta: Ecce nouisti dies meos; non te pretereunt quotidiani actus mei; peccata mea ante oculos tuos posuisti: et ideo substantia mea tamquam nichilum ante te. Quid enim est homo, nisi quia memor eius es? Homo uanitati similis factus est. Homo in peccato: et si aliquid habeat  probitatis atque uirtutis, recte ceteris terrenis animantibus antefertur, et in conspectu animalium quibus est prepositus, antecellit; in conspectu autem Dei tamquam nichil est eius substantia. Unde et alibi ait: Quoniam non iustificabitur in conspectu tuo omnis homo uiuens . Quod Symmachus manifestius expressit dicens: Et uita mea tamquam nichilum ante te.

21. Sunt autem qui breues putant dies dictos, quia Symmachus posuit: autem palmus est; et quia palmo mensus dicitur  Deus 851 celum , ideo tamquam breues dies estimant nuncupatos; cum cognitio Dei per mensuram, ut supra  diximus, possit intelligi: celestis autem ista cognitio, ut ad mensuram facta sint omnia. Non ergo breues, sed magni dies Prophete possunt intelligi, quos Deus mensus est palmo, quo mensus est celum. Neque enim breues sue uite dies diceret, qui postea ait: Heu me! quia incolatus meus prolongatus est ; nisi forte quia propter peccata hominum breuiores uite istius dies fecit Deus, que ante et nongentis et septingentis annis extendebatur ut nunc intra centum annorum curricula claudatur. Sic ergo intelligendum est: Ecce peccato obnoxios  dies meos nosti; dies enim uite huius, que peccato est obnoxia, breues sunt: dies autem uite eterne sine fine.

22. Aut certe sic : Ne peccatum, inquit, cresceret, abbreuiasti dies uite humane qua uiuimus, in his terris; et tamen cum maturior in hoc breui cursu istius uite finis sit peccatorum, mortis celeritate substantia mea tamquam nichilum ante te; quia etsi ad imaginem et similitudinem Dei facti sumus, grauat tamen nos in hoc corpore constitutos quedam terrena contagio: que non grauaret, si nos exuere magis ueterem hominem, cum induimus gratiam, quam superuestire mallemus; minorem etiam laborem nobis exspoliatus homo uetus, quam superuestitus afferret. Nam quod exspoliamur, abiicimus: quod superuestimur, induimus. Et ideo ingemiscimus et laboramus, donec mortale hoc ueteris hominis indumentum, et errori  effectum obnoxium, nouitate sue uite spiritualis absorbeat; ut si supra uenenum plurima mella fundantur, egre ac nimis sero ueneni uirus aboletur. Aqua etiam multa diu cum ueneni felle luctatur, si non illud exspuat, sed absorbeat. [a 1Kb] Ideo laboriosa penitentia, suauis gratia; quia peccatum exspoliatur, ubi gratia est: absorbetur, ubi penitentia; ibi remittitur, hic absconditur. Et ideo scriptum est: Beati quorum remisse sunt iniquitates, et quorum tecta sunt peccata .

23.  Et requieuit paulisper ingemiscens humane conditionis erumnam; quia dixerat: uerumtamen uniuersa uanitas, omnis homo uiuens. Et post [b 2Kb] diapsalma, resumpto spiritu, ait: Quamquam in imagine Dei ambulet homo; tamen uane conturbatur: thesaurizat,  et ignorat cui congregat ea. uide quomodo ante asperitatem sue sententie temperauit: postea rationem sue uocis absoluit. Temperauit 852 dicendo: Quia in imagine Dei ambulat homo. Beatus homo, qui ad similitudinem Dei per fidem ambulas: beatus qui in te fidem habes: beatior si auaritiam non haberes. Aliud bonum mentis est eternum, aliud uanum carnalis cupiditatis incendium. Fides enim Deo militat; auaritia tentatori: ista congerit quod sibi prosit, illa quod proficiat alienis. Quid igitur tam uanum, quam nescire cui laboret heredi? Quis [c 1Kb] enim scit si sibi filius, aut nepos proprius superuiuat? Sepe aut in tabulis  testamenti scriptus heres funesto ambitu testatorem precedit ad tumulum, aut hereditatem superstes absorbet, aut luxuriosus dissipat, aut stultissimus non tuetur, aut proscriptus amittit. Si quem ergo  uideris studiose diuitias congregantem, die et tu: uane conturbatur: thesaurizat, et ignorat cui congregat ea. Neque enim secum potest auferre, que possidet; et cum morietur, relinquet alienis diuitias suas. Succedit frequenter inimicus et ingratus, et decessori successor insultat. Quos ille dilexit, iste persequitur: quos ille nutriuit, hic uendit.

24. Grecus tamen non habet: In imagine Dei; sed tantummodo: In imagine. In qua ergo imagine ambulat homo? In ea utique ambulat ad cuius similitudinem factus est; id est, ad imaginem Dei. Imago autem Dei Christus; qui est splendor glorie, et imago substantie eius. [a 1Kb] Christus ergo imago Dei uenit ad terras; ut iam non in umbra ambularemus, sed in imagine. In Christo enim imagine ambulat, qui sequitur Euangelium. Ideo discipulo suo dicit: uade retro post me , ut me sequaris. Ideo errauit populus Iudeorum; quia in umbra ambulauit. Ideo non errat populus Christianus; quia in imagine  ambulat, habens solem sibi iustitie refulgentem. Bona imago, non ceris picture fucata radiantis, sed plenitudine diuinitatis expressa. In qua imagine et Pater simul uidetur et Filius; quia per utrumque eorum unitas operationis effulget. Etsi iam resurrexit Christus, tamen in Euangelio  nobis adhuc eius imago monstratur. Lego quod Lazarum suscitauerit; et Patris opus et Filii credo. Filius uocauit, Pater audiuit, et Lazarus ambulauit. Lego quia eum [b 1Kb] demones fatebantur; fatebantur et Patrem, quia Dei Filium precabantur; fatebantur et ipsum, quia per ipsum eiiciebantur. Scriptum est enim: Quod si in Spiritu Dei eiicia demonia, filii uestri in quo eiiciunt ?

 25. Primum igitur umbra precessit, secuta est imago, erit ueritas. Umbra in Lege, imago uero in Euangelio, ueritas in celestibus. Umbra Euangelii et Ecclesie congregationis in Lege, imago 853 future ueritatis in Euangelio, ueritas in iudicio Dei. Ergo que nunc celebrantur in Ecclesia, eorum umbra erat in sermonibus prophetarum: umbra in diluuio, umbra in Rubro mari; quando baptizati sunt patres nostri in nube, et in mari: umbra in petra, que aquam fluxit, et populum sequebatur. Nonne illud in umbra erat sacrosancti huius mysterii sacramentum? Nonne in umbra erat aqua de petra, quasi sanguis ex Christo, que fugientes se populos sequebatur, ut biberent, et non sitirent: redimerentur, et non perirent? Sed iam discessit umbra noctis et caliginis  Iudeorum, dies appropinquauit Ecclesie. uidemus nunc per imaginem bona, et tenemus imaginis bona. uidimus Principem sacerdotum ad nos uenientem, uidimus et audiuimus offerentem pro nobis sanguinem suum: sequimur, ut possumus, sacerdotes; ut offeramus  pro populo sacrificium: etsi infirmi merito, tamen honorabiles sacrificio; quia etsi nunc Christus non uidetur offerre, tamen ipse offertur in terris quando Christi corpus offertur: immo ipse offerre manifestatur in nobis, cuius sermo sanctificat sacrificium quod offertur. Et ipse quidem nobis apud Patrem aduocatus assistit: sed nunc eum non uidemus; tunc uidebimus, cum imago transierit, ueritas uenerit. Tunc iam non per speculum, sed facie ad faciem ea que sunt perfecta, uidebuntur.

26. Ascende ergo, homo, in celum, et uidebis illa quarum umbra hic erat uel imago. uidebis non ex parte, non in enigmate, sed in consummatione: non in uelamine, sed in luce. uidebis uerum lumen, eternum atque perpetuum Sacerdotem; cuius hic imagines uidebas, Petrum, Paulum, Ioannem, Iacobum, Mattheum, Thomam. uidebis perfectum hominem iam non in imagine, sed in ueritate; qualis enim celestis, tales et celestes. Utique et ipsi iam  in gloria uel decore, iam in resurrectionis gratia; non in corpore mortis, et corruptionis deformitate.

27. uide ne eo deferas imaginem terrestris, ubi lux celestium est. Hic si quis tyranni imagines habeat, qui iam uictus interiit, iure damnatur. Quomodo tu hostis et aduersarii imaginem in ciuitatem ueri imperatoris inducis; nisi ut ipse te damnes? Et si uolueris imaginem terrestris inferre, contradicet tibi princeps istius mundi, et dicet: Mea est imago hec; et que offers, mea sunt. Quid facies deprehensus, cum tibi dixerit: Mea est auaritia, mea est ambitio, mee diuitie, quarum imaginem in te recognosco? Ipse est enim aduersarius et defensor. Quod si fueris qualis Iacob, dices Labe  qui se transfigurat in angelum lucis: Recognosce si quid tuorum in me inuenis . Tunc ille requiret, et non inueniens confutatus abscedet; quia abscondisti atque oblitterasti omnia simulacra uitiorum. Beatus qui potest dicere: ueniet huius mundi princeps, et in me suum inueniet nichil . Que sua sunt enim querit ille, non illa que Christi. Si ergo que sunt Christi sequeris, noli quas non habebas affectare diuitias, augere quas habebas; et diuitem te sibi sentiat pauper. Induc in domum tuam inopem, frange panem esurienti, et nudum operi; ut tibi thesaurus condatur in celo, qui tecum transeat. Pauper Christus 854 est factus, cum diues esset, ut nos sua inopia diuites faceret. Noli ergo propter diuitias uane conturbari, excitari de somno, cogitare  quemadmodum pecuniam tuam serues, opes tuas augeas, de nocte procedere, excubare ad iudicis domum; ut aliena diripias, litem moueas pauperi, uerearis exactorem tributi: uana est ista conturbatio.

28.  Et ideo Iustus dixit: Et nunc que  est exspectatio mea? nonne Dominus? Et substantia mea ante te est. Spes et patientia nostra Christus est: ipse factus est redemptio nostra, ipse est nostra exspectatio; ut dicamus singuli: Exspectans exspectaui Dominum, et respexit me . Respice ergo nos in iudicio tuo. Respiciat super nos misericordia tua; ut qui de merito diffidimus nostro, per tuam misericordiam liberemur, in cuius potestate est anime nostre uiteque substantia. Et ideo non timeamus corporis mortem; sed eum qui potest animam nostram uel seruare, uel perdere: cuius substantia uirtus est, quam Deus ad similitudinem sui pectoribus infudit humanis.

29.  Quisquis igitur habet istam substantiam anime sue, dicit: Ab omnibus iniquitatibus meis eripe me. Non unius criminis lapsum fatetur, qui  ab omnibus se iniquitatibus solui precatur. Scit enim quod nisi Dominus ignoscat, nemo saluus esse possit, quicumque natus est sub peccato, quem ipsa noxie conditionis hereditas astrinxit ad culpam.

30. Opprobrium, inquit, insipienti dedisti me. Quis est insipiens, nisi qui peccatum facit, et eligit mala pro bonis? Ergo qui auctor est peccatorum, ipse insipiens magis, quam eius minister. Cum peccamus igitur, in opprobrium tradimur aduersario; ut ille nos quasi inimicus in die iudicii accuset et prodat. Suscipiamus ergo opprobrium crucis Christi, quod suscepit Moyses, et Aegypti thesauris regalibus pretulit; et ideo non est insipienti in opprobrium traditus. Alii habent codices: Opprobrium insipienti ne tradas me. Sed magis Dauid eam consuetudinem habet,  ut sua magis opprobria et peccata fateatur, nec de peccatis suis erubescat et opprobriis, qui scit in confessione esse ueniam, et in peccati sui condemnatione iustitiam.

31.  Denique ex his que sequuntur, manifestatur hic sensus; quia subiecit: Obmutui, et non aperui os meum; quoniam tu fecisti me; hoc est, dedisti me in opprobrium insipienti, ideo obmutui, et non aperui os meum, ne peccata maiora contraherem. Agnoui uoluntatem tuam, ut ad tempus erubescerem, et postea saluus fierem ueniam postulando. Prodest ergo interdum et opprobrium. Siquidem etiam ipse prodest carnis interitus; ut testificatur Apostolus dicens: Tradidi eum in interitum carnis; ut spiritus saluus sit in die Domini nostri Iesu Christi.  . Opprobrium quoque prodesse Dauid ipse testatus est dicens ad Abessam: Sine, maledicat mihi Iemineus; quoniam dixit illi Dominus; ut uideat humilitatem meam, et retribuat mihi Dominus bona pro maledicto hoc. . Et reuera uidit opprobrium eius Dominus, quod flens ibat et excalceatus, operto capite; et amouit eius opprobrium. Liquet igitur quia cum datus in opprobrium Dauid fugerit, et humiliatus sit, et 855 nudis pedibus Domino satisfecerit, et lapides iacientem non repercusserit, et in maledicentem non permiserit uindicari,  et post hec regno suo integro restitutus sit; quia et opprobrium a Domino sit, et prosit magis sustinere opprobrium, quam refellere. Denique uictoria post secuta est. Ergo opprobrium prodest. Sed quid est quod addidit: Quoniam tu fecisti me? Nonne ideo obmutuisse se dicit, et non aperuisse os suum: quia agnouit Domini uoluntatem: propterea patienter se pertulisse, ut satisfieret Domino per opprobrium pro peccato?

32.  Unde et adiunxit: Amoue a me plagas tuas . Quomodo hoc sibi congruit? In superiore psalmo flagellis se obtulit, hic flagella a se postulat amoueri; nisi quia soluit iam de manu Domini duplicia peccata sua, erubescendo, opprobria sustinendo? Compunctiones cordis sui sunt et cogitationum, sunt et increpationum flagella.  uideamus tamen ne ideo dixerit ante Deum esse substantiam anime sue; quia non impugnaret aduersarius eam, nisi potestatem accepisset a Domino; quod enim fecit Dominus, et tuetur. Denique angelus in circuitu est hominis, qui pretendit, ne quis noceat ei. Non discedit angelus, nisi iussus a Domino, ut suus athleta decertet. Ergo quasi substantia Domini presumit ueniam sibi iniquitatum suarum a Conditore suo posse concedi; et ideo rogat, quia nouit Auctorem suum misericordem. Deinde quia datus sit in opprobrium, non resistit; sed patitur aduersum se assistere peccatorem, et silet substantie sue conscientia, que bona est, et potest corporis ferocitatem refrenare, ut uirtus succedat, culpa ponatur. Postremo quia factus a Domino est, citius  sibi posse donari peccatum confidenter existimat, qui fortitudinem manus Domini potuerit sustinere.

33. Et hoc utique bone substantie est, etsi a fortitudine manus Domini defecisse se dicit. Fortis manus sicut male percutit, sic cito sanat: que fortis ad uulnus, fortis et ad remedium est. Unde et ipse ait: Percutiam, et sanabo ; ut non meminerit uulneris, qui sanatus euasit. Denique hec manus Domini sancto Iob omnia abstulit, et omnia representauit; immo omnia cumulo auxit, ut amissa geminaret. Nec te moueat quod defecisse se dixit. Est qui deficit, et fortior surgit; suffulcit enim Dominus omnes qui ruunt, et corrigit omnes elisos. Cum uirtute enim surgit quicumque corrigitur. Defecit Paulus a fortitudine manus huius. Cecidit persecutor,  et surrexit Euangelii predicator. Hoc est quod ait: A fortitudine manus tue ego defeci.

34.  Et addidit: In increpationibus super iniquitatem erudisti hominem: et tabescere fecisti sicut araneam animam eius. Grecus dixit, hoc est, pro iniquitate; et integrum uersum, posuit, quod est: In increpationibus pro iniquitate erudisti hominem. Ideo Sapiens dixit: [a 1Kb] Quis mihi dabit cogitationum mearum flagella . . . .  et labiorum meorum signaculum ? 856 Ut cor suum ipse  suis cogitationibus flagellaret, et signaret labia sua; quo et uetera peccata minueret, nec alia loquendo renouaret; quo propriis increpationibus eruditus, exercitia uirtutis indueret. Tabescit autem anima, quando peccatum minuitur: uel cum anima tabescit, culpa deponitur: incrassatur, cum peccata cumulantur. Unde ait Dominus de peccatoribus: Non permanebit in his Spiritus meus in eternum; quoniam carnes sunt . Et alibi Scriptura dicit: Incrassatum est cor populi huius . Ideo et Hieremias primum baculum uidit nucinum: deinde ollam feruentem, ut tabesceret anima [a 1Kb] prophete incipientis; quo culpa discederet, ut accederet gratia. Sed cur prius baculum, postea ollam? Quoniam qui baculo non corrigitur, in ollam mittitur, ut ardeat et tabescat. Et ideo ad prophetam Ezechielem dicitur: Accipe tibi  sartaginem . . . : et accipies iniquitates domus Isrel . . . . et consummabis, et tabescent, inquit, in suis iniquitatibus . Et alibi in eodem libro dicit Dominus: Sed ego magnum faciam titionem, et multiplicabo ligna, et succendam ignem; ut liquefiat caro, et imminuatur ius . Quibus testimoniis significatur quod anime perfidorum admoto igne tabescant; ut deponant crassitudinis quemdam carnalis humorem. Mittuntur ergo in sartaginem et anime peccatorum; ut defluat quedam peccati caro, que obduxerat anime ac mentis uigorem; et uelut iure quodam, ita quibusdam infuderat animam illecebris cupiditatum. Exspectant igitur nos quedam sartagines; ideo hic conteramus cor  nostrum, ut subtile fiat, et deponat omnem duritiem et pinguedinem quamdam carnalis aruine: quod patientur qui luxuriati sunt in hac uita; et magis ludibria dedecorum, quam opera ulla uirtutum exercenda sibi more Iudaico crediderunt. Incrassatus est enim Iacob, et pinguis factus est, et surrexit ludere: quem a fidei ueritate lusus ille in perfidie traduxit errorem. Merito ergo Paulus castigabat corpus suum, ne nutriret corpus peccati; luxuriando enim facimus membra peccati, sobrietate autem membra iustitie. Non natura ergo, sed culpa delinquit.

35. Nec iterum uana et inania sequamur, ne telam aranee texere iudicemur: eo quod peccata nulla perpetuitatis possunt habere substantiam. Unde cum uideris aliquos studere facultatibus ampliandis, cumulandis potestatibus, affectando decori, dices illud  Esaie: [b 1Kb] Telam aranee texunt isti in omnibus diei unius, , que diuturna esse non potest; sed cito scinditur, atque opus eius omne dissoluitur. Non enim supra solidum aliquod firmamentum locatur;  sed in uacuo suspenditur. Nihil laxum, nichil molle uerum Christi militem decet; ecce enim qui mollibus uestiuntur, in domibus regum sunt. Arguti sibi et industrii omnes auari uidentur. Quid argutius, quid sollicitius aranea, que operi suo diebus ac noctibus semper intendit, nec ullo sumptu, ullaque impensa conficit uestimentum? Sed uanum 857 est omne quod fecerit. Sic homo omnis est, qui opus suum supra Christi non constituit fundamentum. uane noctibus et diebus et ipse turbatur; cum eum plerumque aranee modo [c 1Kb] etiam in ipso sue improbitatis molimine, operis sui ruina conuoluat.

36.  Et ideo sapiens qui cognoscit huius seculi uanitatem, non diuturnam uite huius precatur usuram; sed ad illa eterna festinat, et labore  huius corporis et dolore gestit absolui; sicut Propheta desiderasse cognoscitur dicens: Exaudi, Domine, orationem meam et deprecationem meam: auribus percipe lacrymas meas. Ne sileas a me, quoniam aduena ego sum apud te in terra, et peregrinus; sicut omnes patres mei. Alius est incola, alius aduena, alius accola. Incola, qui de loco est, et genitalem locum incolit: aduena qui aliunde uenit: accola, qui ad tempus colit, et mutatur annorum uicibus. Hoc est ergo quod dicit Dauid: Apud te alienus sum, dum in terra sum: non sum nunc paradisi tui incola. Unde exposuit hoc ipse subiiciens: Et peregrinus; sicut omnes patres mei. Quod aperuit et apostolus Paulus, asserens quoniam cum sumus in hoc corpore, peregrinamur a Domino ; quia etsi fides in  nobis est, per fidem tamen ambulamus, non per speciem, id est, non facie ad faciem, quasi presentes; ambulamus enim in enigmate adhuc, non in ueritate. Denique addidit: Audemus ergo et confidimus magis peregrinari corpore, et adesse ad Dominum . Audemus [d 1Kb] presumptionis in Deo fidei, non temeritatis est uerbum; et consentimus, id est, uolentes acquiescimus et optantes, non plenioris scientie auctoritatem uelut principaliter [e 1Kb] nostro iudicio dependentes: uolumus uerum esse quod cupimus; ut appropinquemus ad Dominum, a quo nos uidetur futurorum et presentium distantia separare. Audemus ergo adesse; et ideo inquit: Connitimur . Cognoscis uerbum uolentis adhuc peruenire, non eius qui peruenerit. Affectus igitur in hoc sermone, non effectus ostenditur. Denique ipsum testem sui  sermonis interroga; immo audi dicentem, uel potius audi dubitantem, cum dicit: Ideo connitimur, siue absentes, siue presentes placere illi : absentes adhuc per fidem, presentes per speciem. Unde et  hoc potest intelligi, quod et hic positi, et illic placere nostro iudici, redemptori quoque nostrarum desideramus animarum. Necesse est enim nos ei assistere per speciem; ut unusquisque operum suorum merita digne adipiscatur sortis examine: uel iustus in requie, uel impius in erumna. Fundit igitur lacrymas; quoniam cum aduena in terram uenerit, demoretur et separetur a patria longo detentus exsilio. Considera nunc mihi illum Adam de paradiso eiectum, in castellum relegatum, spectantem unde deiectus sit, flentem ubertim; quia reminiscitur quid amiserit, quoue deciderit. Et ideo gratias agamus Deo, qui nos perpetuo exsilio liberauit, aperiens ianuam qua reuertamur ad patriam. Unde Apostolus 858 presumpsit dicere: Ergo iam non estis aduene atque peregrini; sed estis ciues sanctorum, et  domestici Dei .

37.  Hoc uolens recipere Dauid antequam Christus ueniret in terram, dixit: Remitte mihi ut refrigerer, priusquam eam, et amplius non ero; hoc est, hic mihi remitte, ubi peccaui. Nisi hic remiseris mihi, ibi remissionis requiem inuenire non potero; quod enim in terra ligatum manserit, ligatum manebit in celo, quod solutum in terra fuerit, solutum erit in celo. Propheta enim et predicator Ecclesie congregande, euangelico spiritu indulgentias Domini preuidebat; et precipienda apostolis ei Dominus reuelabat; immo hec erat [a 1Kb] uetus sententia, ut qui se ligasset in terris, uinctus migraret a corpore. Ideo Dominus, quod ante erat iudicii sui, dedit apostolis [b 1Kb] peccata remittendi equitate soluenda; ne  cito soluenda, diu ligata manerent. Denique audi dicentem: Tibi dabo claues regni celorum; et quodcumque ligaueris super terram, erit ligatum et in celo: et quodcumque solueris super terram, erit solutum et in celo . Tibi, inquit, dabo claues regni celorum, ut et soluas et liges. Hoc Nouatianus non audiuit, sed Ecclesia Dei audiuit; ideo ille in lapsu, nos in remissione: ille in impenitentia, nos in gratia. Quod Petro dicitur, apostolis dicitur. Non potestatem usurpamus, sed seruimus imperio; ne postea cum uenerit Dominus, et ligatos inuenerit  quos oportuit solui, commoueatur aduersus dispensatorem, qui ligatos seruauerit seruos, quos Dominus iusserat solui dicens, quoniam qui cognouit uoluntatem domini sui, et non fecit secundum uoluntatem eius, uapulabit multum: qui autem non cognouit et fecit digna plagis, uapulabit minus .

38. Merito ergo Dauid remitti sibi postulat quod sciebat non esse iis, qui secundum Aaron erant, sacerdotibus attributum: sed Euangelio seruabatur. Cui ergo non remittitur, in exsilio est, in peregrinationis iniuria perseuerat. Hic ergo petenda est uenia. Hic enim dictum est: Beati qui nunc fletis; quia ridebitis : hic locus est uenie postulande. Deploremus igitur in terris, ut mereamur indulgentiam. Nisi remissum peccatum hic fuerit, non habebimus requiem: si requies non fuerit, non erit  uita eterna: si uita eterna non fuerit, non erimus. Ideo petit remitti sibi, antequam eat, ut sit. Si enim remissum non fuerit, non ero, inquit, cum iis qui sunt, cum iis qui in paradisum merentur ascendere. Qui autem non est, consumetur cum descendentibus in lacum, qui in catenis et carcere fuerit derelictus.

39. Non ergo definitiue dicit: Non ero; quia alibi dicit: Psallam tibi in cithara, Deus sanctus Isrel. Gaudebunt labia mea cum cantauero tibi; et anima mea quam redemisti . De redemptione ergo presumit. Et alibi audi dicentem: Placebo Domino in regione uiuorum . Erit ergo qui placere presumit. Potest et sic intelligi; quia dixit: Aduena ego sum apud te in terra; et peregrinus, sicut omnes patres 859 mei; et ideo remitte mihi, ut  peregrinus esse desinam: remitte mihi exsilium, quo relegatus sum. Si remiseris antequam discedam hinc, non ero amplius exsul atque peregrinus. Cum enim tu remiseris, non ero peregrinus; sed ciuis ero sanctorum tuorum. Ero cum patribus meis, qui et 860 ipsi fuerunt ante peregrini, nunc uero iam ciues sunt. Ero domesticus Dei, ut penam non timeam, gratiam merear: per Dominum nostrum Iesum Christum, cum quo tibi est laus, honor, gloria, perpetuitas, cum Spiritu sancto a seculis, et nunc et semper, et in omnia secula seculorum. Amen.



IN PSALMUM XXXIX ENARRATIO.


 859 1. In superioribus psalmis penitentiam predicauit: deinde [a 1Kb] de patientia sua, et perturbatione  hominis est locutus: in trigesimo autem et nono psalmo, nouum annuntiat Testamentum; qui enim malorum penitentiam agit, exspectat. Sed non est  perfecti exspectare, sed exspectasse; nemo enim nisi qui perseuerauerit usque in finem, saluus erit.

 2.  Ideo addidit: Exspectans exspectaui Dominum. Ubi ergo hoc dicitur, nisi in Euangelio? in quo iam nobis qui exspectabatur, aduenit: in  quo iam nobis non Legis caligat umbra, sed ueritas fulget; quia Christus illuxit, qui exaudiuit deprecationes suorum, et eduxit nos de lacu miserie, et de luto fecis; ubi iam demersi tenebamur nostrorum uoragine peccatorum, et totus homo noster inherebat, nec poterat sese animus noster eruere, obrutus multiplicis labe flagitii. Gratias igitur Domino Iesu, unigenito Dei Filio redemptori nostro, qui nobis peccata omnia remissurus descendit e celo; ut nos de lacu ac limo istius mundi, et cenulenta quadam palude terrarum, de corpore quoque mortis huius eriperet, atque in carne sua statueret animi nostri interiora uestigia; ut confirmati in Dei uerbo, et per crucem Dominici corporis [a 1Kb] passionibus absoluti, ambulemus iam non in opprobrio dedecoris, sed in  remissione peccati. Confirmatus igitur et radicatus in Christo, supra petram sibi memorat pedum suorum statuta uestigia. Unde dicit Apostolus: Bibebant autem de consequenti petra: petra autem erat Christus . Petra, eo quod sitientes sequatur, confirmet labentes; ne sitientibus aqua desit, labentibus firmamentum.

3.  Exspectanti ergo mihi, Domine Iesu, aliquando uenisti, direxisti gressus meos in Euangelio, immisisti in os meum canticum nouum, quod est nouum Testamentum. Gaudentes iam canimus hymnum Deo nostro, quia nouarum uirtutum precepta cognouimus; ut nostra omnia relinquamus, Christum sequentes, et nostros diligamus inimicos. Nouos etiam hausimus mores; ut pro persequentibus nos,  precem Domino deferamus. Maledicentes ecce benedicimus. [b 1Kb] Nescimus opera nostra iactare, aut celare peccata. Angelorum etiam more nuptias refutamus.

4.  Quid multa? De illo erumnoso peccatore beatus homo factus est, iam non respiciens in istius mundi uarias uanitates. uanitas enim uanitatum, et omnia uanitas , totus hic mundus est; sicut dixit sapiens Salomon. Quid enim nisi uanum est ea sequi, que perseuerare non possunt; et omnia tamquam umbra pretereunt? Insanie 860 autem false, aut certamina ista bellorum, in quibus pro temporali possessione sanguis tantus effunditur: aut contentionum theatralium dissensiones: aut Circensium plena furoris studia declarantur: aut hereticorum doctrina feralis: aut pseudoprophetarum  in modum oraculorum celestium simulati gestus, uerba composita. Sic enim dicit propheta: Beatus uir cuius est nomen Domini spes eius: et non respexit in uanitates, et insanias falsas.

5. Sunt ergo et uere insanie, et forsitan prophetarum, qui in excessu mentis positi prophetabant, repleti Dei Spiritu, ut quibusdam insanire uiderentur; cum proprie salutis immemores, nudi plerumque  et excalceati, sicut Esaias sanctus, per populos currerent, uociferantes non que ipsi uellent, sed que a Domino iuberentur. Ex his igitur intelligitur affulsisse remedium salutis; quoniam qui exspectabatur, adest.

6. Exspectauit eum Adam de paradiso eiectus; ut longo liberaretur exsilio. Exspectauit eum in Ne iusto, qui ad semen futurorum est reseruatus; ut ex illo iustitie semina in hominibus pullularent. Ipsum putabat publice salutis auctorem, qui diluuio superstes esse meruisset. Ipsum sapientie principem, qui excoluisset uitem, et ex eius fructu inebriatus foret. Quid est enim uitis nisi sapientia? sicut aperuit nobis Dauid celestis interpres oraculi dicens: Uxor tua sicut uitis abundans in lateribus domus tue . Eo quod in ipso esset sapientie plenitudo, que exspectabatur in Christo, qui nouo repletus sapientie sacramento, quod oculus non uidit, nec auris audiuit, inusitatum nobis deferre mysterium properauit; ut nudus iaceret, et exuberantis sapientie pocula inaudita proflueret: ut obliti superiorum, in nouos mores, et nouam sobrietatem uite resurgeremus eterne; quo per stultitiam predicationis Deus agnosceretur, quem per sapientiam non cognouit hic mundus. Denique in figura illa dormientis et nudati patris, qui stultitiam risit, maledictus est: qui uenerati sunt, benedictionis gratiam sunt adepti. Ideoque qui mortem unigeniti Filii Dei, patris et creatoris omnium, ad offendiculum, aut opprobrium nostre fidei obiiciendam esse crediderint, peccatorum  suorum nexibus ad perpetuam maledictionis erumnam tenentur astricti: qui uero eam pro totius humani generis absolutione suscipiunt, uirtutis eterne presidio fulciuntur. Crux enim Christi Iudeis offendiculum, Grecis stultitia, ut Apostolus dixit : nobis autem qui credimus in Dominum Iesum, uirtus Dei atque sapientia est.

861 7. Exspectatus est in Moyse, [c 1Kb] cum siccasset et pertransisset undas maris, et impossibile uiribus humanis, pedestris uie aperiret in fluctibus iter: sequeretur petra, et uomeret aquas; ut sitientium patrum in medio deserti uiscera interna satiaret.

8. Exspectatus est, et in Aaron principe sacerdotum, qui inter uiuos ac mortuos medius stetit: et [d 1Kb] serpentem statuit luem mortis; ne a cadaueribus  defunctorum ad uiuentium transiret interitum. Quid enim tam proprium Christi, quam aduocatum apud Deum Patrem astare populorum, mortem suam offerre pro cunctis, repellere necem, uitam reformare perituris?

9. Exspectatus est et in Iesu Naue, et certe uenit, qui et potestatem suam et nomen accepit; ut et populum in terram repromissionis induceret, et uere  Iesu nomine uocaretur. Siccauit fluenta, conuertit amnem in suum fontem, solem statuit, donec consummaret in uirtute uictoriam. Sed adhuc figura erat ille, non ueritas. Denique uerus ei dux militie celestis effulsit, et adorauit eum iehsu Naue; quamuis adhuc nondum in corpore uerus astiterat, sed adhuc uenerat in figura.

10. Quando igitur uerus aduenit? Audi dicentem: Annuntiaui et locutus sum: multiplicati sunt super numerum. Sacrificium et oblationem noluisti, corpus autem perfecisti mihi. [a 1Kb] Tunc dixi, ecce uenio. In capite Libri scriptum est de me, ut faciam uoluntatem tuam: Deus meus, uolui. Quid euidentius quam quod cum Euangelii sui munere nobis iehsu uerus aduenit? Ipse locutus est, et innumeri credentium populi  congregati sunt, qui uix singuli ante credebant. Ipse uenit in carne, et cessauit sacrificium Iudeorum. Cessauit oblatio pro peccato, quia peccatorum remissor aduenerat. Non erat remedium necessarium Legis, ubi Legis Auctor astabat.

11. In capite Libri scriptum est de me. Scriptum profecto de Christo est in principio ueteris Testamenti quod uenturus esset, ut in redemptione hominum, Dei Patris faceret uoluntatem; quando scriptum est, quia Euam in specie Ecclesie ad hominis adiumenta formauit. Quid enim nobis in hac corporis infirmitate, et seculi istius perturbatione presidio potest esse; nisi sola Ecclesie gratia, qua redimimur: et fides nostra, qua uiuimus? In capite Libri scriptum est: Os de ossibus meis, et caro de carne mea.  Propter hoc relinquet homo patrem et matrem, et adherebit uxori sue; et erunt duo in carne una . Quis iste sit qui locutus est, aut de quo istud sit sacramentum, audi dicentem: Sacramentum hoc magnum est: ego autem dico in Christo et in Ecclesia . Unde et admonet  ut sic diligat homo uxorem suam, quemadmodum Ecclesiam Christus; quoniam membra sumus corporis eius, de carne ipsius, et de ossibus eius. Que igitur maior salus, quam esse cum Christo, et ei unitate quadam corporis adherere, in quo nec macula sit ulla, [b 1Kb] nec tortitudo peccati?

862 12. Scriptum est in capite Libri, quod Abel iusti placuit hostia Deo, displicuit oblatio parricide . Nonne aperte significauit Dominus  iehsu offerendum se esse pro nobis; ut in sua passione noui sacrificii gratiam consecraret, ritum populi parricidalis aboleret? Quid autem expressius, quam quod a sancto Patriarcha oblatus est filius, et aries immolatus est? Nonne aperte ostendit hominis carnem, que omnibus terrenis est communis animantibus, non diuinitatem unigeniti Filii Dei obnoxiam futuram sacre uulneri passionis?

 13. Scriptum est in capite Libri, uenturum hominem qui Potestatibus celestibus imperaret . Impletum est, quando Dominus iehsu uenit in terras, et angeli ministrabant ei; sicut ipse dignatus est dicere: Ex hoc uidebitis celos apertos, et angelos Dei ascendentes et descendentes ad Filium hominis .

14. Scriptum est in capite Libri: Agnus sine macula, mundus, maturus, masculus, anniculus erit uobis; et occidet eum omnis synagoga . Quis iste sit agnus, audistis dicentem: Ecce agnus Dei, ecce qui tollit peccatum mundi . Hic est qui occisus est ab omni populo Iudeorum: quem adhuc hostili odio persequuntur. Et illum quidem oportebat pro omnibus mori; ut in eius cruce fieret  remissio peccatorum, et sanguis ipsius mundi inquinamenta lauaret: sed ue illis qui auctorem salutis proprie negauerunt! Fecistis, inquit, consilium; sed non per me . Quomodo poterat probare parricidium, qui consilium non probabat? Et tamen quanta pietas! Abhorrebat quidem a consilio; sed si conuerterentur, remedium non negabat.

15. Scriptum est etiam, non solum in capite; sed in omni Legis complexione, uenturum hominem ad conseruandum hominum genus, qui omnia uellet que Deus uellet. Unde intelligis quoniam diuinitatis eiusdem est, qui eiusdem est uoluntatis. Unde etiam ad sacrificium passionis uoluntarius accessit, meritoque predixit: uoluntarie sacrificabo tibi .

16. Sed forte dicas: Quomodo in Euangelio dixit:  Pater, si possibile est, transfer a me calicem hunc, sed non sicut ego uolo, sed sicut tu uis . Et uidetur quidem esse distantia uoluntatis: uerum intelligimus aliud esse quod secundum unitatem diuinitatis exprimitur, ubi dicit: Ego et Pater unum sumus : aliud quod secundum hominis est locutus affectum, quem innuit cautum esse debere, nec presumere quod facile implere non possit; ne dum premium querit, incidat sacrilegium. Unde ait: Cum persequentur uos in hac ciuitate; fugite in aliam . Merito ergo et hic subiturus corporis passionem, cepit contristari, et mestus esse: et assumptis Petro et duobus filiis Zebedei: Tristis est anima mea , ante premisit; et subiecit postea: uigilate et orate,  ne intretis in tentationem. Spiritus promptus est, caro autem infirma . uides ubique eum secundum hominem loqui, secundum hominem orare, secundum 863 hominem tristem esse, secundum hominem dixisse: Pater meus, si possibile est . Quod utique non impossibile Deo; sed hominis est dubitare, Dei confirmare. Ideo promptiores assumpsit, quasi electos ultimi iudicii sui testes,  qui uerborum eius agnoscerent sacramentum. Denique alii dormiebant, isti soli fida mente uigilabant. Unde et per Hieremiam nondum suscepto corpore, ipse ait: [a 32Kb] Ego sicut agnus ductus sum, et nesciui . Quid est quod nesciat Sapientia Dei, que in arcano Patris semper est? Et ideo enarrauit omnia Filius Dei, quia Dei Patris ipse sapientia est. Quomodo presciuit se sicut agnum esse ducendum, et quo duceretur nescisse se dicit? Aut quomodo in superioribus per os ipsius Dauid ait: Deus, Deus meus, respice in me: quare me dereliquisti ? Quomodo derelinquitur a Patre Filius, qui ait: Et non sum solus; quia Pater mecum est ? Et alibi: Traditus sum, et non egrediebar ? Et alibi: Exsurrexi, et adhuc tecum sum ?  nisi ut aduertas quod hominum sensum exprimit, qui putant se a Domino suo, quando sunt in periculis, derelictos. Denique audi quod sequitur: Longe, inquit, a salute mea, uerba delictorum meorum ; hoc est, alia uerba sunt delictorum, alia sacramenta salutis eterne. Non preiudicant uerba uirtuti: suis uiribus substantia diuina fulcitur. Homo uidetur, homo auditur, Deus in operibus agnoscitur. Et tamen de hoc homine dictum est: Et homo est et quis cognoscet eum ? Quid est, quis? Non quo nemo, sed quo rarus, quo sapiens; sicut illud: Quis ascendet in montem Domini? Quis sapiens et intelliget ea ? Denique alibi: uir insipiens non cognoscit ea, et stultus  non intelligit hec . Et tu ergo cum legis Euangelium, [b 1Kb] quasi sapiens et non stultus cognosce que legis: illuminet te Sapientie fulgor eterne. uerba quidem sunt; sed et ipsa mundant, et ipsa illuminant, et ipsa confirmant, et ipsa uiuificant. Unde ait Petrus: Domine, ad quem ibimus? uerba uite eterne habes, et non relinquemus te .

17. Denique ut aduerteremus, quod secundum hominem locutus esset, paulo post dixit: Ecce appropinquat hora, ut Filius hominis tradatur in manus peccatorum . Et Iude osculanti ait: Iuda, osculo filium hominis tradis; hoc est, uenenum infundis osculo, quo gratia caritatis infunditur: osculo quod sacre pacis insigne est: osculo quo amicitia fida firmatur: osculo, quo fides sancta  signatur? Hoc ergo osculo tradis periculo, quem propter osculi commercium uenerari deberes? Et tradis filium hominis homo, qui propter hominum salutem descendit de celo? Sic enim scriptum est: Filius hominis qui est in celo, ipse est qui descendit e celo . Filium hominis tradis, qui te ex peccatore apostolum fecit: Filium hominis tradis, qui uenit, ut in sanguine suo omnium peccata  dilueret? Ego osculum non nego: ipse uideris, qui uiolaueris osculi sanctitatem. An non legisti quod utiliora sunt uulnera amici, quam uoluntaria oscula inimici ? Nec immerito grauiore telo tante dignationis percussus est Iudas, quam si eum fulmine perculisset. Denique patientiam Domini ferre non potuit, 864 [c 1Kb] qui maiestatem prodidit; adeo ut sibi ipsi tanti sceleris reatus non posset ablui. Itaque abiit, pecuniam refudit; hoc est, condemnauit auaritiam suam tante impietatis auctorem, pretium perfidie synagoge reddidit. Non excusatur proditor, qui penitentie locum inuenire non potuit; sed aceruatur sacrilegium Iudeorum, qui etiam proditoris uocibus arguuntur. Ille suum crimen agnouit dicens, quod tradiderit sanguinem  iustum: isti et pretium sceleris receperunt, et acrioribus studiis iustitie principem persecuti sunt. Ideo ad istorum omnium perpetuam condemnationem latro crucifixus absoluitur; quia ille Christum in suppliciis agnouit suis, quem isti in beneficiis non agnouerunt: et peccatum suum confessus est Christo, qui sciret ignoscere; quia in cruce sua regnum Domini mente conspexit, quod in conuiuio Christi Iudas uidere non potuit. Ideo precationem latronis uox secuta est celestis huiusmodi: Amen, amen, dico tibi, hodie mecum eris in paradiso . Tripudiabas, draco, quod apostolum subtraxeras Christo: plus amisisti quam sustulisti, qui latronem uides in paradisum esse translatum. Nemo est qui possit excludi, quando receptus est latro, minister tuus; et  eo peruenit, unde ipse deiectus es.

18. Subtexuimus ista propter illum uersiculum, quia dixit: Ut faciam uoluntatem tuam: Deus meus, uolui; hoc est, diuinitatis mihi tecum, Pater, una uoluntas est. Et quia una uoluntas, una substantia est; quia et inseparabilis maiestas, et potentia Trinitatis. Sed alia uox carnis, et tamen ad uoluntatem Dei et ipsa consensit dicens: Non quod ego uolo, sed quod tu uis . Et alibi: Si non potest hoc transire, nisi illud bibam, fiat uoluntas tua . Communis affectus est mortem timere, quam suscepit Christus; ut crucifigeret, sicut crucifixit, et carnem; mihi enim est luctatus, ut mihi uinceret. Etsi caro Christi fortis, nec peccato obnoxia; tamen peccata suscepit: infirmitates suscepit,  etsi nichil habuit quod doleret. Denique audi dicentem, quia pro nobis dolet  . . . donec eiiciat in ueritate iudicium . Non enim alteram carnem, sed hanc suscepit; ut Apostolus docet dicens: Oportet enim corruptibile hoc induere incorruptionem, et mortale hoc immortalitatem . Etsi de uirgine natus est et Spiritu sancto, tamen hominis est filius; quia homo uirgo.  Et ideo quod natum est ex carne, caro est: et qui natus est de homine, homo dicitur, mediator Dei et hominum, homo Christus iehsu.

19. Propterea incorruptibilis suscepit hanc carnem, ut faceret incorruptibilem: et immortalis, ut faceret immortalem. Si quis ergo eum sequitur, induet immortalitatem. Si quis uoluntatem eius facit, non morietur in eternum; sed dicit ei Christus: Hodie mecum eris in paradiso . Quid est, hodie? Hoc est, de nocte transisti, mecum eris in lumine. Noli tenebras formidare, quem eterna lux suscepit. Pulchre etiam subiunxit: Mecum eris in paradiso ; hoc est, noli dubitare de carne, et me in carne uidisti: noli timere, ne et tu cadas de 865 paradiso, sicut cecidit Adam; sed audi quia  mecum eris, quo presente, cadere non possis. Cecidit caro in paradiso, antequam susciperetur a Christo. Ibi eris susceptus, ubi et ille qui suscepit; quia non mentitus est dicens: uolo ut ubi ego sum, et illi sint mecum . Non recedet pastor a gregibus suis, licet iam lupum in paradiso timere non possis, cui dictum est: uidebam satanam sicut fulgur de celo cadentem . Ideo ante consummationem aduersarius deiicitur in incendium, catenis quoque perpetuis alligatur; ut tu iam nullas insidias pertimescas.

20. Et Adam ut caderet, a serpente deceptus est, et flexus est ab uxore. Ideo iam nulle in paradiso nuptie, sed omnes erunt sine celebritatibus nuptiarum, sicut angeli in celo. Non dixerat Ade: Mecum  eris; quia sciebat illum esse casurum, ut redimeretur a Christo. Felix ruina, que reparatur in melius. Ideo iam pius pastor, bonus negotiator gregem suum, et mercem propriam non reliquit. Erit quidem et adhuc in paradiso cum angelis pugna serpenti, donec deiiciatur: sed qui cum Christo est, timere non poterit. Adam cum Christo non fuit, quando deceptus est. Nam si cum Christo fuisset, et in eius preceptione permansisset, [a 1Kb] perire utique non potuisset. Non mansit in Christo, quia non in eius sermone permansit. Denique audi, qui maneat in Christo. Si manseritis, inquit, in me et uerba mea in uobis manserint; quodcumque uolueritis, petetis; et fiet uobis . Et infra: Si precepta mea seruaueritis, manebitis in mea dilectione .  uis scire, quia cum Christo Adam non erat? Dixit ei Dominus: Adam, ubi es ? Qui utique quasi absentem requirit, non diceret: Ubi es; si eum in se manere cognosceret. Sed quis eum absentem fecerit, audiamus. Absconderunt se, inquit, ambo a facie Domini . Omnes uidet Christus: sed qui se abscondit, absconditur; quoniam qui ignorat, ignoratur. Cognoscit enim eos Dominus qui sunt  ipsius. Ille omnes suos uult esse, quos condidit et creauit. Utinam, tu homo, non fugias, et te ipse a Christo non abscondas! Ille etiam fugientes requirit, et absconditos non uult perire, sed clamat dicens: Adam, ubi es? Hoc est, homo, ubi es? Ego te in lumine posui, tu tenebras requisisti.

21. Denique in paradiso, ubi semper matutinus erat dies, uesper est factus; quoniam omnia peccata tenebrosa sunt. Ideoque habes , quia audierunt uocem Domini Dei deambulantis ad uesperam in paradiso. Simul cognosce mysterium. Mane errasti: ad uesperam liberaberis. Quomodo enim uespera, ubi Christus est? Nam licet sedes eius supra celum celorum, tamen in sanctis suis Christus est. Quomodo ergo uespera ubi Deus est, cum Deus lux  sit? Denique Saulo in itinere lux refulsit, quando ei Christus occurrit. Unde etiam lumine Dei refulgente, cecatus est persecutor. Cur ergo cecatus; nisi quia non agnouerat Christum? Nam si cognouisset lucis arbitrum, non amisisset lumen oculorum. Denique et ubi 866 agnouit, recepit. Indicio est quod non agnouerit Christum, qui audita uoce: Saule, Saule, quid me persequeris ? respondit: Quis es, Domine ? Non quesisset quis esset, si cognouisset. Unde et Dominus quasi ignoranti dicit: Ego sum iehsu Nazarenus, quem tu persequeris. Durum tibi est aduersus stimulum calcitrare . Et ille dixit: Domine, quid me oportet facere ? uide congruentia utrimque magisteria. Medicus minatur, ut corrigat; terret, ut curet: eger primo medici  personam requirit, si sit idoneus a quo sanari se posse presumat; ubi medicine audiuit auctorem, remedium poposcit, salutem inuenit. Denique ab [b 1Kb] accedente non solum expulit cecitatem: sed etiam lucem quam non habuerat, accepit; ut Christum uideret, quem antea non uiderat.

22.  Sed uideamus sequentia; repetito tamen uersiculo, [c 1Kb] de quo uidetur esse tractatus: Ecce uenio, ut faciam uoluntatem tuam: Deus meus, uolui, et legem tuam in medio cordis mei. Bene nuntiaui iustitiam tuam in Ecclesia magna: ecce labia mea non prohibebo, Domine, tu cognouisti. Iustitiam tuam non abscondi in corde meo. De superiore itaque uersiculo intelligimus: Ecce uenio non solum ut uoluntatem tuam faciam; sed etiam legem tuam in  medio cordis mei. Alii habent: In medio uentris mei. Est enim uenter et mentis, [d 1Kb] qui semina concipit sensuum; de quo Esaias dixit: In utero accipimus, et parturiuimus spiritum salutis . Hoc utero parturiuit et Paulus, qui ait: Filioli mei, quos ego parturio, donec formetur Christus in uobis . Christus ergo non in uentre corporeo, sed in anime quodam uentre formatur. Hoc uentre Apostolus  genuit; sicut scriptum est: Ego uos per Euangelium genui . Ideo alii bene habent: In medio cordis; alii: In medio uentris; ut interioris hominis uentrem intelligas, qui in medio esse cordis accipitur: in quo naturalis legis prescripta seruamus; que non solum custoditur, sed etiam fit in cordibus nostris. Unde et scriptum est, quia non solum auditores legis iusti sunt apud Deum; [a 1Kb] sed etiam factores legis iustificabuntur . Sunt enim qui naturaliter ea que legis sunt, faciunt; sicut gentes que legem non audiunt [b 1Kb] et sibi lex sunt, qui cognita sibi legis precepta conseruant. Ergo quasi gentilis populi congregator, personam nostram suscepit hoc loco Christus; ut diceret facere se legem in medio cordis sui. Siquidem populus nationum legem  quam non audiuit, impleuit; ut agnosceret Christum quem populus Iudeorum qui legem acceperat, non recepit, nec cognoscendum putauit; quia scriptum est: Agnouit bos possessorem suunt, et asinus presepe domini sui: Isrel autem me non cognouit . Hic ergo credentium uenter est, in quo Spiritus sanctus operatus est, et eum semine spiritali implere consueuit; sicut testificatur in Euangelio Dominus iehsu, qui ait: Qui credit in me, sicut dicit Scriptura, flumina de uentre eius fluent aque uiue . Ex illo flumine ista sunt flumina, de quo legimus: Fluminis impetus letificat ciuitatem Dei . De quibus ergo fluunt huiusmodi flumina spiritalia, 867 de his bene dicitur : Eleuauerunt flumina, Domine, eleuauerunt flumina  uocem suam. Eleuabunt flumina fluctus suos a uoce aquarum spiritalium, que supra celos Deum laudant.

23. Qui eleuauerit uocem suam, hic potest dicere: Bene nuntiaui iustitiam tuam in Ecclesia magna. Quid est quod addidit, magna; nisi quia fuit ante non magna? Que est magna, nisi de totius orbis terrarum partibus congregata; quando ab oriente et occidente, septentrione et meridie populi gentium sunt uocati? Alibi tamen legimus magnam Ecclesiam: Confitebor tibi, Domine, in Ecclesia magna: in populo graui laudabo te . Ibi ergo Ecclesia magna, ubi populus grauis; hoc est, non inquietus et mobilis, qui sedit manducare et bibere, et surrexit ludere. Grauis populus est qui fidem Deo suo seruat,  et qui non aliqua leuitate mutetur: neque nutet et fluctuet, sed caritate sit fundatus in Christo; ut possit dicere: Confido enim, quia neque mors, neque gladius, neque tribulatio separare me possit a caritate Dei, que est in Christo Iesu .

24. Qui autem predicat in Ecclesia magna, non abscondit iustitiam Dei in corde suo; sed exaltat uiribus uocem suam, annuntians Christum. Non timet eum coram populo predicare, non erubescit crucem eius; sed gloriatur in illa Domini passione. Non sequitur litteram Legis; sed eruit profunda mysteria, quibus reuelet Domini Iesu gloriam: quem Lex significauit esse uenturum ad Ecclesiam, 868 que magna est congreganda. Iustitia igitur fides est.  Denique credidit Abraham Deo, et reputatum est ei ad iustitiam. Ecce labia mea non prohibebo, Domine, tu cognouisti . Sic et alibi: Tu cognouisti sessionem meam, et resurrectionem meam .

25. Ad Patrem dicit: Iustitiam meam non abscondi in corde meo: ueritatem tuam, et salutare tuum dixi. Totus ex persona Christi psalmus iste est; ideo iustitiam meam dicit: licet non arroganter et homo possit dicere iustitiam suam, qui Deo credit, et fidem suam sibi reputari ad iustitiam confitetur. ueritatem et misericordiam diligit, qui fidem predicat ueram, et peccata dimittit. Ideo enim Christus aduenit, ut fidem statueret, remissionem tribueret peccatorum.

26.  Et quia ex persona Saluatoris totum  hunc esse diximus psalmum; ne forte dicant apollinariste: [c 1Kb] Ecce corpus, dixit, preparasti mihi , non etiam animam; audiant in inferioribus psalmi huius dicentem: Confundantur et reuereantur simul, qui querunt animam meam, ut auferant eam.

27. Hec sunt que in hoc psalmo difficiliora arbitrati sumus: reliqua plana et facilia, [d 1Kb] nec indiga esse interpretationis existimauimus; cum si in Tractatum incidant, in alio psalmo in quo uidentur esse repetita, rectius prosequemur, fauente domino Iesu: cui est laus, honor, gloria, perpetuitas a seculis, et nunc et semper, et in omnia secula seculorum. Amen.



IN PSALMUM XL ENARRATIO.


867 1.  Bono ordine, qui in superiore  psalmo dixit: Ecce uenio ; in hoc iam uenit, et patitur: et ideo quadragesimus psalmus inscribitur, quia quadraginta diebus ieiunauit Dominus iehsu, ut eo numero consummaret hominis qui perierat, perfectionem. Sicut enim per appetentiam  interdicti fructus amiserat gratiam, ita per ieiunium  reparari eius uirtutem oportuit; ut qui perierat in Adam, repararetur in Christo. Ideo ergo, in finem; quia ipse finis est spei nostre, ad ipsum studia nostra diligimus, ad ipsum uota nostra conferimus; quia ipse est plenitudo, ipse est consummatio uniuersorum,  ipse omnium summa uirtutum. Ideo, ipsi Dauid; quasi ei qui solus ex omnibus in sua carne nostra peccata suscepit, qui solus Dei Agnus peccatum totius mundi abstulit, qui solus chirographum decreti, sanguinis sui effusione deleuit, et tulit de medio, atque suffixit cruci: quasi sapientia sciens quomodo uetus peccatum mundi solueret: quasi redemptio, quomodo hominem renouaret a culpa: quasi sanctificatio, quomodo cum sanctificaret ad gratiam. Hic ergo titulus, hoc principium.

2.  Beatus qui intelligit super egenum et pauperem. Aperi aures tuas, qui incipis sacramenta Dominice cognoscere passionis. Ideo tibi dicitur: Qui habet aures audiendi, audiat . Ideo surdo illi et muto aures et labia tetigit Dominus in  Euangelio ; ut sciret quid audiret in mysterio, quid etiam loqueretur, et quando loqueretur. Neque enim otiose scriptum est: Dominus mihi dedit linguam eruditionis; ut scirem quando oporteat sermonem dicere . 868 Scire ergo debes quid audias, scire quid loqui debeas, scire etiam quando loqui debeas.

3. Audi ergo dicentem: Beatus qui intelligit super egenum et pauperem. Beatus quidem qui compatitur pauperi, qui haurit eius necessitates, scit quid mali inopia afferat indigenti: sed quid sibi uult istud exordium in Domini passione? uerum est quidem quod propter pauperes passus est; sed tamen ipse corripuit Iudam dicentem de illo unguento, quod effuderat Maria super pedes Christi: Potuit hoc uenumdari  trecentis denariis, et dari pauperibus . Idem et ceteri apostoli senserant, sed alio affectu: ille per auaritiam, isti per misericordiam; Iudas enim furto prospiciebat, discipuli pauperum alimonie consulebant. Quibus in commune respondit: Sinite illam, ut in die sepulture mee seruet illud. Pauperes enim semper habetis uobiscum, me autem non semper .

4. Ergo alius intelligendus est hic beatus, qui intelligit super pauperem. Hic de fide dicit, alibi de misericordia. Prior ergo fides, secunda misericordia. Cum fide, pretiosa misericordia: sine fide, nuda; sine fide, instabilis. Fides enim uirtutum omnium stabile fundamentum est. Beatus ergo qui intelligit super Christi inopiam et paupertatem, qui propter  nos pauper factus est, cum diues esset: diues in regno, pauper in carne; quia suscepit hanc pauperum carnem. Pauperes enim facti sumus nimis, qui uirtututum exuuias pretiosas fraude serpentis amisimus,  exclusi de paradiso, eiecti de patria, in exsilium relegati, ipso quoque nudati corporis integumento, quod antea uirtutum 869 septa muniebant, postea delicta nudarunt. Si ergo egenus et pauper in carne, utique egenus et pauper in carnis istius passione. Non ergo in diuitiis suis, sed in nostra passus est paupertate. Ideoque non plenitudo diuinitatis, que in illo corporaliter habitat, ut Scriptura testatur , sed caro passa est. Hoc intellige, hoc persequere, id tene, ne dicatur tibi: Noluit intelligere super mendicum et pauperem. Nam si hic dubitas, certe in illo psalmo qui aduersus proditionem Iude ex persona dicitur Saluatoris, de illo uersiculo dubitare non poteris, in quo ait: Et persecutus est hominem inopem et mendicum . Intellige  ergo in paupertatem Christi, ut diues sis; intellige in infirmitatem eius, ut accipias sanitatem; intellige in crucem eius, ut non erubescas; intellige in uulnus eius, ut uulnera tua cures; intellige in mortem eius, ut acquiras uitam eternam; intellige in sepulturam eius, ut inuenias resurrectionem.

5. Sed forte dicas: Quomodo diues in paupertate Christus? Etsi mihi ingenium deficiat, tamen non deficiunt diuinarum subsidia lectionum; cum dixerit Apostolus: Quoniam Dominus iehsu pauper factus est, cum diues esset; ut uos eius inopia ditaremini . Que ergo ista paupertas, que diuites facit? Consideremus eam, intendamus in ipsum uenerabile Sacramentum. Quid purius potest eo esse atque simplicius? Non taurino quisquam perfunditur sanguine [a 2Kb] ,  ut sacra dicuntur habere gentilium: non hircorum atque arietum cruore peccator lauatur , sed exiet, inquit , aqua cum delectatione de fontibus Saluatoris: et paratur in conspectu tuo mensa celestis, et poculum inebrians quam preclarum est ! He sunt diuitie simplicitatis, in quibus est Christi pretiosa paupertas. Est et in moribus paupertas bona; unde et Dominus dixit: Beati pauperes spiritu . Et in Psalmis inuenimus quia Dominus humiles spiritu saluabit . Est et in [b 1Kb] collatione tenui paupertas abundans, si abundet fides. Unde Apostolus ait: Et profunda paupertas eorum abundauit in diuitiis simplicitatis eorum .

 6. Ut autem et ex aliis uocibus eius intelligamus, quia ipse se pauperem dixit, habemus alibi scriptum: Pauper et dolens ego sum ; hoc est, quia pro nobis dolet, ut legimus , neque  enim in se habuit quod doleret. Sicut ergo pro nobis dolet, ut Esaias interpretatus est, qui eum uidit in spiritu: pro nobis utique tristis erat; iuxta quod animam suam tristem appellauit usque ad mortem, tamen non propter mortem: et carnem dixit infirmam, que mortis subiacuit infirmitati; ut aculeum mortis infringeret, quo nos in die iudicii liberaret, quam non perfunctorie malam dixit.

7.  Sic enim subtexuit: In die mala liberabit eum Dominus; quoniam amara uidetur, que plures 870 adiudicat pene. uia enim uirtutis angusta est, lata delicti; ideo rariores in uirtute ambulant, plures in flagitio uersantur. Quo fit ut inferior eorum sit numerus, qui premia remunerationis accipient, quam qui ob pretium grauium peccatorum sortem aduersam  iudicii reportabunt. Quasi dolens igitur dixit malam iudicii diem. Nam si angeli in unius peccatoris absolutione letantur; quanto magis homines in tantorum condemnatione hominum macerabuntur! Et bene dolet pro ea oue, quam humeris suis ipse reportauit, et ad ouile suum reuocauit errantem. Affectu nostro loquitur Dei Filius; quia nobis dies iudicii acerba est, quam timemus. Omnibus mala uidetur, quia plena terroris est: qua Deus non solum forensia hominis, sed etiam occulta diiudicat: qua cogitur unusquisque aperire quod fecit, aut quod sensit. Ideoque multi damnantur, pauci coronantur. Sed etiam ipsi qui coronantur, dolebunt; iusti enim coronabuntur: iustus autem quasi suam putat fratris erumnam. Et quis ego sum qui de illa iudicem, qua homo angelorum  conciliis inseretur? Ipsius Domini audiamus sententiam: ueniet, inquit, hora, in qua omnes qui in monumentis sunt, audient uocem Filii hominis; et procedent qui bona fecerunt, in resurrectionem uite: qui uero mala egerunt, in resurrectionem iudicii . Iudicabuntur ergo qui mala egerunt: et ideo mala dies et aspera ab ipso iudice nuncupatur; ut scias quia ipse nobis compatitur in Euangelio, qui compassus est in prophetis.

8. Sed etiam sic possumus accipere: In die mala, hoc est, in tempore malo; mundus enim in malo positus est. Et ideo mali dies istius mundi, et abundat diei malitia sua. Non mediocre est, ut hic liberemur ab insidiis peccatoris. Qui fuerit hic liber a crimine, ibi erit liber a pena, et seueritatem iudicii  subire non poterit.

9.  Et ideo uotis opus est et precibus quotidianis, et [a 56Kb] aduocatione Principis sacerdotum, de quo dicit Ioannes Euangelista: Aduocatum habemus apud Patrem Dominum Iesum, et ipse est deprecatio pro peccatis nostris . Hic ergo aduocatus noster, et deprecatio pro peccatis totius seculi orat pro eo qui intelligit et credit in Christum, et dicit: Dominus conseruet eum, et uiuificet eum, et  beatum faciat eum. Conseruet a periculis, uiuificet tamquam in mortis tenebris constitutum, beatum facere bonorum operum accessione dignetur.

10. [b 1Kb] Et emundet, inquit, in terra uitam eius . Bene addidit, in terra; quia nisi hic mundatus fuerit, ibi mundus esse non poterit. uel certe hoc modo: Emundet in terra. Quomodo enim quis mundus in luto; cum terra eum obliniat? Ergo Domini manus est necessaria, que fecit de terra corpus; ut ipsa mundare dignetur.

871 11.  Et non tradat eum in manus inimici eius. Quis est inimicus; nisi leo ille qui circuit rugiens, querens quem deuoret? Alii habent Greci: Et non tradat eum in animas inimicorum eius. Animas pro manibus posuit: eo quod inimicorum  anime bonis insidientur, et cogitationibus suis iustum conentur euertere. Dicuntur et anime pro hominibus. Omnes anime septuaginta, que descenderunt in Aegyptum . Ideo et Dauid maluit Dei se committere potestati, quam insidiis inimicorum, qui parcere sua uoluntate nescirent.

12.  Sequitur: Dominus opem ferat illi supra lectum doloris eius: uniuersum stratum eius uersasti in infirmitate eius. Quis est lectus doloris, nisi caro infirmitatis? Et bene lectus doloris, quia corpus est mortis, de quo se liberari deprecatur Apostolus ; ut tamquam de tumulo quodam possit adsurgere, in quo egra iacet anima, et quasi quodam decumbit in lectulo. Symmachus, lectum miserie, dixit: Aquila, grabatum miserie: expressius  Septuaginta uiri, lectum doloris, putauerunt esse dicendum. His ergo uersiculis utendum est apud eos, qui diutius infirmitate corporis detinentur; ut habeant medicinam Dei, quo sani esse mereantur. Lectus ergo anime caro infirma est, cuius egritudini anima nostra compatitur, que si habeat adiutorem Dominum, dicit ei: Surge, tolle lectum tuum, et uade in domum tuam . Quo confortatus Dei uerbo qui eger erat, surgit et tollit lectum suum in quo iacebat, et redit in statum pristinum sanitatis. Hoc est in domum suam regredi, ut habitet in domicilio robustissime ualetudinis. Qui habitat, regit: qui regit, uirtutis habet sibi gratiam suffragantem. Sed etiam stratum omnem uersat Dominus in infirmitate languentis, cui adesse dignatur. Quod uersatur,  statum mutat, aut ex sanitate in egritudinem, aut ex egritudine ad sanitatem. Hic ergo qui egrotat, uersat se ad remedium sanitatis.

13. Sic ergo Dominus iehsu, etsi uulneratus est propter peccata nostra, tamen non in illa infirmitate permansit; sed se ipse uersauit in melius ad uniuersorum salutem. Itaque passione infirmitas est soluta, mors resurrectione. Sicut ergo se ipse uersauit ad populorum redemptionem, nec sensit aculeum mortis,  aut uulneris infirmitatem: sic eum qui in se credit, etsi grauiter egrotantem, ut a morte liberet, uersat ad uitam. Omnem ergo stratum, hoc est, uniuersorum hominum infirmitatem in sua infirmitate uersauit. Suscepit enim infirmitates omnium in sua carne, erexit se in crucem, et uersauit omnium infirmitates in sui corporis infirmitate. Unde dicit Esaias: Liuore eius nos sanati sumus . Habent hoc luctatores, ut se subiiciant iis quibus congrediuntur atque luctantur, ut opprimi posse uideantur; et subito [a 1Kb] cum superati estimantur elidunt, et quadam arte se uersant, ut effundant superiorem. Cadit qui portabatur, et is qui portabat, superior inuenitur, ut sternat urgentem. Spiritali itaque palestra Dominus iehsu onera nostra suscipiens in illa se  passionis sue congressione subiecit; et in infirmitatis specie, ut eum aduersarius hominem parem ceteris iudicaret, quem facile posset opprimere, diuinitatis arma deposuit, humanitatis 872 tegmen assumpsit. Securus uictorie propius tentator accessit: in costa eum telo militis uoluit uulnerare, reputans et hunc sicut Adam per costam posse prosterni. Sed uulneratus latere Dominus iehsu uitam produxit e uulnere, euacuauit omne peccatum, deiecit aduersarium, cui mortem latronis eripuit; et in illa morte, in illa sui corporis sepultura cum estimaretur oppressus, elisus sua se uirtute uersauit: cecidit aduersarius, Dominus resurrexit.

14.  Sequitur: Ego dixi: Domine, miserere mei: sana animam meam, quia peccaui tibi. Potest  et ex persona regis Dauid hoc dici, qui uidens in spiritu tantam uictoriam et gratiam Christi, petit ut in illa remissione peccatorum omnium et sui misereatur; quoniam ipse, etsi legibus quasi rex, non teneretur humanis, Deo tamen obnoxium se pro peccatis suis esse cognoscit. Confitetur ergo peccatum suum; ut accipiat remissionem, et generalis indulgentie munus inueniat. Potest et ex persona Saluatoris hoc exprimi, qui nobis misericordiam Dei postulat, et peccasse se dixit, quia pro nobis peccatum factus est. Simul nos docet, cum in aliquo sumus aduersus inimicos Dei certamine constituti, ut Dei imploremus auxilium: ipsi peccata nostra fateamur, et tunc maxime cum urgemur et terimur, cum dolore et amaritudine nos prosternamus, ne tacuisse uideamur;  quo medicina citius nostris uulneribus deferatur, ut sanati aduersario resistamus. Quomodo enim potest congredi uulneratus? Unde discimus, quia peccatorum nostrorum aculeis uulneramur? uulnus medicum querit, medicus confessionem exigit.

15.  Hinc quoque magis ac magis aperire  Saluator sacramentum sue incipit passionis, quod cum Euangelio concordare non dubium est. Nam maledicebant ei Iudei, mortem eius expetebant, insidiabantur, urgebant, crescentem quotidie gloriam eius operis non ferentes. Hoc ergo prophetia annuntiat, quod in Euangelio completum est: Inimici mei dixerunt mala mihi: Quando morietur, et peribit nomen eius? Amentes, qui uite auctorem mori posse credebant: sed uota eorum Ecclesia destruebat, credens quod etiam mortuus secundum corporis conditionem, suum nomen augeret; et ideo psallebat ei dicens: Memor ero nominis tui in omni generatione et generationem . Repetebat: Unguentum exinanitum est nomen tuum . Morientur illi, qui te mori posse presumunt:  non moriar ego, que te noui uite arbitrum, salutis auctorem. Nouimus enim quod tempore passionis et resurrectionis orabant discipuli congregati; quando eis Maria Magdalena resurrexisse Dominum nuntiauit, et quando eis, clausa ianua, Dominus se in corpore resurrectionis ostendit, quando Thomas uulnera eius uidit, et credidit. Insultabant ergo Iudei quasi mortuo: sed Dominus uiuentem se apostolis reuelabat. Cum ergo dicerent Iudei: Ecce mundus totus post eum abiit ; cum dicerent quia mirabilibus operibus suis seducit populum; quid aliud dicebant, nisi: Quando morietur, et peribit nomen eius? Et ideo in eius passione clamabant: Tolle, tolle a terra talem hunc: crucifigatur, crucifigatur . Factum est quod 873  petebant, sublatus a terra est, resurrexit, ad celum ascendit, et regnum suum [b 1Kb] de nobis paradisi sedibus reformauit.

16.  De Iuda quoque proditore euidens prophetia subtexitur in his uersiculis, qui sequuntur: [c 1Kb] Et egrediebatur ut uideret, uana locutus: cor eius congregauit iniquitatem sibi. Egrediebatur foras, et loquebatur. Sic distinctum Grecis in codicibus in uenimus. Ingrediebatur ergo Iudas querens prodere Saluatorem, ut uideret quid ageret, quidue loqueretur; ut eum caperet in sermone, et Iudeis annuntiaret: sed nichil inueniebat, qui nichil intelligebat. Bene ait Scriptura  [d 1Kb] quia intus cum Iesu non erat, qui de doctrina eius recesserat, et institutiones eius reliquerat. uolebat intrare, sed penetrare non poterat;  quia eum sua excludebat perfidia. Omnis enim impudicus, aut auarus, aut immundus  non habet hereditatem in regno Christi et Dei. Non solum ergo ingredi moliebatur, et non ingrediebatur; sed etiam uolebat uidere, et non uidebat. Denique loquebatur iehsu in parabolis, sed  non audiebat Iudas. Denique diuina non uidebat mysteria; non enim omnes audiunt uerbum Dei, qui sibi uidentur audire. Nam si omnes audirent, non diceret iehsu: Qui habet aures audiendi, audiat . Et ideo quia non audiebat, neque uidere poterat, loquebatur uana pro ueris, et putabat quod Iesum falleret dicens: Potuit hoc uenundari, et dari pauperibus ; cum furtis suis, non pauperibus prouideret, [a 1Kb] appellans rabbi. Nam quomodo doctorem appellabat a cuius magisterio deuiabat; cuiusque cor  congregabat sibi et augebat iniquitates? Sibi enim erat iniquus, sibi iniustus, sibi delinquebat, qui intra se dolum meditabatur, qui latere non poterat. Non enim circum ueniebatur iehsu, qui prodebatur uolens,  et testificabatur: Unus ex uobis me tradet . Denique confessus est Iudas, dicens: Numquid ego sum, rabbi? Et Dominus ait: Tu dixisti . Nec sic intellexit Iudas quod cognosceretur. Nam si intellexisset, non prodidisset.

17. Sed nichilominus, et egrediebatur foras, et loquebatur. Aptus uersiculus aduersum eos qui secretum alicuius produnt. Pulchre ait: Egrediebatur foras; foris enim lupi, foris predones: intus Moyses in nube cum Iesu, foris Iudei: intus Zacarias sacerdos in templo, foris multitudo: intus Spiritus sanctus in cordibus nostris clamat ad Patrem, foris aduersarius noster sicut leo peruigilat ad rapinam: foris infideles, intus fideles. Et ideo eos qui foris sunt, iudicabit Deus: eos autem qui intus sunt, Christus absoluit.  Egrediebatur igitur Iudas, et loquebatur. Egrediebatur de fide: egrediebatur de concilio et numero apostolorum; egrediebatur de conuiuio Christi ad latrocinium diaboli: egrediebatur de gratia sanctificationis ad laqueum mortis, qui uana ad perfidos loquebatur: egrediebatur foras, qui uite interne mysteria relinquebat; egrediebatur, qui Scripture interiora non nouerat. Si 874 enim scisset, intellexisset dicentem: Numquid qui dormit, non adiiciet ut resurgat? Intellexisset etiam illud: Tu uero homo unanimis, dux meus et notus meus, qui semper mecum dulces capiebas cibos, in domo Domini ambulauimus cum consensu . Non intellexit ergo hunc psalmum, non centesimum atque octauum, non alios, non alia testimonia Scripturarum. De quo bene  Euangelista dicit Ioannes, et ceteris infidelibus: Ex nobis exierunt, sed non erant ex nobis. Si enim ex nobis fuissent, nobiscum mansissent .

18.  Non manebat ergo cum apostolis proditor, qui foras exibat, et cum perfidis susurrabat. Quo uerbo usa est Scriptura diuina, demonstrans sine auctoritate esse perfidiam, que timet quod loquitur, deprehendi. Fideli autem dicitur: Exalta uiribus uocem tuam . En quo deciderat apostolus Iudas, qui missus erat fidem gentibus pleno auctoritatis preconio predicare; ut in aurem insusurraret insidiatoribus magistri sui, quod timeret  audiri. Nonne iudicio suo se ipse damnauit? Sed erubescebat audiri, quod facere non timebat: erubescebat; quia aduersus uite sue, sanctificationis, et honoris auctorem cogitabat mala: nec gratiam beneficiis rependebat, sed mala pro bonis bono referebat magistro; quod etiam seculi homines damnare consueuerunt: erubescebat ingratus deprehendi, erubescebat auarus uideri; cum pro pecunia auctoris sui salutem proderet: erubescebat uideri perfidus. Similiter et Iudei qui aduersus fidei magistrum falsos testes perfidi subornabant, ut dicerent eo quod predicasset templum Dei quod Salomon condidit, destruendum; cum ille de templo sui corporis significasset: Soluite hoc templum, et in triduo suscitabo illud ; uere foris erant, qui a cognitione  uerbi celestis erant exclusi.

19.  uerbum, inquit, iniquum proposuerunt aduersum me; id est, illicitum, et contra ius et fas sermonem proposuerunt, mihi facientes de humano sanguine pactiones, quem sceleratissime uendidit Iudas: Iudei quoque emendum non minore scelere crediderunt, uanissimi homines; quasi qui dormit, inquit, non adiiciat ut resurgat . Quid sit adiectio, consideremus.

20. Naturale est omnibus terrenis animantibus, et uolatilibus celi, et piscibus maris nasci et mori: homini uero quem pretiosiorem ceteris terre animantibus Deus fecerat, hanc precipue contulit gratiam, ut mortuus reuiuiscat. Hec ergo adiectio dicitur ad renouationem uite superioris. Denique et Ezechie  regi cum prescripsisset Dominus, quod uite sue tempus implesset: et per Esaiam mandasset, ut ordinaret domum suam; quia moriturus esset: atque ille orasset ad Dominum, et fleuisset fletu magno; misertus Dominus mandauit ei: Ecce adiicio ad tempus tuum annos quindecim . Et alibi sanctus Dauid ait: Dies super dies regis adiicies annos eius . Inuentum ergo homini quod addatur: Deo autem addi nichil potest; quia scriptum est: Non est adiicere, neque minuere, 875 in quo perfecta et plena sunt omnia . Etsi Christus resurrexit, utique in eo quod assumpserat, resurrexit, in quo plenitudini diuinitatis eius nichil uel decedere potuit, uel accedere. Deus enim incorporeus et immortalis est, cuius summa natura, et plenitudo  uirtutum sine ulla carnis accessione signatur. Caro autem dispensationis in Christo est, quam miserationis titulo, et pietatis iure suscepit; ut captiuam redimeret, ablueret contaminatam, mortuam resuscitaret. Et pulchre ait: Numquid qui dormit, non adiiciet ut resurgat? Non dixit, non adiicitur; sed, non adiiciet ut resurgat; eo quod ipse se Dei Filius resuscitauit; sicut supra diximus dixisse eum Iudeis: Soluite hoc templum, et in triduo excitabo illud . Adiectionem accepit caro, quasi sumpta de homine, suscepta de uirgine: sed quasi Deus adiectionem ipsam operatus est, qui uirtute propria resurrexit;  ut esset sue resurrectionis operator. [a 1Kb] Ut autem intelligas quod et Pater Filium, et Filius ipse se resuscitauerit, agnosce operationem illam diuine fuisse uirtutis; quia Patri et Filio una uirtus, communis operatio; quandoquidem una atque eadem substantia Trinitatis est.

21.  Sed quid ego ceteros arguo ? quid mirum si populus me non cognouit, et cruci adiudicauit; cum apostolus meus mercedem proditionis exegerit, cum conuiua meus mortem meam uendiderit? Etenim homo pacis mee, in quem speraui, qui edebat panes meos, ampliauit super me supplantationem. Aliqui Iudam excusandum putant; quia refudit pecuniam quam [b 1Kb] pro mercede proditionis acceperat: sed ecce quia ultra Iudeorum  condemnatur infidelitatem; cui enim plus datum est, plus exigitur ab eo. Quid, inquit, de aliis querar? Homo pacis mee, cui pacem meam dederam, pacem meam relinquere uolueram, persecutoribus deductis me tradidit, et fefellit me, in quem speraui. Numquid ignorauit proditorem sui futurum, de quo ante predixit: Unus ex uobis me tradet ?  Non utique; sed quo amplius condemnaret eum, de fide eius sperasse se dixit. Aquila, confisus eram, dixit: Symmachus posuit, confidebam. Plus enim grauamus eum in quo plurimum spei uel fiducie habuisse nos dicimus; si postea spem nostram opinionemque destituit.

22. Simul ostendit quanta uis diuine sanctificationis  sit, que excludat malitiam, et deprauatum emendet ingenium; si forma propositi melioris accedat. Quantos scimus esse conuersos? Mutatus est Zacheus ille publicanus, et ad questum auaro intentus affectu, qui postea quadrupla redhibitione soluit errorem, condemnauit in se auaritiam, temporis superioris abiurauit lucra, compensauit in pauperes, si deesset exactor. Latro ipse nequitiam suam proposito meliore mutauit, agnouit in cruce Christum, confessus est 876 Dei Filium, regem uoce propria nuncupauit. Quo tempore iusti plerique nutabant, ipsi certe latebant apostoli: carnifex ipse centurio non negauit. Quid de tempore Euangelii loquor? Rahab meretrix erat, que perfidie atque intemperantie se alebat stipendiis; tamen ubi exploratores uidit  quos miserat iehsu Naue, fidem induit; et periculo imminente, iustitiam reseruauit; nec susceptos prodidit, sed fideli humanitate protexit. Ideo ergo sperasse se dicit; quasi iure presumpserit, ut apostolus superiora deponeret, [c 1Kb] meliora sequeretur:  et qui sanctificandi alios munus acceperat, ipse in se sanctitatis gratiam custodiret, et sinceritatis inhereret officiis. Bene, ait, speraui; quia homini dedit eligendi arbitrium, quid sequatur. Posui, inquit, ante te bonum et malum . Si malum elegeris, non natura delinquit, sed eligentis affectus. Si unusquisque hominum condemnatur qui malum elegerit; quid de Iuda dicimus, qui prodidit eum cui copulabatur suauitate conuiuii?

23. Qui edebat, inquit, panes meos, ampliauit super me supplantationem. Quid est quod addidit, panes meos? Potuit dicere: Qui edebat panes mecum; nisi illam intelligas, que specialis est Christi, hoc est, uerbi celestis alimoniam; non enim in solo pane uiuit homo, sed in omni uerbo Dei . Denique  alibi dicit: Qui semper mecum dulces capiebas cibos . Quibus uersiculis bene utimur aduersus eos qui necandos esse crediderint, cum quibus uidentur epulati. Gentiles hoc custodire memorantur, hostes plerumque, latrones etiam; ut parcant iis cum quibus [d 12Kb] recordentur se iniisse conuiuium: fere quoque ipse pabulorum societate mitescunt. Unde propter huiusmodi affectum gratie conuiualis, si uerba consideremus, non otiose dulces cibos dixit. Quomodo enim dulces, qui cito corrumpuntur? Sed uide ne dulces cibos dixerit uerba uite. Hos enim cibos nulla amaritudo corrumpit, nulla mortis corruptela contaminat. Unde et semper dixit. Non enim semper edere quis poterat. Semper autem uerbo Dei possumus inherere, et noctibus et diebus,  si in lege Dei die et nocte meditemur.

24. Quid est etiam, ampliauit? Grecus dixit, hoc est, magnificauit. Utrumque nobis exposuit Dominus quod mouere nos posset, dicens in Euangelio: Qui manducat mecum panem, leuauit super me calcaneum . Unde assumptus hic sermo sit, consideremus. Fuimus, inquit, increduli errantes, seruientes desideriis et uoluptatibus . Fateamur errorem, ut diluamur. Et ego uidi aliquem puer athletam, cum elisisset aduersarium, frontem ei percussisse calcaneo: quod signum fuit, eo quod insultauerit uicto. Hoc est quod ait: Magnificauit super me supplantationem; quo uerbo insultantis iactantiam declarauit. Leuauit ergo et Iudas super Christum calcaneum suum, cum proderet eum; sed  non leuauit impune. Adhuc Adam calcaneum leuat, quod a serpente est uulneratum. 877 Et utique ei pedes lauerat Christus. Audierat dicentem: Qui lotus est, non indiget, nisi ut pedes lauet; sed est mundus totus . Sed quod lauit gratia, inquinauerat  perfidia. Iudas ergo calcaneum leuauit ad uulnus. uere non tenuit caput, qui calcaneum super Christum leuauit. Adam super se leuauit, hic super Christum; et ideo eum serpens grauius quam ceteros uuluerauit. Leuauit calcaneum suum, qui fraudulentum osculum porrigebat, quo supplantaret auctorem; ideoque scriptum est in Propheta: Ampliauit super me supplantationem. Esau quoque ait de fratre suo: Bis me iam supplantauit . Qui supplantat, dolum facit, quo aduersarium elidit, aut uulnerat. Ideo et Iudas supplantasse dicitur; quia osculo suo uulnus infixit, quo inuadendi Saluatoris signum persecutoribus demonstrauit. Supplantauit ergo quasi serpens; quia serpens suo ore uenenum infundit, et uulnerat dente calcaneum: et hic  enim non diuinitatem Christi, sed corporis extremum calcaneum uulnerauit. Leuauit etiam Iudas calcaneum quasi luctator insolens et superbus, in quo caput percuteret Saluatoris: sed caput Christi ferire non potuit; quia caput Christi Deus. Suum sane caput informis laquei nodo ligauit, ut remedium sibi salutis auferret.

25. uide si pie potes illud aptare, quod in Genesi dixit sanctus patriarcha Iacob, cum de filiis prophetaret: Dan iudicabit populum suum tamquam unam tribum in Isrel; et: Fiat Dan sicut serpens sedens in uia, et in semita, mordens calcaneum equi: et cadet eques retrorsum, salutem exspectans a Domino . Legimus quidem  quod Samson de tribu Dan iudex fuerit in Isrel: sed alius hic significatur  futurus, qui ex ea tribu progressus populum suppliciis sacrilege impietatis affliget. Antichristus ille, qui sedebit in templo tamquam sit Deus, uere iudicium quod habet interpretatio; Dan enim iudicium significatur. Et pulchre dixit, quia populum suum iudicabit, qui perpetue pene fiet obnoxius; qui enim non credit, iam iudicatus est: qui autem credit, non iudicabitur; quia credit in Dei Filium anime sue redemptorem. Et ideo tamquam iudicii liber dicit: Qui diiudicat me, Dominus est . Iudicaturus est ergo populum impietatis, non plebem; illi enim iudicantur qui cadunt ruina perfidie, non qui resurgunt fidei libertate.

26. Sedebit igitur in uia, et insidiabitur in semita, sicut serpens; ut uulneret transeuntes, et mordeat  equi nostri calcaneum; animam enim fidelium non poterit uulnerare. In qua autem uia sedebit, et in qua semita; nisi ex quibus Christus Dominus, ut legimus, nationum populum uocauit ad cenam suam dicens: Exi in uias, et circa sepes, et compelle ut intrent; ut impleatur domus mea . Et quia similiter Iudas amplificasse super Christum legitur supplantationem, uidetur hoc loco ipse signari, quod mordere haberet calcaneum equi, quo Christus Dominus uehebatur. Unde dictum est: Equitatus tuus zalus ; quod caro eius, mundi totius erat susceptura peccatum; ut salus pro exitio, et uita eterna pro morte succederet. uulneratus est ergo equus non mendax solus ad salutem: uulneratus est  equus, qui mundi totius peccata suscepit, et onera nostra portauit, et non 878 fuit fatigatus: uulneratus est equus, qui ad furorem concubitus adhinnire nesciuit. Et ideo fortassis Ioanni Euangeliste celum apertum, et albus equus est demonstratus, super quem sedebat habens in capite diademata, et in femore suo nomen scriptum: Rex regum, et Dominus dominantium . Albus erat, quia erat immaculatus, qui nulla peccati inquinamenta cognouerat. Nam si libido tenebrosa est, recte sanctimonia relucet et splendet. Hic ergo equus est uulneratus, sed non retardatus. Denique cum ipso uulnere de tumulo resurrexit, cucurrit ad celum supra omnes angelos et archangelos, uelocior omni equitatu militie celestis inuentus, supra equos etiam  illos igneos quibus Elias raptus est. Et merito uelocior, qui super omnes celos, et supra celum celorum ad sedem Dei omnipotentis ascendit, et sedet; ut Scriptura nos docuit dicens: uidebitis abhinc Filium hominis sedentem ad dexteram uirtutis .

27. Hic itaque equus in figura et ante est demonstratus tempore Machabeorum, quem sedebat dux ille militie celestis aureis armis refulgens, qui Heliodorum depeculatorem illum depositi uidualis, ceterorumque que sacre fuerant commendata custodie, et strauit, et perculit, et postea exoratus Onie precibus sacerdotis uitali usui reformauit. Unde uere in eo arma aurea refulserunt; quia solus equum hunc sedit, et uicit, in quo nullus culpe immunis euasit. Non Enoch, qui raptus est, ne malitia mutaret cor  eius: non Abraham, non Isaac, non Iacob, non Moyses. Omnes enim sub peccato, omnes sub morte. Denique regnauit mors ab Adam usque ad Moysen. Solus iste est qui peccatum non fecit: solus est Christus qui peccatum abstulit mundi, qui dixit morti: Ubi est, mors, uictoria tua? ubi est, mors, aculeus tuus ?

28. Quomodo ergo amplificauit super hunc supplantationem suam Iudas, et cecidit eques retrorsum? Quod in Iuda est, dolum fecit: quod in Christo, uolens passus est. Sepe uidemus fortiorem uelle percuti; ut acrior lacessitus insurgat, uehementius excitetur. Momordit ergo serpens calcaneum equi, uirus sue fraudis euomuit: uolens eques se ipse deiecit, uolens cecidit; ut nos leuaret. Quid est tamen, quod ait Scriptura: Et cadet eques retrorsum  ? Cur retrorsum, nisi ut regeret retro se sequentes? Retrorsum erat Petrus, cui dixit: uade retro post me . Retro erant apostoli, et ceteri discipuli. Ideo retrorsum cecidit; quia super quos cadit, saluat. Omnis enim qui super hunc lapidem, inquit, ceciderit, conquassabitur: supra quem autem ceciderit, emundabit eum . Alii habent, uentilabit eum; alii, comminuet. Qui enim uentilat frugem, mundat a paleis: qui comminuit aliquid, in puluerem redigit; ut mollitia pulueris, uel poculo salubri, uel reliquo medicine usui sine ulla perturbatione proficiat. Unde colligimus cauendum, ne quis semel per baptismum susceptus a Christo, ex eius decidat corpore, hoc  est, excutiatur ab Ecclesia; ipsa est enim mortis ruina perpetue. Illum autem qui uenit crediturus in Christum; ut eum mors eius inueniat, crux eius assumat, clauus infigat, sanguis infundat, sepultura quoque eius inuoluat, gratia resurrectionis attollat, 879 de somno suscitet, a morte uiuificet: illum, inquam, a seculo liberat, a peccato mundat, sanat a uulnere, a duritia impietatis inflectit, ad mansuetudinem pietatis emollit, ut circumciso corde, incircumscriptum illum et incomprehensibilem hauriat spiritum, bibat poculum salutis eterne. Cecidit ergo eques retrorsum.

29. Accipe et aliud, cur retrorsum et non ante ceciderit. Post ipsum omnes, nemo ante ipsum. Cecidit ergo non sibi, sed omnibus; ut duritiam cordis  nostri super nos cadendo molliret. Cecidit super Adam, quem querebat, ut inueniret. Retro eum quesiuit; ut supra humeros suos bonus pastor imponeret, secumque paradiso in illius redemptione latronis inueheret.

30. Sed forte dicas: Et persecutores ceciderunt retrorsum. Sic enim scriptum est , [a 1Kb] quia principes sacerdotum, quos adduxerat proditor Iudas, et ceteri qui ad comprehendendum aduenerant Dominum Iesum, abierunt retrorsum, et ceciderunt in terram. Hoc est quod et ego dico, quia super peccatores uoluit cadere, non super iustos; iustus enim medico non indiget, sed peccatores. Si apostolorum umbra sanabat; quanto magis caro Christi quos tangit, a morte defendit! Denique leprosum  tetigit, et sine dilatione mundauit. Ut scias autem qui legis, quia et persecutores suos uoluit liberare, testem Christi interroga. Nam eum inueheretur Petrus in Iudeos, quod principem uite interfecissent, remedium demonstrauit; ut agerent penitentiam, remitti sibi peccatum quod admiserant, mererentur. Quid autem dubitas, quod ideo cecidit, ut resuscitaret; cum ipse dixerit: Percutiam et sanabo ? uerborum tamen uideto distantiam. In Genesi habetur: Cadet eques retrorsum, salutem exspectans a Domino ; hoc est, ut oculos non auertat, actio mentem propriam non reflectat, resurrectionis sue prerogatiuam uindicet, et diuina se resuscitet potestate. Hic autem habetur: Abierunt retrorsum, et ceciderunt in terram . Qui terrenus est, in terram cadit: qui celestis, celo inheret. Et si corpore cadit, uirtute non cadit: [b 1Kb] nec iis que sua sunt, sed que sursum semper intendit; semper enim ad Patrem respicit, ut eius circa nos impleat uoluntatem. Utinam et isti non abiissent retrorsum, sed Christum excepissent! sicut excepit Ioseph, et sepeliuit eum in monumento nouo. Qui fidelis est, in terram non cadit: qui infidelis,  cadit et descendit in inferiora terrarum; sicut scriptum est: Descendant in infernum uiuentes . Ergo persecutor super terram, et in infernum cadit: Christus super resurrecturos, Christus super petram, Christus super Ecclesiam. Audi quomodo super Ecclesiam cadat. Retro erat Petrus, et sequebatur eum cum a Iudeis ad Caiphe domum Synagoge principis duceretur. Ipse est Petrus cui dixit: Tu es Petrus, et super hanc petram edificabo Ecclesiam meam . Ubi ergo Petrus, ibi Ecclesia: ubi Ecclesia, ibi nulla mors; sed uita eterna. Et ideo addidit: Et porte inferi non preualebunt ei: et tibi dabo claues 880 regni celorum . Beatus Petrus, cui non inferorum porta preualuit, non celi porta se clausit; sed e contrario destruxit inferni  uestibula, patefecit celestia. In terris itaque positus celum aperuit, inferos clausit.

31. Potest et illud conuenire huic loco, quod Samaritanus descendentem de Hierico hominem uulneratum illum a latronibus non preteriuit; sed suscepit eum, et uulnera eius curauit, infundens oleum et uinum: et imposuit supra iumentum suum, et duxit ad stabulum. Quid dubitas de equo bono, cum bonum et iumentum legeris? Cum legeris in Hierusalem illam, et equites multos et plurimos cum quadrigis et curribus introire? Nec te moueat quod fegisti: Hi in curribus, et hi in equis: nos autem in nomine Domini Dei nostri magnificabimur. Ipsi obligati sunt, et ceciderunt . Sed Elias non cecidit, qui curru introiuit; ubi enim Dei nomen  est, ibi nullus obligatur, sed absoluuntur uniuersi. [c 1Kb] In nomine autem Dei nostri et pauper est tutus, et diues; et nobilis, et ignobilis; et infirmus, et potens. Fidei non preiudicant opes; si tamen uti opibus nouerimus.

32.  Et ideo nomen Dei in se habens dicit: Tu autem, Domine, miserere mei, et resuscita me, et retribuam illis. Quod utique non quasi de resurrectione dubitans dicit, qui in potestate habebat dicere: Soluite templum hoc, et in triduo resuscitabo illud ; sed formam dat homini, ut misericordiam a Deo, et resurrectionem de Deo speret. Deinde non resuscitari se petit: sed resuscitari sibi postulat Matthiam in locum Iude; ut apostolicus numerus impleatur. Etenim quia necesse habebat  perire filius perditionis, ut Scriptura impleretur; oportebat in locum ipsius subrogari filium salutis. Tertium accipe. Resuscitari se, hoc est, corpus suum, poscit: corpus autem Christi, Ecclesia est. Et quia Iudas figura erat infidelis populi Iudeorum, qui pecunia uel emit, uel uendidit Christum  [d 1Kb] pro interitu plebis in fide significat Ecclesie  sibi gratiam resurrecturam. Unde et ipsa dicit in Canticis: Si suscitaueritis et resuscitaueritis caritatem ; cum quereret de iuuenculis Christum, quia Christus caritas est.

33. Quod autem ait: Retribuam illis; hoc intelligimus, quia florentis Ecclesie processibus cruciabuntur: et tunc cognoscent que pena perfidie sit; cum aduerterint qui fidei sit splendor, et gratie. uel quia bonus Dominus est, qui poterat dicere: Retribuebant mihi mala pro bonis . Et medium uerbum est retributionis, uel in bono, uel in malo: retributurum in bono esse se dicit: quia etsi cecitas in Isrel ex parte continget, tamen cum plenitudo gentium intrauerit, tunc omnis Isrel Christi miseratione saluabitur.

 34.  Et subiecit: In hoc cognoui quoniam uoluisti me; quoniam non gaudebit inimicus meus super me. Superius de passione sua locutus est quasi homo: hinc iam aperit maiestatem suam, quod solus 881 sine peccato, [a 1Kb] solus cui peccator inequitare non potuit, solus quem Pater ut unicum Filium dilexerit. Qua ratione ergo inimicus non est letatus super eum? Quia etsi mortem suscepit pro nobis, resurrexit tamen; et ipse insultauit inimico, cuius uictoriam destruxit, et aculeum mortis infregit. Et nos, licet in seculo mesti simus, atque in merore nostro et contritione cordis animique nostri letetur inimicus; tamen resurgentes eius gaudium destruimus. Unde et Micheas dixit: Noli super me gaudere, inimica mea, quia cecidi; sed resurgam .  Resurrectio est ergo quia inimici omnia uincula soluuntur, triumphus omnis aboletur.

35.  Sequitur: Propter innocentiam autem meam suscepisti me: et confirmasti me in conspectu tuo in eternum. Benedictus Dominus Deus Isrel a seculo et in seculum: fiat, fiat. Innocens nulli nocet, in neminem peccat. Ideo sine peccato, sine dolo Christus Scripture diuine auctoritate signatur. Hoc igitur et hic declaratur, ubi dicit: Propter innocentiam autem meam suscepisti me. Que autem susceptio significatur? Nam et alibi legimus: Suscepisti me ex utero matris mee . Ergo quia [b 1Kb] ab omni concretione generationis humane mundus est natus, qui de Spiritu est natus et uirgine; ideo eum Pater suscepit, quia ortum illius nulla corporee generationis  concretio usitata fuscauit. Suscepit eum resurgentem; quia nulla eum offensio prolapsionis aspersit. Immaculatus ad Patrem rediit, a quo immaculatus exiuit; quando descendit in terras. Unde dicit ei Pater: Filius meus es tu, ego hodie genui te ; hoc est, generationis mee in te priuilegium recognosco, quem nulla macula potuit inquinare  peccati. Inter peccatores uersatus es, peccata omnium suscepisti, peccatum pro omnibus factus es, maledictum pro omnibus factus es; sed nullus usus potuit ad te transire peccati. Ita inter peccatores uersatus es, quasi inter angelos uersaretis. Fecisti terram esse quod celum est; ut et ibi peccatum tolleres. Hodie te genui, in quo complacui. Probasti te Filium, qui implesti in omnibus Patris uoluntatem. Hodie te genui, in quo lucem immaculate prolis agnosco. Heri mihi et hodie ipse es, et in seculum. Nox in te nulla est, quia totus es dies. Bene confirmatus in consepctu Patris dicitur in eternum; quia apud Patrem semper est: et uere in conspectu eius, cuius splendor est glorie, et imago substantie. Sed quemadmodum complacet in Filio Pater; ita et  Filius benedicit Patrem. Pater enim honorificat Filium, et Filius honorificat Patrem.

36. Benedictus, inquit, Dominus Deus Isrel; hoc est, populi Deum uidentis, qui et Dominum suum et Deum credit: A seculo et in seculum: fiat, fiat. 882 In Hebreo habetur: Amen, amen; ut asseruerunt, qui librum legerunt in Hebraicis litteris scriptum. Grecus hoc loco , dixit: quod est: Fiat, fiat. Quod uerbum diuersas significationes habet, ut sit interdum imperantis, interdum precantis, interdum confirmantis aliquid: imperantis est, cum superior inferiori statuit quid faciendum sit, uel sequendum: precantis est, sicut illud: Fiat uoluntas tua ; non enim Deo quis imperat, sed precem fundit: confirmantis est, cum benedicit propheta,  uel sacerdos, uel sanctus aliquis; et populus respondet: Fiat, fiat. Hic ergo magis confirmatio mihi uidetur benedictionis, quam oratio, uel deprecatio: maxime quia repetitio ipsius facta sermonis est. Et uidetur Hebreus quidem sermo mutatus; sed idem sensus expressus. Sicut enim cum sacerdos benedicit, populus respondet, amen, confirmans benedictionem sibi, quam plebi sacerdos a Domino deprecatur; ita in psalmo responsum est: Fiat, fiat; quasi: Amen, amen. Amen autem confirmationis uerbum euidenter ostenditur in Euangelio, ubi Dominus confirmans sermonem suum dicit: Amen dico uobis . Maior autem uis est, ubi repetitus est sermo; quod in libro Euangelii secundum Ioannem frequentius inuenimus; quia ipse  maxime de celestibus et profundis mysteriis est locutus; sicut scriptum est: Amen, amen dico tibi; nisi quis renatus fuerit ex aqua et Spiritu sancto, non potest introire in regnum Dei . Et alibi: Amen, amen dico uobis; si quid petieritis a Patre in nomine meo, dabit uobis . Abundant duo exempla; reliqua uero si quis quesierit, inueniet.

 37. Indicium quoque est libri finiti: Fiat, fiat. Nam in [a 130Kb] quinque libros diuisum uidetur esse psalterium. Primus liber hoc psalmo finitur, hoc est, quadragesimo. Et pulchre usque ad passionem Saluatoris quadragesimus psalmus est comprehensus, qui finem libro daret, quoniam passio Domini finis est quadragesime: ut secundus liber a mysteriis renouationis inciperet, qui liber, utpote quadragesime, perfectiora sacramenta complectitur. Nam et baptismatis prenuntiat sacramenta, cum dicit: Sicut ceruus desiderat ad fontes aquarum : et requiem sanctorum qui ad tabernaculum celeste peruenerint: et Spiritus sancti descensionem, quando effusa est gratia spiritalis in quadam uoce celestium cataractarum: quia uirtute magna Spiritus ferebatur,  ut legimus in Actibus apostolorum : et ingressum renouati hominis ad altare: et Saluatoris ascensum: et sanctificationem propositi uirginalis. Qui liber finitur in psalmo septuagesimo primo, quo regnum Christi pacificum toto orbe diffusum prophetico sermone annuntiatur, remissioque peccatorum; 883 ubi cum benedictionem Domini premisisset, subtexuit: Et replebitur maiestate eius omnis terra: Fiat, fiat . Tertius quoque liber finitur octuagesimo octauo psalmo; et ibi habet: Benedictus Dominus in eternum: Fiat, fiat . Quartus liber finitur psalmo centesimo quinto, ubi habet: Benedictus dominus Deus Isrel a seculo et usque in seculum; et dicet omnis populus: Fiat, fiat . Quintus liber  usque ad finem est; ubi pro hoc uerbo Propheta dicit: Omnis spiritus laudet Dominum .

38. Sed iterum forsitan te moueat, quomodo quinque libros asseram, cum unum Psalterium sit. Sed etiam Euangelium unum est, et quatuor libros esse negare non possumus. Unum autem Euangelium esse, et alibi , ni fallor, intimauimus; et si iterum exigitur, facile possumus edocere, cum Saluator dixerit: Amen dico uobis, ubicumque predicatum fuerit hoc Euangelium . Et Apostolus: Miror quod sic tam cito transferimini in aliud Euangelium, quod non est aliud; nisi aliqui sunt qui uos peruertunt . Et alibi: Notum enim facio uobis, fratres, Euangelium . Nec usquam habes aliter de corpore isto quatuor librorum, nisi Euangelium significatum. Denique quia unum corpus est etiam psalmorum, [b 1Kb] Scriptura dixit: In decachordo psalterio, cum cantico in cythara . Sed iterum quia quinque libri sunt, dixit alibi: In uasis psalmorum .

36. Pulchre autem quinque libri et unum Psalterium; quoniam quinque sensibus homo exterior uiuificatur: et rursus quinque spiritalibus sensibus ille absconditus cordis homo noster consummatur interior, qui solus ante Deum locuples Petri apostoli testimonio reperitur . Qui habet, inquit, aures audiendi, audiat . Habes  unum sensum. Et sicut sunt qui oculos habent, et non uident; ita sunt qui oculis non uidentibus, plus uidere creduntur. Unde et prophete dicebantur uidentes, etiam qui oculis non uiderent. Bonus etiam ille odor, de quo Apostolus dixit: Bonus odor Christi sumus Deo . Unde et Iob dicit: Et Spiritus diuinus, qui est in naribus meis . Idem ergo odor Christi, et Spiritus sancti est Deo; quia unus odor est Trinitatis. Est et interior cibus, de quo dixit Dominus: Meus cibus est, ut faciam uoluntatem Patris mei qui in celo est . Est et interior tactus, quo Christum tetigit mulier illa in Euangelio, que per duodecim annos sanguinem profluebat, nec a medicis acceperat sanitatem; sed accepit a Christo. Fidei tactus est, quo  tangitur Christus. Denique eam homines non uidebant; 884 sed uidebat iehsu, et se uidisse testatus est dicens: Tetigit me aliquis; nam et ego cognoui uirtutem de me exisse . Cognitio Christi, collatio sanitatis est. Ergo quoniam decem sensus homini inesse manifestum est; ideo Dauid, qui et foris et intus canebat; foris corpore, intus corde, dicit in psalmo: In decachordo psalterio psallam tibi .

40. Psalterium ergo est homo consummatus in Christo; in quo sicut arte concinentium fila chordarum; ita conuenientium resonant opera canora uirtutum, ut possit dicere: Psallam tibi, Deus, in cithara  sanctus Isrel: gaudebunt labia mea, cum cantauero tibi; et anima mea, quam redemisti . Paulus ait de se: Foris pugne, intus timores . Hic et intus et foris gaudet: sed ille adhuc in certamine, iste in remissione; quia redemptionem anime sue se meruisse cognouerat. Qui psallit, in letitia est: qui luctatur, in sollicitudine. uerum et Paulus sciebat psallere: sed adhuc se processibus reseruabat, cum foret plenius comprobatus, ut psalleret; et ideo dixit: Orabo spiritu, orabo et mente: psallam spiritu, psallam et mente .

41. Et quia geminum psallendi officium demonstrauit, geminam quoque uocem esse Scriptura edocuit, Propheta dicente: uoce mea ad Dominum clamaui, et uox mea ad Deum, et intendit mihi . Quid est mea? Potuit enim dicere: Clamaui ad Dominum. Sed que nostra est uox; nisi ista que melior est, que nescit errare? Nam ex multiloquio peccatum incurrimus, et uitare non possumus.  Illa uox Prophete est que ad Deum peruenit, que tacente Moyse, clamauit ad Dominum: qua etiam in orationibus suis Anna clamabat, cum oris sui labia non moueret; et impetrauit filium, quem ante diu non impetrauerat, cum corporis uoce clamasset. De hac uoce dixit Dominus: Tu autem cum oras, intra in cubiculum tuum, et clauso ostio, ora Patrem tuum, qui est in abscondito: et Pater tuus qui uidet in abscondito, reddet tibi . Quid est reddet? Hoc est, quod deprecatus es, quod orasti. Sicut enim peccatores de manu Domini recipiunt peccata sua duplicia; ita e contrario iusti [a 1Kb] recipiunt cum affectu propria postulata. Audi quomodo recipiant. Ascendit oratio tua ad Deum, et descendit ad te. Unde et in psalmo legimus: Et oratio mea in sinum meum conuertetur ; ut fructum scilicet referat  postulanti. Benedictus Dominus Deus Isrel, qui tanta nobis aperuit mysteria: a seculo, et in seculum; id est, ex infinito in infinitum: Fiat, fiat.



IN PSALMUM XLIII ENARRATIO.


885 1.  Psalmi titulus est: In finem filiis Core intellectus. Ubi passionis Dominice, et baptismatis, et ingressionis ad altare sacrosanctum decursa mysteria sunt, docet sanctus propheta Dauid quemadmodum athletam suum, cuius nomen teneatur  in agone sanctorum, Christus exerceat. Sicut enim sine labore nostro, non ex operibus, sed ex fide per gratiam suam nobis peccata donauit, et ad corone petitionem indulgentissimus nos et benignus admisit, nec superiora nobis fecit obesse flagitia, quibus tanto certamine iudicaremur indigni , ita rursus ne tanta peccatorum donatione resoluti, in superiora flagitia uel desidiam reuertamur, psalmus iste nos admonet multa nobis, et grauia certamina esse proposita; ut nemo nisi qui legitime certauerit, coronetur. Luctandum est igitur aduersus carnis huius illecebras, et feruorem sanguinis: luctandum est aduersus nequitias spiritales. Nemo grauior domestico aduersario:  nemo nocentior hoste eo, cui [b 1Kb] celestis substantie potentia suffragatur. Cum dico nemo, diuini memento sermonis, quo dixit Dominus: Quia maior ex natis mulieris Ioanne Baptista nemo .  Nam qui natus est ex uirgine, ipse super omnes est. Et ideo neminem uereamur, qui Christum habemus; quoniam si Christus pro nobis, quis contra nos? Certemus ergo usque ad finem; ut euacuatis omnibus, que aduersus Iesum et Domini uoluntatem in nostro  ante corpore militabant, uere exercitiis uirtutis intenti, soli Deo nostro et Domino seruiamus. Hic enim finis, ut scriptum est: Primitie Christus . . . . . deinde finis, cum tradiderit regnum Deo et Patri; cum euacuauerit omnem Principatum et Potestatem et uirtutem . . . . ut mors nouissima destruatur , et incipiamus Deo esse subiecti, regnum in nobis celeste seruantes, ubi erat ante colluuio peccatorum.

2. Merito ergo: In finem filiis Core intellectus, psalmus inscribitur; ut in eo cognoscendo non uulgaris auditus, sed intellectus spiritalis operetur. Denique Aquila psalmum discipline posuit. Et ideo tibi dicit Scriptura: Da in disciplinam cor tuum; aures autem tuas prepara sermonibus intellectus .  Et alibi: Dilige sapientiam et disciplinam . Sapientia est que sensus scaturit: disciplina in habitudinem quamdam nature coalita forma uirtutum, et mentis [c 1Kb] confirmata sententia scientie disciplinis.  Intelligere quoque obscurum sermonem atque dictionum prudentiam et enigmata Prouerbiorum Scriptura nos docuit , cuius auctoritate colligimus has prudentie principales 886 esse uirtutes; eo quod sapientia semper quasi mater fecunda parturiat, disciplina quasi seuerior magistra distringat, intellectus quasi diligens quesitor inueniat, et ueram iustitiam, iudiciumque rimetur.

3. Doceamus hec sacre testimoniis lectionis. Sapientia dicit: Ego quasi fons a paradiso, dixi: Rigabo meum hortum . . . . et adhuc doctrinam quasi prophetiam effundam . [a 1Kb] Nam generationes suas menti hominis, bonos uidelicet sensus, quasi pia mater infundit. Accipe etiam testimonia discipline: Fili, ne neglexeris disciplinam Dei,  nec defeceris ab eo correptus ; quem enim diligit Deus, corripit. Seuera quidem in corripiendo, sed dulcis in corrigendo est disciplina; ne fluitemus et uagemur errantes, sed recipiamur a Christo. Disciplina enim non examinata uagatur, ut scriptum est. Sed pro conseruatione hic posuit disciplinam. Tamen sicut sapientia, ita et disciplina, et perfecta et imperfecta eodem nomine nuncupatur: sed ubi sine adiectione, uel disciplina uel sapientia nuncupantur, definitionem perfectionis accipiunt. Inexaminata ergo fluitat disciplina, sed examinata non fluitat. De intellectu quoque eadem Scriptura definit, quia intellectus bonus est omnibus qui eum faciunt : intellectus autem cum in se et sapientie gratiam habeat, et ordinem discipline;  utique docemur quod et sapientia et disciplina bone sint eis, qui earum instituta suis ministeriis exsequuntur. Diximus de titulo, psalmum adoriamur.

4.  Deus auribus nostris audiuimus; sic Symmachus: Theodotion, in auribus nostris dixit; sicut et Septuaginta uiri. Quid est quod ait, auribus nostris? Quod si non satis esset, audiuimus, certe si hoc placuerat: Auribus audiuimus, plenum erat. Cum ergo additum est, nostris, quid sibi hoc uult; nisi ut intelligas illa esse nostra, que mentis sunt; et ea esse meliora, quam que istius corporis? Et ideo quasi de alio dicit hic ipse Propheta: Non timebo quid faciat mihi caro . Et alibi: uoce mea ad Dominum clamaui, et uox mea ad Deum, et respexit me . Illa uox mea, que auditur a  Christo, non que resultat in publico. Non uult igitur suum esse, quod corruptibile atque terrenum est, qui ad imaginem Dei et similitudinem meminit se creatum. Denique Scriptura nos edocet, prius ad imaginem Dei hominem esse formatum , postea de luto factum . Quasi superior ergo  et gubernator et rector huius corporis anime uigor dicit: Auribus nostris audiuimus. Quis iste est, nisi cui dicitur:  Qui habet aures audiendi, audiat ? Sunt enim 887 qui aures habent, et audire mysteria non possunt, de quibus dicit iehsu in reuelatione Ioannis: Foras canes et ueneficos et impudicos ; quibus flagitiorum cupiditas, et erugo pecunie aurem obstruit audiendi. Consideremus igitur que audisse se dicant, uel a quibus audiuisse commemorent.

5. Et patres, inquit, nostri annuntiauerunt nobis. Qui sunt isti patres nostri? Titulus habet quia psalmus filiis Core scriptus sit; ut ab ipsis canatur, qui psallendi munus receperant, et in huiusmodi officium fuerant deputati. Core autem et Dathan et Abiron cum aliis qui aduersum Moysen et Aaron insurrexerant studio contumaci, terre hiatu in deserto uorati sunt et necati. Quibus mortuis, qui alii  patres eorum filiis mirabilia opera Domini annuntiare potuerunt? In maleuolam enim animam non ingreditur sapientia. Si sui ergo patres non annuntiauerunt filiis, alieni multo minus, qui declinarunt sobolem perfidorum. Qui sunt itaque isti patres? uide ne illi, de quibus dictum est: Interroga patrem tuum, ipse tibi dicet . Interroga quando legis Paulum: uel si non legis, et mouet te aliquid, in ipso require. Ipse est enim bonus pater, qui potest docere et formare in nobis Dominum Iesum; sicut ipse testatus est dicens: Filioli mei, quos ego parturio; donec formetur Christus in uobis . Ostendit tibi hos patres Euangelista Ioannes, qui ait: Dico uobis, patres, qui cognouistis eum qui est ab initio . Isti sunt patres, quorum  senectus uita immaculata est. Ideo in conuentu seniorum appone digitum ori tuo; ut audias quod tibi prosit, et uite eterne sacramenta cognoscas: ne interstrepas insolens tiro doctoribus; et qui adhuc discere debeas, [b 1Kb] dicere presumas. Quid igitur isti patres annuntiauerint Core filiis audiamus.

6. Opus, inquit quod operatus es in diebus antiquis. Qui sint isti dies in quibus Deus magna et mirabilia operatus sit, requiramus. Et docet nos Scriptura esse aliquos preclaros dies in quibus refulserint facta diuina; cum lectum sit, quia sol in tenebras conuertetur, et luna in sanguinem, priusquam ueniat dies Domini magnus et illustris. Et erit, quicumque inuocauerit nomen Domini, saluus erit . In ipso enim die Christus hominibus  resurrexit, et ideo specialiter de ipso dictum est: Hic est dies quem fecit Dominus: exsultemus et letemur in eo . Cum igitur omnes dies Deus fecerit, huic tamen diei pre ceteris diuini operis prerogatiua delata est, quo peccatum omne sublatum est. Dies autem alii peccatorum sunt. Hic ergo est dies quem illuminauit sol ille iustitie. Nam et ipsa ortus suos et occasus habere consueuit. Unde et scriptum est: Orietur in diebus eius iustitia . Sunt ergo dies Christi quibus orta iustitia est: sunt dies Christi quibus orta est pacis abundantia: sunt dies Christi quibus orta sapientia est. Audi quomodo exoriatur sapientia: Si quis uidetur sapiens esse inter uos in hoc seculo, stultus fiat, ut sit sapiens . Et ideo dicit Sapientia, que stulta istius mundi elegit: Dominus creauit me principium uiarum suarum in opera sua . Sicut enim in diebus Ozie regis, et in diebus Nabuchodonosor exorta perfidia est, dominata captiuitas; sic in diebus Domini Iesu exorta est fides, que splendorem sue claritatis et luminis toto orbe diffundit. Qui enim meliores 888 dies, quam quibus refulsit nobis uisio Dei; sicut dixit Iacob? Sic enim scriptum est: uidi Deum facie ad faciem; et salua  facta est anima mea. Et continuo exortus est ei sol . Quis iste sol, nisi qui dies fecit fulgere iustitie, quibus in terra natus est Christus ex uirgine? In specie uidit Iacob, et Deum uidisse se dixit: in ueritate uiderunt Iudei, et non crediderunt. Ideo illis breuiati sunt dies, nobis illuminati; quoniam illis deficiebat dies, nobis appropinquabat. Unde Iudaicam sanctus Dauid refugiens cecitatem ait: Ne deducas me in dimidium dierum meorum . Sic enim dies Domini magnus et illustris est, utique non prolixitate temporis, sed iustitie uel gratie claritate. Ergo sunt dimidii dies, quibus breuiantur dies impietatis caligine, et squalore perfidie, quibus occidit sol super prophetas , sicut scriptum est. Namque  ut iustis oritur sol iustitie; sic occidit infidelibus.

7. Sed occurrit illud quia dicit Dominus: Propter electos breuiabuntur dies . Et uidetur contrarium, nisi diligenter aduertas, et superiora repetas; dicit enim Dominus: Tunc si quis uobis dixerit: Ecce hic Christus, aut ecce illic, nolite credere. Surgent enim pseudochristi, et pseudoprophete, et dabunt signa magna et prodigia; ita ut in errorem inducantur, si fieri potest, etiam electi . Et ideo ne decipiantur electi, admonet Dominus quid sequendum sit; ut non falsorum prophetarum sermone capiamur, neque nos eorum aliqua prodigiosa facta decipiant: sed tunc credamus Christum esse uenturum, cum dies pleni iustitie ceperint refulgere. Christus enim pleno maiestatis sue lumine  reuelabitur; et sicut fulgur exit ab oriente, et toto lumen suum usque in Occidentem orbe diffundit: sic et Filius hominis cum suis angelis ueniens illuminabit hunc mundum; ut credat omnis homo, et salua fiat omnis caro. Non ergo credamus Antichristo, de quo dicent falsi prophete: Hic est Christus; dies enim perfidie, erunt Antichristi dies. Non credamus iis qui dicent: Christus in deserto, Christus in penetralibus; iam enim omnia plena sunt Christi, ubi appropinquare ceperit Christus. Sed cum uiderimus facta que Christus in Euangelio suo ante predixit, tunc credamus  eius aduentum; ne dum uerum querimus lumen, infidelitatis tenebras incidamus.

8. Cauenda ergo signa perfidie, quibus breuiantur dies atque minuuntur. Sol enim obscurabitur, stelle cadent, hoc est, iusti Dei; sunt enim qui fulgeant sicut stelle in celo. Cum hec uideris, crede adhuc tardare Christum; ubi enim Christus, ibi fides clarior: ubi Antichristus, ibi dies dimidii; de quibus utique non quereretur Dauid propheta, si ad temporis breuitatem uideretur esse referendum; cum ipse alibi dixerit: Heu me, quia incolatus meus prolongatus est ! Quomodo enim aut illum dilatum incolatum celestem, aut hunc terrenum comperendinatum doleret, qui ante poposcerat, ne in dimidium dierum suorum deduceretur;  cum dierum breuitas celerandi cursus istius compendium uideretur afferre? Unde colligitur et illud quod ait: Honora patrem et matrem, ut longeuus sis super terram ; quomodo intelligere debeamus. Multi enim qui honorant, cito sepe rapiuntur, ut immatura etate 889 moriantur: multi etiam qui minus deferunt parentibus suis, longeue fruuntur stipendiis senectutis; et nisi longeuitatem illam uite accipiamus eterne, inuenitur Scriptura destitui subsidio ueritatis. Unde Grecus expressius dixit: Ut sis multorum dierum; hoc est, . Quicumque enim cultus pios sedulo seruat officio, a tenebris noctis alienus, in dierum luce uersatur. Et ideo qui legit Deuteronomium: Leget, inquit, illud omnibus diebus uite sue ; non utique  noctibus, sed diebus; quia dies fulget legenti mysteria ueritatis, et diuine pietatis oracula. Consideremus sequentia.

9.  Manus tua gentes disperdidit, et plantasti eos: afflixisti populos, et expulisti eos. Scimus quidem quod multas gentes eradicauerit Dominus et euerterit; ut possessionem sibi Iudeorum populus inueniret, quarum gentium terras Abrahe semini daturum se Dominus declarauit: sed cum psalmus iste Euangelium Domini, et tempora aduentus eius annuntiet, non mihi uidetur que superius a Iudeis gesta sunt, recensere; sed que futura, signare: quemadmodum crediturus esset populus nationum. Confirmat igitur fidem Ecclesie, antequam nuntiet, et uictorias pietatis eius enumerat: que non in brachio,  neque in gladio suo feras expulit gentes, et non certamine bellico turmas fugauit hostiles; sed mansuetudine ac fide terras inimicorum sine ullo cruore possedit; fides enim sola pugnauit. Et ideo triumphos meruit, quos non reuocaret perfidia, sed augeret; quia persecutionibus suis non uincitur Ecclesia Domini, sed probatur. Que sunt igitur iste gentes quas uicerit Ecclesia, cognoscamus. uetera dico uocabula, sed mysteria noua. Chananei sunt, Chettei, et Amorrhei, Pherezei, [a 1Kb] uel Cerethei, quorum infra uocabula digeremus. Hec autem populorum sunt nomina; sed et passionum infirmitates, et  humanorum incentiua et opprobria peccatorum. Quod primum est igitur, homo in Christo ipse se domuit, et ipse se uicit; ut sibi uiueret. Sibi enim uiuit, qui Deo uiuit; ut uitam Christi uiuat eternam. Non ergo pugnauit militaribus armis, et ferreis telis populus Ecclesie; sicut pugnauit populus Iudeorum. Ille in figura pugnauit, nos pugnamus in spiritu: ille aduersum alienigenas pugnauit, nos ipsi bellum habemus in nobis; et ideo prius nobis uincende sunt proprii corporis passiones.

10. Audi pugnantem apostolum Paulum aduersus gentem Chananeorum: uideo, inquit, legem carnis mee repugnantem legi mentis mee, et captiuantem me in lege peccati . Nunc se erigit caro nostra, nunc deiicit. Erigit menti, deiicit potestati:  et ubi se urgeri uiderit, constantiam deserit, et ad subiectionem parata ducitur in legem peccati; ut fidem deserat, perfidie succumbat; [a 1Kb] et Chettee infirmitatis in ditione destituta 890 uero, cedat mendacio, seruiat crimini, acquiescat errori; et tamquam Amorrheus loquatur amara pro dulcibus. Fides enim dulcis, amara perfidia est. Unde preclare Petrus quid fides esset, expressit dicens: Domine, ad quem ibimus? uerba uite eterne habes, et nos credimus ; quomodo igitur iubes ut discedamus a te? Captus enim celestium suauitate uerborum, discedere nolebat a Christo. Qui autem negat Christum, ipse se separat [b 1Kb] uel separatur a Christo. Sed neque uersuta Amorrheorum disputatio, que per philosophiam nonnullos a  ueritate transducit: neque Iebuseorum turpis abiectio, que se subiicit atque substernit cursum currentibus secularem, qui non potest esse perpetuus; sed in portis deficit mortis, de quibus exaltatum Dauid propheta se gaudet : neque Cineus, qui per suam pecuniam possidetur; sicut insatiabili auarus affectu: neque Cenezeus, qui putat in diuitiis possessionem esse perpetuam, et uanam spem constituit in caducis, atque inani opinione se iactat: neque Raphaim, qui profitetur aliis se ferre medicinam, cum uulnera sua curare non possit; et ideo si quis ad huiusmodi medicum confugerit, necesse est prius patrimonium suum omne consumat, quam profectum sanitatis accipiat; sicut illa mulier in Euangelio  que per duodecim  annos fluentem sanguinem corporalium uoluptatum statuere non potuit, nisi posteaquam confugit ad Christum. Intellexit enim quod nemo perfectus medicus; nisi qui descendisset e celo, de quo cognouerat dictum: Misit uerbum suum, et sanauit eos  ; et aduertit de ipso dictum: Ecce dedi uerba mea in os tuum, et constitui te hodie super gentes et regna, eradicare, et destruere, et perdere, et edificare, et plantare . Nam licet frequenter Deus locutus sit in prophetis; in quo tamen expressius, quam in suo locutus est Filio, qui uirtutem omnem exprimens Patris ait: Mea doctrina non est mea, sed eius qui me misit ? Non ergo Hieremias, qui tempore captiuitatis suscepit exsilium; sed Dominus iehsu suis uerbis eradicauit ex intimis pectoribus uitia gentilium, perfidiam nationum, et uersutarum cogitationum praua commenta destruxit, atque omnia uestigia iniquitatis aboleuit. Deinde infudit postea fidem, et continentie disciplinam; ne tamquam in uase corrupto confusione uitiorum  coacescerent sacramenta uirtutum.

11. Unde pulchre tibi Apostolus dicit: Sed regnauit mors ab Adam usque ad Moysen . Quid est Moyses, nisi Lex; quoniam ipse interpres est Legis: finis autem Legis Christus iehsu? Regnauit ergo peccatum in hoc mundo, et in peccato mors seua, atque intolerabilis quedam pena peccati. Docuit quidem nos Moyses leuare ad Dominum manus, pii cultus instituens disciplinam. Docuit quemadmodum [c 1Kb] Amalech uersutiloquus uinceretur; ut mores nostros et opera 891 leuaremus ad Christum, sic destrui posse perfidiam: sin uero deiiceremus animam, inclinaremus affectum, et a continentie studio auerteremus ingenium, ut persuasio nos uana superaret; nullum remedium futurum, nisi iehsu  depressa iam brachia Moysi, tamquam infirmitatem Legis attolleret, et sua misericordia sustineret. Sed infirmum adhuc fuisset Legis auxilium; nisi ipse iehsu uenisset in terras, qui in se nostras susciperet infirmitates, quem solum nostra peccata grauare non possent, nec inclinare manus eius: qui se inclinauit usque ad mortem, mortem autem crucis, in qua expandens manus suas, totum orbem qui erat periturus, erexit: leuauit iacentes, atque ad se omnium gentium fidem traxit, dicens homini: Hodie mecum eris in paradiso . Hoc est ergo disperdere atque plantare; ut uitiosa eradicentur, meliora plantentur in pectoribus singulorum. De quo preclare Moyses in Exodi cantico ait: Inducens plantato eos in montem hereditatis tue, in preparatum habitaculum  tuum ; petens ut induceret Dominus populum suum in illa precelse uirtutis sapientieque plantaria, ibique plantaretur in opera sua, et institueretur preceptorum celestium disciplinis, atque in eo prepararet sibi sue sanctificationis habitaculum:  quod utique non hereditario iure, nec nostrorum contemplatione meritorum; sed pro sua gratia Dominus conferre dignatur. Quomodo enim, ubi remanere non potuimus, eo redire possemus; nisi priuilegio fulti redemptionis eterne?

12.  Et ideo pulchre dixit Propheta: Quoniam non in gladio suo possederunt terram, et brachium suum non liberauit eos: sed dextera tua, et brachium tuum, et illuminatio uultus tui; quoniam complacuit tibi in illis. Que igitur terra est, que non brachio capiatur, non gladio possideatur; nisi terra repromissionis, de qua hic ipse dixit Propheta: Credo uidere bona Domini in terra uiuentium ? Non immerito igitur eius tam preclara possessio est, in qua non seculi aduersa dominantur, sed Domini  bona eterna fructificant. Ideoque non gladio acquiritur, sed mansuetudine possidetur, sicut Dominus iehsu testificatus est dicens: Beati mites; ipsi enim possidebunt terram . Nemo ergo impacificus, nemo arrogans aut superbus; sed mansuetus et humilis corde: qui nichil sibi arroget; sed totum ad gratiam referat: non in sua fortitudine glorietur, sed dextera Dei credat se esse protectum dicens: Dextera Domini fecit uirtutem, dextera Domini exaltauit me . Gladio quoque Dei memoret se esse seruatum, illuminatum quoque Dei uultu omnipotentis in quibus omnibus Christus est [a 1Kb] protector, dextera, defensor, et gladius. Unde et Simeon dixit ad Mariam: Et tuam ipsius animam pertransibit gladius . Gladius enim Dei  uerbum est, quod acutius omni gladio usque ad diuisiones anime cogitationesque pertransit; ut nulla cognitionem eius occulta pretereant. uultus quoque paterni splendor est Christus; et ideo dicit: Qui me uidet, uidet et Patrem ; quasi splendor glorie eius, et imago substantie. Ad ipsum ergo omnia iure referenda sunt. Ipsi Moyses, ipsi Aaron, ipsi 892 etiam Patres sacrabant uniuersa que gesserant; ut de hostibus triumpharent. Neque enim in sua confidentia dixit iehsu Naue: Stet sol contra Gabaon ; sed quia presumebat in Christo, quem ducem militie celestis agnouit, et suppliciter adorauit: et ideo gentes feras eradicare promeruit, et populum Patrum in terram repromissionis inducere; quia nichil suis operibus deputabat, credens  indigna esse opera hominum tanta glorie remuneratione celestis: quam Dominus ex sua magis misericordia, quam pro nostrorum contemplatione factorum statuit in se credentibus conferendam. Unde et Abraham impigre Deo credidit; ut apud eum iustificationis gratiam reperiret, quam mercedem sui operis collocaret; uberiora enim dona sunt largientis, quam merces operantis. Propterea et illi qui equalitatem mercedis inuiderat, respondit Dominus: Si ego bonus; oculus tuus quare nequam ? Patres ergo nostri, ut pote proximi et heredes patriarcharum, plantati in terra repromissionis, non  suis hoc meritis uindicabant. Ideo nec Moyses eos induxit, ne Legis hoc existimetur esse, sed gratie; Lex enim merita examinat, gratia fidem spectat. Unde preclare Apostolus fidem patrum secutus ait: Sed neque qui plantat, est quicquam, neque qui rigat; sed qui incrementum dat Deus . Non enim iehsu Naue qui induxit, neque qui plantauit eos; sed Deus qui incrementum populo dedit, habet glorie principatum.

13. Nec te moueat quia superius dixit: Manus tua gentes disperdidit, et plantasti eos . Hinc enim colligis quia non omnis qui plantat, aut qui rigat, incrementum dat: sed qui incrementum potest dare, potest ipse plantare; sicut gentes plantasse dicitur Dominus. Ipse enim plantauit, qui plantationi  donauit effectum; in iis tamen qui per fidem Christi Domino placere meruerunt, cui soli a Patre dicitur Deo: Filius meus tu es: in te complacui . Qui ergo participes Christi sunt, ab eo placendi gratiam consequuntur. Et pulchre ait: Complacuit tibi in illis; ut distantia uideatur iure seruata. Recte enim Deus in Filio complacet; quia equalis est Patri, nec in ullo decolor inuenitur, quia complacet diuine iure nature, et unitate substantie. Et recte complacet in Filio Pater; quia Pater honorificatur in Filio, sicut in Patre Filius. In nobis autem Deo complacuit; quia nobis ipse donauit, ut ei placere possimus. Pie autem et hoc homini specialiter donatum, non arrogantius usurpatum Scriptura nos docuit. Decet enim ut in iis complaceat Deo, quos  ad similitudinem suam fecit, et quos per imaginem suam uoluit prerogatiuam gratie habere celestis. In imagine ergo sua Deus complacet: in iis autem qui secundum imaginem ipsius sunt, complacet Deo. In his autem suum munus, et suum donum; quod tunc reuelabitur, cum perfectum illud aduenerit; quia cum apparuerit quid simus, similes ei erimus ut scriptum est .

14.  Ergo qui non in brachio suo, hoc est, in sua operatione presumit, sed in Dei gratia; credens quod non facta sua unumquemque iustificant, sed fides prompta, dicit Domino: Tu es ipse Rex meus, et Deus meus, qui mandas salutes Iacob. 893 Non perfunctorius sermo est, ut dicas: Tu es ipse Rex meus. Non quicumque hoc dicit, sed in quo Dei  regnum est: in quo autem regnat Deus, utique in eo peccata non regnant; non enim Deo regnum est commune cum crimine. Quis autem dicit Deum suum, nisi qui ipsi exhibet plenum reuerentie et pietatis affectum? Iusto enim dicitur: Ego sum Deus tuus. Denique et Thomas ubi tetigit manu propria latus Christi, et euidentia indicia indubitate resurrectionis inuenit, respondit: Dominus meus, et Deus meus . Dominus, quia redemit seruulos suos: Deus, quia non solum resurrexit, sed etiam ipse se suscitauit. Mandauit autem salutes Iacob; quia in singulis oraculis salus est: in singulis quoque salus est mansionibus:  salus in ministeriis angelorum, qui ad protectionem hominum deputantur. Ex mandato ergo Dei salus homini, non ex sua operatione confertur. Deus enim maluit ut salus homini fide potius, quam operibus quereretur; ne quis gloriaretur in suis factis, et peccatum incurreret. Qui autem gloriatur in Domino, fructum pietatis acquirit, et iactantie crimen euadit.

15.  Hic igitur est qui potest dicere: In te inimicos nostros uentilabimus cornu. Quid est uentilare cornu? Dedit Dominus cornua pluribus animantibus, ut possint se a ferarum incursione defendere. Ideoque et bos leoni frequenter resistit, ursum proterit; ceruus quoque, quamuis sit pauidus, tamen et ipse cornibus se tuetur: aries quoque arietat  lupum. Ergo ea que cornua habent animalia, uentilare dicuntur. Sed homo cornua non habet. Quomodo ergo uentilat? Unde? uide Scriptura quid dicat: In te, inquit, inimicos nostros uentilabimus cornu. Cornu nostrum es tu, Domine Iesu; et ideo sicut non in brachio nostro presumimus, ita nec in cornibus nostris uentilandi habemus presidium, sed in Christo. Habet enim fides cornua sua, que mutuatur a Christo. Siquidem non otiose in benedictionibus Moysi legimus: Qui uisus est in rubo, ueniat super caput Ioseph, et super uerticem eius, glorificatus inter fratres suos primogenitus: tauri decus species ipsius, cornua unicornui cornua ipsius: in ipsis gentes uentilabit simul usque ad extremum terre. Hec decem millia Ephrem, et hec millia Manasse . Quis est in rubo uisus Moysi, nisi primogenitus Dei Filius, qui ait: Ego sum Deus patrum tuorum, Deus Abraham, Deus Isaac, Deus Iacob . Ideo se demonstrauit humanis aspectibus; quia uenturus erat ut ab omnibus uideretur. Ideo rubus urebatur, et non exurebatur; quia terram istam que nobis spinas germinabat et sentes, disponebat urere per continentie disciplinam, [a 1Kb] quam consumere per mortis erumnam. Unde dicit Propheta: Ure renes meos, et cor meum . Reuelauit ergo futurum quoddam corporei splendoris indicium, quo per resurrectionem caro ista fulgeret. Quid enim significabat ignis innoxius, nisi lumina resurgentium? Unde presumpsit Apostolus dicere, quia sicut stella a stella differt in claritate, ita  et resurrectio mortuorum . Hic ergo, inquit, ueniat super caput 894 tribus Ioseph; ut exaltet caput populi sui: ueniat etiam super uerticem; ut uerticem capilli perambulet, amputaturus superflua delictorum, sanctificaturus ornamenta uirtutum.

16. Hic est glorificatus inter fratres suos; sicut ipse dicit: Narrabo nomen tuum fratribus meis . Que maior est gloria, [b 1Kb] quam pectoribus  nationum cognitionem diuinitatis infundere? Quem in uisione uidit Ioseph, quod manipulum eius adorarent fratrum manipuli, adoraret eum sol et luna cum stellis. Manipulus ille in figura carnis accipitur; omnis enim caro fenum. Fenum hoc nostrum suscepit; ut suum triticum germinaret, et fructum resurrectionis afferret. Queris testimonium? Audi de se dicentem: Nisi granum tritici cadens in terram moriatur, ipsum solum manet: si autem mortuum fuerit, multum fructum afferet . Denique ut scias quia de Dei Filio dicit Moyses, ait: Glorificatus inter fratres suos primogenitus . Utique non Ioseph erat primogenitus inter filios Iacob, sed Ruben; nam Ioseph post plurimos erat. Sed primogenitus dicitur, qui uenturus  erat, ut nationum populos congregaret.

17. Unde pulchre ait Scriptura: Tauri decus eius . Sicut enim taurus ducit armentum; ita Christus plebem gentium duxit ad Ecclesiam, induxit ad pascua; ut posset dicere: In loco pascue ibi me collocauit: super aquam refectionis constituit me . [c 1Kb] Huius tauri decorem pro captu nostre fragilitatis armenta secuta sunt precedentem; ut uitam adipiscerentur eternam. Mugiuit hic taurus, et mors refugit. Leo rugit, et quis non timet? uere maxima taurus uictima; ut ab aduersariis assumamus testimonia . Que maior enim uictima, quam que mundi totius peccatum suo cruore mundauit? Audi quia ipsum taurum dicit etiam sanctus propheta Iacob; cum reuelaret Domini passionem,  quem Iudei postea persecuti sunt. In furore, inquit, suo subneruauerunt taurum . Et ut aperiret quia de Iudeis dicebat, addidit: Diuidam eos in Iacob, et dispergam illos in Isrel . Hic est homo qui luctatus est cum Iacob, et femur eius tetigit, quo tactu Patriarche neruus obstupuit: significans ex eius successione secundum carnem se esse uenturum, qui subneruandus esset a populo Iudeorum in sui corporis passione. Quod non intelligentes mysterium, statuerunt ne neruum manducarent filii Isrel. Et ideo sacri sanguinis se redemptione fraudarunt, salutifere quoque passionis se beneficiis abdicarunt, ne uitam mereantur eternam; quia scriptum est: Nisi manducaueritis carnem filii Hominis, et biberitis eius sanguinem, non habebitis in  uobis ipsis uitam. Qui autem manducat meam carnem, et bibit meum sanguinem, habebit uitam eternam . Accipe aliud. Quid est neruus, nisi quo corpus omne constringitur? Corpus Christi Ecclesia est, que uinculo stringitur caritatis. Quid aliud in Christo Iudei, nisi caritatis uinculum omne soluerunt? Merito Petrus sacerdos eligitur; qui spiritu caritatis diuine triplici se ligauit.

 17. Accipe adhuc quia ipsum significauit Moyses. 895 Adiecit: Cornua unicornui, cornua ipsius: in ipsis gentes uentilabit . Sed noli timere quia uentilat; dixit enim: Percutiam et sanabo . Bona cornua, quibus inclusit orbem terrarum: bona cornua, quibus leonem illum nostrum aduersarium uentilauit: bona cornua, quibus fecit ut cornua aduersarii timere nequeamus; quia et satanas habet cornua sua, sicut testificatus est Daniel dicens: uidebam et cornu illud, quod faciebat pugnam cum sanctis: et inualescebat eis, donec uenit Antiquus dierum . Hic est Antiquus dierum. Quis autem unicornuus, nisi unigenitus Dei Filius, et unicum Dei uerbum, quod erat in principio apud Patrem? Quod uerbum suis  cornibus gentium populos mortificauit, et uiuificauit; ut fierent in decem millia Ephrem usque ad terminos terre, et usque in millia Manassen: eo quod crediturus esset in eum populus nationum, qui totum repleret orbem terrarum, crediturus esset postea etiam populus Iudeorum, ex obliuione conuersus ad gratiam. Oblitus est enim salutem suam, qui tam sero conuerteretur ad Christum. Ideo Saul in millibus, Dauid in decem millibus; quia durus in paucis, mansuetus in pluribus.

18. Neque tamen abnuo, si quis quasi ad Ioseph dictum putat: Primogenitus tauri decus eius ; et sic distinguendum putat, quia dedit et sanctis suis cornua: Exaltauit enim cornu populi sui . Et Anna mater prophete Samuel  dicit: Exsultauit cor meum in Domino: et exaltatum est cornu meum in Deo meo . Habuit utique et Ioseph in Domino cornua spiritalia. Accipiatur itaque Ioseph, dummodo in ipso figura sit Christi, cui dicitur: Ioseph filius meus amplificatus, filius meus iunior, ad me reuertere . Neque enim Ioseph ad Iacob reuertitur; sed Christus a mortuis resuscitatus ad Patrem Deum reuertitur; ut scriptum est: A summo celo egressio eius, et occursus eius usque ad summum eius . Esto tamen, ut de Ioseph accipiatur Reuertere ad me; quia populus reuertitur in terram Chananeorum, in quibus ante habitauerant patriarche. Unde dicit Isaac ad Iacob: Non accipies uxorem [a 1Kb] a filiabus Chananeorum ; et mittit eum in Mesopotamiam,  ut ibi sibi coniugem reperiret. Numquid ei insidiati sunt [b 83Kb] domini sagittarum? Numquid ipse propter benedictionem uteri materni in toto orbe benedictus est, et non Dominus iehsu, quem uirgo generauit? Et ideo non solum supra homines, sed etiam supra angelos et archangelos, et supra omnem sublimitatem celestium benedictus est potestatum; sicut Scriptura testatur dicens: Benedictus qui uenit in nomine Domini: Deus Dominus, et illuxit nobis  : Dominus enim Deus ipse est Rex regum, et Dominus dominantium in his que habentur in celis. Propter hec cornua Domini Iesu, et Dauid in uoce tube cornee canens , auditus a Christo est: et Moyses docuit  sacrificiorum ritus tube sonitu esse celebrandos; sicut et scriptum est: Canite in initio mensis tuba . Cui hoc, nisi nobis scriptum est? Menses enim ab initio lune ueteres obseruare consueuerant. Luna autem Ecclesia est, que spiritalibus et Euangelicis predicationibus 896 in abundantia pacis, ut Propheta dixit , extollitur. In Christo ergo cornu uentilabimus inimicos nostros.

19. Et in nomine eius spernemus insurgentes in nos. Quid est nomen nisi quo proprie unusquisque significatur,  quod ei non sit commune cum ceteris? Homo enim commune uocabulum est; nisi addas qui uocetur, non potest declarari. Nomen ergo proprietas uniuscuiusque est, quo possit intelligi. Unde arbitror quod et Moyses uolens proprium Dei, et aliquid de eo speciale cognoscere, quod non esset commune cum celestibus potestatibus, interrogauit: Quod est nomen tuum ? Denique cognoscens mentem eius Deus, non respondit nomen, sed negotium; hoc est, rem expressit, non appellationem, dicens: Ego sum qui sum ; quia nichil tam proprium Dei, quam semper esse. Quia ergo negant Christum ceternum Patri, uideant quia Deum negant, cuius est semper esse, nec aliquando non fuisse. Hac ergo cognitione proprietatis diuine  Moyses insurgentes in se uolebat spernere: uel, ut Aquila, aut Symmachus dixerunt, calcare resistentes sibi tamquam serpentes et scorpiones: quos etiam Dominus dicit in Euangelio  esse spiritalibus uestigiis proterendos; ut uiam nostram impedire non possint, que ducit ad secreta paradisi. Habemus ergo in nobis studium diuine cognitionis: habemus Dei uerbum, quod est nomen Patris. Hec uere proprietas Dei, quia Pater Christi est: et ideo in nomine Patris uenit, qui uenit ut Patris faceret uoluntatem. Et ideo ait: In nomine Patris ueni, et non me suscepistis: si alius uenerit in nomine suo, illum suscipietis ; significans Iudeos in Antichristum credituros, qui in Christum credere noluerunt. Ergo qui in Christum credit, non in arcu  suo, nec in gladio suo sperat; sed in nomine eius spem uictorie locat.

20.  Et ideo ait: Non enim in arcu meo sperabo: et gladius meus non saluabit me. Sed si in arcu sperandum est, in Dei certe arcu sperandum est quem posuit in nube; ut a diluuio genus humanum timere desineret. Isto arcu nos protegit, quo arcu et iaculatur sagittas, quibus percutiat inimicos et aduersarios nostros.

 21.  Unde et ait: Liberasti enim nos ex affligentibus nos: et eos qui oderunt nos, confudisti. In Deo laudabimur tota die: et in nomine tuo confitebimur in secula. Audi quomodo nos liberet; quia sagittis quas iaculatur e celo, terre nostre interiora penetrantur; ut motus omnis terrenus intereat et quiescat, sicut in posterioribus ait: De celo iaculatus es iudicium: terra tremuit, et quieuit . Sic igitur liberamur, dum confunduntur inimice et aduersarie potestates; uel sapientia carnis istius retusa celestibus imperatis, in suis criminibus erubescit, et flagitiorum suorum pudore confunditur: adulter in libidinis sue flammis, et uesani amoris incendio: auarus in immodice cupiditatis ardore, qui aliena rapiendo, quo plura inuaserit, eo maiora  desiderat: ebriosus in temulentia, facinorosus in scelere, qui et hic confunduntur 897 grauissime: sed multo amplius confundentur; cum uiderint sanctos Domini resurgentes et Euangelicum illud impleri, quod ait Dominus: Multi dormientium in terre monumentis resurgent: isti in uitam eternam, et hi in opprobrium et perpetuam confusionem .

22. Cum ceperint ergo illi resuscitari in confusionem perpetuam, sanctus Domini dicit: In Deo laudabimur tota die: et in nomine tuo confitebimur in secula. Opulentus in diuitiis laudatur, luxuriosus in conuiuiis, scortator in nocte, potens in hac uita que habet noctes: sanctus autem non in hac uita, sed in Deo laudabitur; qui Domino per omnia placere gestiuit,  qui potest dicere: Fortitudo et laudatio mea Dominus . Laudabitur tota die; quia honeste egit, et opera sua non abscondit et crimina, sed regi patefecit eterno, in die ambulans, non in tenebris et occultis. Unde et Apostolus: Sicut in die honeste ambulemus ; hoc est, non in ganeis atque gurgustiis, non in cubilibus et impudicitiis, in quibus flagitiosus se putat parietibus esse tectum, ut possit Dei scientiam preterire; cum inuelata apud Deum uniuersorum flagitia sint, et occulta diuine cognitioni peccata hominum esse non possint. Ergo sanctus laudabitur in futurum; quia non quesiuit presentium laudem, sed gratiam futurorum.

23. uide tamen distantiam. Hic dum est, in Domino  gloriatur: illic in Domino laudabitur, et pro breui tempore mercedem eternitatis accipiet. Aquila tamen posuit: In Domino gloriabimur tota die. Symmachus ait: Deo hymnum dicemus per omnem diem. Concordat omnium sensus, ut non desinamus circa Dei laudes, siue [a 49Kb] hymnum dicendo, siue diuinam per omnia momenta gloriam concinendo. Qui enim hymnum dicit, puro corde et spiritaliter dicit, et omne genus passionis excludit humane; ut nullo  merore, nullius doloris acerbitate impediatur eius officium, exasperetur eius affectus: sed hymnum Deo dicendo, immobilis atque irreuocabilis perseueret; sicut ipse Dauid qui ait: Benedicam Dominum in omni tempore, semper laus eius in ore meo ; sicut Iob, qui amissis filiis, interemptis omnibus suis, direptis facultatibus, ait: Dominus dedit, Dominus abstulit . . . . sit nomen Domini benedictum .

24.  Nunc autem repulisti et confudisti nos. Et non progredieris Deus in uirtutibus nostris. Cum ipse sanctus Dauid alio loco dixerit: Quia non repellet Dominus plebem suam ; quomodo hoc loco ait: Repulisti nos; presertim cum hec de plebe dicat, cui non mediocria insignia proprie  uirtutis enumeret? Neque enim mediocre est dicere quod tempestates et uarie tentationes super se uenerint, et obliti non sint Dominum Deum suum, et inique non egerint in Testamentum eius , et cetera que sequuntur. Unde etiam, Apostolus sanctus interpretatur , et dicit quod eo usque non repulerit plebem suam Dominus, ut posuerit loquentem eum: Tota die expandi manus meas ad plebem non credentem, et contradicentem . Cuius sermonis auctoritate subnixus ait: Dico igitur: 898 Numquid repulit Deus hereditatem suam? Absit. Nam et ego Isrelita sum, ex semine Abraham, de tribu Beniamin . Non repulit Deus plebem suam, quam presciuit. Sed potest hoc loco dici quoniam ideo non repulit plebem,  quia reliquie secundum electionem gratie salue facte sunt. Et uidetur in paucis non repulisse quidem populum; tametsi non totum populum, sed ex eo plurimos repulisse. Unde addidit ponendo responsum Dei, [b 1Kb] quod non solum in paucis seruauerit plebem, sed etiam septem millia uirorum sibi reliquerit, qui non curuauerunt genua ante Baal . uerum fuerit hoc dictum ab Apostolo secundum Euangelium; quoniam Dominus transierat ad gentes: responsi autem diuini tempus referatur ad zelum adhuc fidei feruentem; quando etiam prophetarum gratia redundabat populo Iudeorum. Unde si Elie tempore negauit Dominus a se plebem repulsam; multo magis tempore Dauid, uel filiorum Core, quo adhuc fides electi populi prenitebat.

 25. Tamen ut et ipsum sanctum Dauid interrogemus, quomodo Dominus plebem suam non repulerit, colligamus. Nam cum sit Deus appropinquans, non elonginquans, sicut habet scriptura ueteris Testamenti ; [c 1Kb] utique qui appropiat, non repellit. Est enim misericordie diuine, ut nulli causa sit mortis, et omnes putet esse redimendos. Sed uide ne ille repellatur, qui se elongat a Domino, sicut dicit Dauid: Quoniam ecce qui se elongant a te  peribunt: perdidisti omnes qui fornicantur abs te . Quid est, abs te fornicantur? Quia turpitudinis sue ludibriis te relinquunt, et a te recedunt, et a preceptis tuis deuii sunt. Denique alibi habes scriptum: Adulteros autem iudicat Deus disperdens eos a se . Repulisti ergo, hoc est, alienando abs te perdidisti eos. Ergo qui se a Domino separat, ipse a Domino separatur: et qui non cognoscit Dominum, a Domino non cognoscitur: et qui ignorat, ignoratur; sicut ipse Dominus dixit: Discedite a me, omnes operarii iniquitatis, nescio uos . Non enim scire dignatur iniustitie ministros et iniquitatis auctores. Peccator ergo non repellitur; quia ipse se repellit. Hoc igitur genere dicit: Nunc autem repulisti et confudisti nos.

 26. Quomodo tamen repellat Deus, qui sequitur uersiculus exponit. Quia non progredieris, inquit, Deus in uirtutibus nostris. Deus quando non adiuuat, repellere uidetur. Unusquisque enim qui adiumenta non sentit diuinitatis sibi opitulatione conferri, repulsum se putat atque desertum. Quid est autem quod ait: Non progredieris, Deus? Et quid sibi uult quod Deus interdum aut progredi dicitur, aut egredi, aut exsurgere, aut descendere? Non enim corporaliter Deus mouetur, aut de aliquo loco exit, aut ad alterum transit, qui supra omnia est: aut uere exsurgit, quasi in aliquo iaceat cubili, uel in aliqua sede corporaliter sedeat; sed hec dicuntur, ut tu intelligas quando et ad quem egredi dicatur, et ad quem exsurgere. Legimus enim in hoc ipso psalmo:  Exsurge, quare obdormis, Domine ? Et considerandum ne quando 899 nostris improbabilibus actibus obdormire uideatur; ut in Euangelio legimus, cum adhuc imperfecti essent apostoli, quod his iehsu Christus dormiebat . uerum ubi metu naufragii et timore perculsi sunt, Christum excitauerunt dormientem . Perfidis ergo dormit Dominus iehsu, fidelibus uigilat.

27. Denique et qui fidelis est, intrat ad Deum: et a negligente Deus uidetur exire, atque discedere. Certe imperfectos et adhuc infirmos attrahit ad se Dominus; sicut legisti dicentes iuuenculas: Attrahe nos, post odorem unguentorum tuorum curremus . At uero Moyses qui iam fortior erat, et electus a Domino, et ascendere legitur, et intrare ad  Dominum Deum suum, sicut scriptum est: Quia ascendit Moyses in montem, [a 1Kb] et circumdedit lux montem, et descendit maiestas Domini in montem Sina, et cooperuit eum nubes sex diebus: et uocauit Dominus Moysen die septimo, de media nube. Aspectus autem maiestatis Domini tamquam ignis ardens super uerticem montis coram filiis Isrel. Et intrauit Moyses in mediam nubem . Sicut ergo hic Moyses intrabat in nubem, ubi primum ad montem uocatus a Domino est; ita in posterioribus perfectior, cum ipse intraret in tabernaculum suum, descendebat ad eum columna nubis, et stabat in ostio tabernaculi;  et stans totus populus adorauerunt unusquisque ad ostium tabernaculi sui: in nube autem Dominus; posuit enim tenebras latibulum suum . Ut scias autem quia de Domino dicit: Et locutus est, inquit, Dominus ad Moysen . Quod autem extra castra tabernaculum Moysi positum esse commemoratur, ut occurreret Deo, non uidetur esse contrarium; qui enim Deum querit, quasi ad Deum intrat, et tota mente ad cognitionem eius ingreditur.

28. Iustus ergo intrat ad Dominum; sicut Moyses intrabat in nubem: in nube autem Deus. Denique: Ecce Dominus uenit in nube leui . Et in Euangelio habes scriptum: Cum autem oras, intra in cubiculum tuum, et clauso ostio, ora Patrem tuum in  abscondito: et Pater tuus qui uidet in abscondito, reddet tibi . Ergo intus quasi in cubiculo tuo Deus est. Audi etiam alibi, quia intus est Deus. Ecce, inquit, Dominus procedet de loco suo, et descendet et ascendet super excelsa terre, et mouebuntur montes sub eo, et ualles liquescent . Scriptura hoc dicit: et iam tunc significabat quod desereret populum Iudeorum, et transiret ad gentes. Denique et in psalmo hoc inuenimus expressum, cum dicit Dauid: Et ipse tamquam sponsus procedens de thalamo suo. Exsultauit tamquam gigas ad currendam uiam .

29. His igitur generibus reperimus egressum Dei, aut eius ingressum; sicut et Dominus dicit iehsu quia ad uirum timentem ueniat. Ecce, inquit, sto ad ianuam,  et pulso: et si quis audierit uocem meam, et aperuerit ianuam, intrabo ad eum, et cenabo cum illo, et ipse mecum . Hec igitur diximus propterea quod ait Propheta: Repulisti nos, et non progredieris, Deus, in uirtutibus nostris.

30. Simpliciter autem et illud accipiamus; quia Deus progressus est in uirtutibus Iudeorum, 900 quando iehsu Naue ducem militie celestis adorauit: et ideo sine ferro uicit, et sine ulla obsidione destruxit urbem Hiericho, que habebat ualidissimos muros. Quando enim progressus est in uirtutibus seruorum suorum Deus, uictoria consecuta est. Nam progressus est angelus ad Ezechie preces, et strauit innumeras copias Assyriorum. Sed interdum et quos uult in certamine coronari Dominus, ueluti derelinquit ad tempus;  ut fide uincant, nec rebus secundis et prosperis deuotio remittatur. Denique sepe qui prosperorum cursu, et secundorum usurpatione ceciderunt, corriguntur aduersis. Ideo frequenter inuenimus Iudeos post uictoriam lapsos, post seruitium correctos; quia precibus et deplorationibus Deum ad se redire fecerunt.

31. Unde et illud quod secundum hominem dictum est, et hominis affectum, huic sententie non repugnat; quia dixit Dominus: Deus, Deus meus, respice me; quare me dereliquisti ? Non quod derelictus sit Dominus, qui ait alibi: Quoniam solus  non sum, quia Pater mecum est ; sed quia secundum carnem hominis et affectum, qui in certamine graui est constitutus, derelictus uidetur a Domino. Denique non otiose ait Scriptura , quia post tentationem primam discessit ab eo diabolus usque ad tempus, hoc est, usque ad certamen; ubi enim magnum certamen sacre passionis aduenit, iterum aduersarius ad tentamenta successit: homo autem quando uelut in ambiguo constitutus est, putat se a Deo suo esse desertum. Sed quemadmodum hoc secundum carnis affectum accipimus; quia sibi homo uisus est derelictus, [a 1Kb] cuius processum operatus est Christus in corpore suo: ita etiam diuinitate sciebat se numquam derelinqui a Patre; quia ipse dixit: Ego in Patre, et Pater in me , et solum se non esse signauit.

32.  Substituit etiam uersiculum istum: Auertisti nos retrorsum pre inimicis nostris. Non est bene, qui retrorsum a uertitur, quia nemo mittens manum in aratrum, respiciens retro, habilis est regno Dei . Denique uxor Lot, quia retro respexit, ad uerticem montis, hoc est, ad superiora peruenire non potuit; sed in salem conuersa est, que species cito soluitur, nec potest usum habere diuturnum. Sic sunt qui temporalia sequuntur, et non sequuntur eterna: et hic infatuantur a stultitia sua, et futurorum gratiam habere non possunt. Sunt tamen qui retro positi obliuiscuntur superiorum, et ad priora se extendunt, ut ad brauium ualeant peruenire. Et Petro dicitur: uade retro me, Satana ; ut  in melius prouocetur. [b 1Kb] Et in numeris prior est, qui post Christum est. Ideo ergo pre inimicis, quia illi nos affligunt, et illi insectantur. Retrorsum nos esse uoluisti, ut extendamus nos ad superiora, ut semper ante nos attendamus, persequentes inimicos nostros, et eorum locum transire cupientes.

33. Denique sic Theodotion habet, quomodo Septuaginta uiri; hoc est, quomodo iste uersus expositus est. Aquila habet: Auertisti nos retro ab affligente. Symmachus: Ordinasti nos nouissimos ab omni aduersario. Contraria nobis que sunt, nisi 901 uoluptuaria istius seculi, et plena deliciarum atque lasciuie, et que sunt incentiua luxurie? Uxor Lot decepta est; quia post se habebat luxuriam Sodomitanorum, et regionis eius illecebras. Unde decepta  est? Quia post se respexit. Et tu ergo ne ad inimicos tuos respicias, posuit te Deus nouissimum in seculo. uel: Qui humilitate se ultimum facit, non conuertitur retro; sed semper ante respicit. Ut scias autem qui sint inimici tui, audi dicentem: Audi, Isrel . . . . Quid est quod in terra es inimicorum . . . . pollutus es cum mortuis ? Quis tamen tam inimicus et hostis tuus, quam princeps istius mundi, et eius socii, qui persecuti sunt usque ad crucem Dominum Iesum, eius potentiam nescientes?  Si enim cognouissent, numquam Dominum maiestatis crucifixissent. Ergo tu etsi nouissimus es, noli inimicos tuos sequi; sed sequere Dominum Iesum, et crucem eius cum letitia, et insiste uestigiis eius. Qui enim Christum sequitur, post se non respicit; id est, ad luxurias atque illecebras peccatorum; et ideo potest dicere cum sanctis: Non recessit retro cor nostrum . Unde intelligitur quod et is qui ante inimicos suos est, corde fit nouissimus atque postremus, si ad illos respiciat, et carnalibus potius quam spiritalibus affectu mentis intendat. Potest etiam qui nouissimus est, corde prior esse; si ea que in celo sunt, consideret, et non que in terris. Audi quia nouissimus in seculo, inter primos sit apud Christum. Puto quia Deus nos apostolos nouissimos  ostendit, sicut morti destinatos; ut spectaculum simus huic mundo, et angelis et hominibus . Nouissimum se dixit, et idem tamen quod primus esset ostendit, cum dicit: Nostra autem conuersatio in celis est .

34.  Sequitur: Et qui oderant nos, diripiebant sibi. Dedisti nos tamquam oues escarum; et in nationes dispersisti nos. Miraris forsitan quod cum in posterioribus, ut diximus, summam habeant fidei constantiam qui loquuntur, hic dicant quod ab iis qui oderant eos, diripiebantur: sed non te ista perterreant. Multi enim hic diripiuntur; et tamen merita eorum a Christo non queunt separari. Rapiebantur apostoli, cedebantur uirgis, in carcerem trudebantur, separabantur a se, et tamen cum  Christo manebant: immo hoc ipso quod rapiebantur a perfidis, eorum merita crescebant, et gratia in celestibus augebatur. Non enim statim qui ab hominibus diripitur, etiam uincitur. uide apostolum Paulum gratulatum in periculis suis: uide glorian tem, quod per fenestram in sporta demissus sit. uide quemadmodum sanctus Hieremias, sanctus Ezechiel, sanctus Daniel in captiuitatem deducti, et ab Assyriis direpti, nullam tamen captiuitatem proprie fidei pertulerunt; nec in Testamentum Domini deliquere, qui seruauerunt in captiuitate etiam legis precepta diuine, nec de interdictis cibis putauerunt contra institutionem maiorum aliquid usurpandum.

35. Unde bene Theodotion dixit: Et qui oderant nos, exsultabant super nos; insultatio enim inimicorum  non affert preiudicium bonis mentibus, sed nec direptio inimicorum. Ideoque sanctus dicit, qui certus est quod direptio sibi obesse 902 non possit: Quis nos separabit a caritate Christi? Tribulatio, an angustia? et cetera: Sed in his omnibus superamus et superuincimus per eum qui dilexit nos: scientes quod neque mors, neque uita, neque angelus, neque Potestates, neque presentia, neque futura . . . . separare nos possint a caritate Dei, que est in Christo Iesu Domino nostro . Ergo qui talis  est, non separatur a Christo. Unde etiamsi corporaliter diripiatur, spiritaliter tamen liber est: et non solum direptioni obnoxius non est, sed etiam rapinam sibi laudabilem querit; sicut illi de quibus scriptum est: A diebus Ioannis Baptiste regnum celorum cogitur, et cogentes diripiunt illud . uictor est itaque qui in terrenis positus [a 1Kb] captiuus perfidie esse non nouit; nec solum ei non diripitur quod preclarum est, sed magis ipse diripit quod eternum est.

36. Sunt etiam qui fiant oues escarum. Bonus Dominus noster iehsu Christus quia factus est ouis epulationis nostre. Queris quomodo factus sit? Audi dicentem: Pascha nostrum immolatus est Christus . Et considera quemadmodum parentes  nostri in figura diripientes agnum manducabant significantes Domini Iesu passionem, cuius quotidie uescimur sacramento. Per ipsam igitur ouem facti sunt greges escarum, sicut Aquila dixit: uel, greges in escas, sicut Theodotion locutus est: uel, pascua edentium, sicut Symmachus dixit. Sed bona epulatio non solum non est metuenda sanctis, sed etiam concupiscenda. Aliter enim ad regnum celorum non potest perueniri; cum ipse Dominus dixerit: Nisi manducaueritis meam carnem, et biberitis meum sanguinem, non habebitis uitam eternam . Probatum est igitur quod Dominus noster sit cibus, sit epulatio, uel alimentum edentium; sicut ipse ait: Ego sum panis uiuus, qui de celo descendi .

 37. Et ut scias quia hec omnia propter nos facta sunt, ex quo ille descendit, ex illo sanctus ait: Nos omnes unus panis sumus . Non ergo timeamus, quia facti sumus oues escarum. Sicut enim Domini caro, et sanguis ipsius nos redemit; ita etiam Petrus pro Ecclesia multa tolerauit. Multa etiam sanctus apostolus Paulus, et ceteri apostoli pertulerunt; cum cederentur uirgis, cum lapidarentur, cum in carceres truderentur. Illa enim tolerantia iniuriarum, et usu periculorum Domini fundatus est populus, et Ecclesia incrementum est consecuta; cum ceteri ad martyrium festinarent, uidentes per illas passiones nichil apostolorum decessisse uirtutibus; sed etiam propter hanc breuem uitam immortalitatem illis esse quesitam.

 38. Quod ostendit etiam qui sequitur uersiculus, quia dixerunt: Et inter gentes dispersisti nos. Similiter Theodotion dixit: Aquila autem et Symmachus: In gentibus, aut inter gentes uentilasti nos. Missi sunt enim sancti apostoli ad gentes, et dispersi sunt inter gentes, sicut et prophete sancti, de quibus supra diximus; ut illa dispersione fructus plurimi  nascerentur. Ut enim Dominus noster iehsu Christus sicut granum cecidit in terram, et mortuus est, ut multum fructum afferret: ita etiam dispersi sunt apostoli sancti, ut bonum inter gentes semen afferrent; quo ad eorum similitudinem 903 fructus gentium pullularet. Denique Scriptura hoc dicit dixisse Dominum: Quia propterea uos misi, ut uos eatis, et fructum plurimum afferatis, et fructus uester maneat . Factus est ergo Dominus iehsu Christus sicut semen, secundum quod dictum est ad Abraham: [b 1Kb] Et semini tuo ; quod est Christus. Semen ergo omnium Christus. Et ideo se cadere passus est et spargi, ut conforme corpori suo transfiguraret corpus humilitatis nostre. Hoc ergo semen salutare omnibus hominibus pullulauit,  et ex illo ad eius imaginem figurati, quasi semina apostoli sancti missi sunt per diuersa atque dispersi, [c 1Kb] ut in agrum Ecclesie gentes congregate diuersis fructibus refulgerent toto orbe terrarum. Iste ergo dispersiones dicuntur, sicut etiam in posterioribus idem Dauid dicit: Aedificans Hierusalem Dominus, et dispersiones Isrel congregans . Dispersi sunt enim ut nouos fructus facerent, et postea ueluti triticum nouum Ecclesie horreis inueherentur.

39. Hec autem dispersio non in inferioribus fit; hoc est, non in terra, sed in celo. Denique Legis hoc precepta confirmant, per quam dicit Dominus: Si fuerit dispersio tua a summo celo usque ad summum celi, inde congregabo te, dicit Dominus . Que est dispersio a summo celo usque ad summum celum? Quis iste tantus, qui sic potuerit disseminari? Si homo, in terra natus est: ab imo, non a summo cepit. Si ista te mouent, atque perturbant, redi ad superiora istius sancti prophete, et audi quis ille sit tantus qui huiusmodi in terris segetes fecundauit, ut fructus earum ad celestia receptacula perueniret. Est autem ille sponsus qui quasi gigas percucurrit hanc uiam totam, inuiam aliis, sibi peruiam: et ex illo cepit peruia iam esse mortalibus; ita tamen, ut isti ascenderent: solus tamen ille ipse ante descenderet, ut postea sancti eius mererentur ascendere. Audi ergo quomodo disseminatio fuerit de celi summo ad celi summum. A summo, inquit, celo egressio eius, et occursus eius  usque ad summum eius . Cui homini hoc possit attribui? Moyses uix in uerticem Sine montis ascendit, et hoc quia uocatus a Domino est, et hortatus est uoce celesti. A summo celo quis descenderet nisi Christus, qui et cum descendit in terras, manebat in celo? Nemo enim ascendit in celum, nisi qui descendit de celo, Filius hominis qui  est in celis . uides ergo quia et cum descenderet et ascenderet, ipse erat et manebat in celo. Ipse enim dixit: Celum et terram ego compleo, dicit Dominus . Ipse est, qui est in celo. Hec de dispersione satis dicta sint.

40. Ceterum quod ait: uentilasti nos; etsi uerbo distat, sensu congruit. Sicut enim illi qui dispersi sunt, probati sunt: ita etiam qui uentilati sunt, ad probationem peruenire meruerunt. Sicut enim triticum si uentilatur, et a paleis separatur, mundum est, si autem uentilatum non fuerit, mundum esse non poterit; sed exstat paleis concretum atque permixtum: ita etiam homo nisi tentationibus fuerit uentilatus, fragilia queque ueluti paleas a se non potest separare. Unde 904 etiam ad Petrum dictum  est: Simon, ecce satanas expostulauit, ut uentilet uos sicut triticum: ego autem rogaui Patrem meum, ut non deficiat fides tua . uide quid dicit, et intellige. uentilatur Petrus, ut Christum negare cogatur. Incidit tentationes, quedam locutus est quasi plena palearum: sed locutus est uerbo, ut fundatior esset affectu. Denique fleuit, et paleas suas lauit, et illis tentationibus meruit, ut pro se Christus interueniret. Quanto maius est patrocinium, quam perturbationis illius tentamentum? Et ideo plus quam passus est, acquisiuit; acquisiuit enim Christum sibi patrocinantem. Cogitur autem aduersarius sanctos Domini ad sua damna tentare. Dum enim tentat, meliores reddit; ut qui tentatur, possit et alios instituere, qui sibi ipse inualidus uidebatur.  Denique Petrus Ecclesie preponitur, postquam tentatus a diabolo est. Ideoque ante significat Dominus quid sit illud, quod postea eum pastorem elegit Dominici gregis. Nam huic dixit: Tu autem conuersus confirma fratres tuos . Conuersus est ergo sanctus apostolus Petrus ad bonam frugem, et uentilatus est sicut triticum; ut esset ipse cum sanctis Domini unus panis, qui nobis esset alimentum. Dum enim Petri actus legimus, Petri precepta cognoscimus, fit nobis uite eterne et salutis alimentum.

41.  uendidisti, inquit, populum tuum sine pretio. Emendi et uendendi uidetur equalis quidam esse contractus: sed tamen si ementis et uendentis affectum consideres, unusquisque sibi uiliorem  uendit, et complacitum emit. Ut enim preter id genus hominum loquamur, qui negotiationem uendendis mancipiis exercent; non facile quisquam uendit nisi eum, qui sibi displiceat, et quem usui suo inhabilem putet: et iterum, unusquisque emere desiderat eum, quem utilitati uel ministerio accommodum iudicauerit. Sed et ipsi qui in uendendis mancipiis sumptum exercent suum, et sectantur lucra; utique ita uiles habent eos, quos uendunt, ut eis uiliores sint quam pecunia: et sepe etiam ipsi quos negotiationi sue magis habiles estimauerint, malunt tenere, quam uendere.

42. Ita ergo et Deus uiliorem uendidit, potiorem emit. uendidit populum Iudeorum, non inclementia  Dei, sed sua culpa; quibus recte dicitur: Ecce peccatis uestris uenditi estis, et propter iniquitates uestras dimisi matrem uestram . Hoc itaque genere uenditus populus Iudeorum, emptus est populus Christianus: ille peccato uenditus, hic emptus sanguine. Unde Petrus ait: Pretio empti estis, non corruptibilibus argento uel auro empti estis . . . . sed pretioso sanguine . Quis est sanguis pretiosus, nisi Agni illius immaculati, hoc est, Domini nostri Iesu Christi? Ergo sine pretio populus Iudeorum, pretiosus autem populus Christianus. Ille pretium non habet, quia peccatum habet: iste in pretio est, cui peccatum remissum est. Unde recte Ecclesie filiis dicitur: Pretio empti estis, nolite fieri serui hominum . Si tibi  dicitur, ne seruus fias hominum, et perdas propriam libertatem; 905 multo magis dicitur tibi, ne seruus fias peccati. Et iterum, ne seruus fias serpentis inimici et aduersarii: sed seruias soli Domino, qui propria te redemit caritate; quia ipse est suorum redemptio seruulorum.

43. Non uendit ergo Dominus nisi seruum malum: non uendit utique bonum. Nam etsi Ioseph uenditus est, non dixit tamen Propheta: A Domino uenditus est Ioseph; sed: In seruum uenditus est Ioseph , quem fratres proprii uendiderunt: quem Dominus tamen in figura proprie passionis redemit a seruitute, renouauit ad gratiam. uendiderunt itaque eum fratres, et acceperunt pecuniam: sed Dominus eum non solum libertati reddidit,  sed etiam dignitate cumulauit. Figuram autem in eo fuisse Domini Iesu ostendit Scriptura, que dicit: Filius meus zelo appetitus . . . . ad me reuertere . Et alibi: Primogenitus tauri decus eius ; eo quod exaltauerit Deus Pater cornu Christi sui.

44. Qui ergo uenditur, uilis et sine pretio est; quasi qui magis non sit, quam qui sit. Unde et Aquila dixit: Tradidisti populum tuum, ut non esset. Et Symmachus: Tradidisti populum tuum sine substantia. Non sunt enim, qui repudiantur a Christo: sunt autem qui eliguntur a Domino; quoniam Dominus uocauit que non sunt, tamquam que sunt: et electe sunt gentium nationes; ut destrueretur perfidia Iudeorum. In nichilum ergo traditus est ille populus;  quia peccato suo uenditus est; nullam enim habet culpa substantiam.

45. Unde dictum puto: Et non fuit multitudo in commutationibus eorum; hoc est, gratis nos dispersisti per nationes. Neque enim tu quidquam per commutationem accipis, ut animam tradas hominis; nichil enim tibi gratius est anime conuersione: sed si conuerti detrectat, ipsa se tradit in nichilum; ut peccato et flagitio mancipetur. Ideo tu sine pretio et sine commutatione degenerem populum uendidisti. Unde in posterioribus ait: Non enim est illis commutatio . Quare non est illis commutatio? Quia non timuerunt, inquit, Deum .

46. Duplex autem intellectus quare commutationem  non habuerit populus erroris; quia non potest homo argento, uel auro, uel possessionibus redimere animam suam. Quam enim dabit commutationem anime sue; cum illa temporalia uel caduca sint: anima autem permaneat uel ad premium, uel ad penam? Non fuit autem illa commutatio etiam in impiis, que est in resurrectione, de qua dicit Apostolus: Omnes resurgemus, non omnes immutabimur . Potest quoque et sic intelligi, quia etsi pauci redempti immutari meruerunt, ut Abraham, Isaac, Iacob, Moyses: non tamen ad omnes commutatio ipsa peruenit. Est etiam illud, ut non sit multitudo in commutationibus grauium peccatorum; secundum quod scriptum est, quia quorumdam hominum peccata manifesta sunt precedentia in iudicium:  quosdam autem et subsequuntur . Que grauia sunt 906 atque manifesta, precedunt, et sine ulla dubitatione merguntur: que autem leuiora sunt, bonis operibus sepe releuantur. Beati enim quorum remisse sunt iniquitates, et quorum tecta sunt peccata. Ubi autem iniquitas propendet, nulla bonorum operum commutatione reuocatur.

47. Ergo et si quis redemptus est de populo Iudeorum, non ideo redemptus quia multam habuit estimationem sui, nec quia multitudinem habuit in commutatione sua: sed redemptus est gratis; quod te docet Apostolus dicens: Reliquie secundum electionem gratie salue facte sunt . Ubi autem gratia, non utique merito operum, nec iustificatione uirtutum: sed liberalitate donantis, electione  redimentis; quod eque Scriptura te docuit, dicente apostolo Paulo: Si autem gratia, iam non ex operibus: alioquin gratia iam non est gratia . Quid ergo quod querebat Isrel, hoc non est consecutus? Quare non sit consecutus, agnosce, quia se iustificare cupiebat, quia operum suorum iactantiam requirebat, quia fidem non detulit, nec gratiam recognouit. Et ideo electio consecuta est, que uocantem audiuit, [a 1Kb] aduenientem suscepit.

48.  Merito ergo in persona populi illius dicitur: Posuisti nos in opprobrium uicinis nostris: illusionem et derisum iis, qui sunt in circuitu nostro. Qui sunt isti finitimi, et quemadmodum ad uiciniam Isrelite populi pertinuisse uideantur, non est facile discernere; si spiritalis uicinia requiratur,  habens quoddam lumen cognitionis ad inuestigandum mysterium Christi: presertim cum in ipso libro Salomonis qui scribitur Ecclesiastes, didicerimus quia quo magis queritur sapientia, eo profundior iudicetur. Sic enim scriptum est: Dixi, sapientiam requiram, et ipsa longe facta est a me, longe magis quam erat: et in profundo altitudinem quis inueniet  eius ? Unde diffidentia oboritur mihi scrutari diuinitus spirantis Scripture mysteria, et eius examinare sermones: quod ille digne potuit, qui inter perfectos sapientiam loquebatur. Ego perfectos uideo, nec immerito perfectos dixerim; cum uideam uos sensus exercitatos habere, ad discretionem boni et mali: sed et ipse tamen qui sciebat solidiores capere cibos, adiumenta querebat; ut in eo uerbum Domini curreret . Nec iste quoque sine precatione hoc potuit usurpare, ut laudatio eius iucunda fieret Deo ; non enim usurpantis, sed precantis assertio est.

49. Tamen ne penitus refugisse uideamur, consideremus qui uicini tribubus fuerint Iudeorum. Nam  ut uetera recenseamus, Philisthiim tribui Iude finitimi habebantur: et alio latere iidem tribui Ruben appropinquabant. Ammonite quoque in deserto erant: et qui erant in finibus Tyri et Sidonis, Galilee copulabantur; hoc est, tribui Zabulon, et tribui Nephthalim, que erant in Galilea; sicut Esaias dixit: Terra Zabulon, et terra Nephthalim, uia maris trans Iordanem . Unde potest quis colligere, que proprietas 907 uniuscuiusque singularum fuerit tribuum, ut certis quibusque finitimis iungerentur; quo paulatim etiam gentibus infunderetur cognitio celestium sacramentorum. Quod utique potest intelligi de illa muliere Chananea, que exiuit de finibus suis; ut Domino Iesu occurreret transeunti, et posthabitis simulacris suis, adoraret  uerum salutis auctorem: cui testimonium dedit Dominus noster iehsu Christus, quod magna esset fides eius. Resplendebat quidem iam gratia Euangelii, et presentie [b 1Kb] lumen auguste: sed tamen quia sponte exiuit, et misericordiam postulauit, et Dominum pia uoce confessa est, et quasi fastidio habita, in clamore petitionis proprie perseuerauit; non mediocrem prerogatiuam accepit istiusmodi mulier, que prima exiuit de gentium nationibus, et perseueranti obsecratione tantum Domini testimonium meruit reportare.

50. In quo quidem loco uelut dubitasse quosdam cognoui, quid sit quod ait: Non sum missus nisi ad oues que perierunt domus Isrel ; quasi nobilitatem generis electi ad saluandas animas  Dominus quesisse uideatur, qui uenit ut omnes redimerentur. Sed ostendere dignatus est propositum, quod eos quos primo elegerat, nequaquam refutare cupiebat; et sepe deuios et errantes tamen paterno quodam reuocare querebat affectu. Sed ubi ipsi auctorem proprium reliquerunt, sciens se Deum montium esse, non uallium, [c 1Kb] et regnum celorum non a  fastidientibus, [a 1Kb] sed a cogentibus diripi, paulatim conuersus ad gentes est; ut et nationum plus probaretur affectus, et illorum merito pertinacia condemnaretur.

51. Quid deinde sibi uult quod ait: Non licet accipere panem filiorum, et mittere catulis ? Utique filios dixit Isrelitas, hoc est, populum Iudeorum: catulos autem populum nationum. Quid ergo? Diuitum aut nobiliorum est accipere sacramenta celestia, et non eorum qui magis ad cognitionem mysterii celestis pio mentis feruore contendant? Et si Isrelita fuerit aliquis remissus et negligens, uel contumax, qui reiiciat post se sermones Dei: Chananeus autem qui impigre uelit acquirendis mentem intendere sacramentis; ille potius qui  dissimulat, quam iste qui defert studium, preferendus est? Non utique. Et ideo diligenter oportet intendi quid expresserit, qui cum dixisset: Non licet accipere panem filiorum, et mittere catulis, respondente Chananea: Quia et catuli canum edunt de micis, que cadunt de mensa dominorum suorum ; studium eius humilitatemque laudauit, que non sibi profundum sapientie a primordio uindicauit; quamuis de finibus Tyri et Sidonis iam esset egressa: sed micas quasdam uerbi salutaris que de mensa dominorum suorum caderent, crederet colligendas. Qui enim diligenter et subtiliter Scripture uerba rimatur, is ad altitudinem mysteriorum peruenire consueuit. Unde et huic dicitur: Magna est fides tua: fiat tibi sicut uis ; hoc est, ut aperiatur  tibi ostium uerbi, et refulgeat uite eterne salubre mysterium.

908 52. Ergo qui uicinus est, exeat, et Christum uidere desideret, et in oratione clamet; sicut ista Chananea exiuit de finibus suis, et Christum uidit, et iugi uoce clamauit, ut eius misericordiam reportaret. Credentibus itaque Chananeis Iudeus in opprobrio sit, quia ipse non credidit: et illudi sibi doleat, et derideri se ab iis qui in circuitu sunt, ingemiscat.

53. Et uidetur prophetia hec esse de nationibus credituris; maxime cum sequentia istud ostendant, quia ait: Posuisti nos in similitudinem gentibus, commotionem capitis in populis; quia Iudeorum delicto salus gentibus: et que illis in figura gesta sunt, ad  cognitionem nostram profecisse, Apostolo auctore , cognouimus. Et uere in opprobrium positi sunt gentibus; quia gentes opprobrium crucis Dominice omnibus diuitiis secularibus pretulerunt. Qui autem crucem illam putauit opprobrium, et quasi opprobrium refugit, is uere in diuturno mansit opprobrio. Tamen quia non secundum carnem Isrelite uidentur, qui potuerunt dicere: Quia inique non egimus in Testamento Domini : nec  recessit retro cor eorum a Domino; uide ne iis se in circuitu positis illusioni et derisui fuisse commemorent, de quibus dicit Dominus: Circumdederunt me uituli multi . Circumdederunt enim eum persecutores, quando secundum consilium uoluntatis sue subiit passionem. Unde et alibi ait: Circumdantes circumdederunt me, et in nomine Domini ultus sum in eos . Ideo melius est uiam rectam tenere, in qua facinorosi ambulare non possunt. Cito cadunt, quia non in directione ambulant. Unde et illi quando uoluerunt Iesum Dominum comprehendere, ubi respexit eos, ceciderunt. Propter hos igitur qui in circuitu ambulare consueuerunt, angelum Dominus apposuit, qui a tergo insidiantes repellat inimicos. Pretendit igitur  angelus Domini in circuitu timentium eum, et eos tuetur atque custodit. In circuitu enim impii ambulant; sicut scriptum est . uide itaque distantiam. Impii in circuitu ambulant: angelus autem pretendit in circuitu eorum, qui non ambulant in circuitu; et ideo pretendit, ut eruat iustos ab insidiis persequentium. Iusti ergo spiritales Isrelite uidentur esse qui hec loquuntur, eo quod tentationibus seculi subiacuerint, et opprobrium fuerint uicinorum; hoc est, eorum qui Hierusalem patriam non incolebant. Illusioni etiam fuerunt spiritalibus nequitiis et potestatibus, contra quas iustis lucta esse consueuit. Denique historia te doceat quod abducti Iudei in Babyloniam, etsi propter peccata sua uidebantur esse subiecti, tamen multo meliores gentibus  habebantur. Peiores enim erant in circuitu eorum, qui insultabant eis, cum ipsi peccatorum grauium essent mole curuati.

54. Primus ergo intellectus de captiuis patribus usurpandus est, quibus insultauerunt Assyrii, illudentes eis in Babylonia: quibus etiam rex ille nequissimus dominabatur Nabuchodonosor. Secundus intellectus ad altiora referendus est, quod seuissimus rex diabolus est: ipse est Assyrius 909 Nabuchodonosor, qui bonis insidiari solet, ut eos in peccatum trahat per carnis illecebram. Attende igitur hunc regem eo loco, ubi dicit Apostolus: uideo legem carnis mee repugnantem legi mentis mee, et captiuum me ducentem in lege peccati ; hoc est, in illa lege carnalis illecebre. Aduersarius leo  est, qui urget obnoxios, iustos fatigat. Unde pulchre posuit Aquila: Spretionem et pompam posuisti nos iis, qui in circuitu nostro sunt. Ita enim despicabiles estimabantur, qui theatrum facti sunt huic mundo, et angelis et hominibus; quia etsi in Testamento non peccent Dei, nec carnis illecebris reflectantur a Domino; tamen quasi in pompa quadam circumferri uidentur et despici: quandoquidem peccatores humilitati iustorum insultare consueuerint; ut opprobrium  ducant crucem Domini Saluatoris, humilitatemque iustorum. Denique quasi in quadam pompa theatri constitutus Apostolus dicit: Placeo mihi in iniuriis, in necessitatibus, in persecutionibus, in angustiis . In istis placet sibi, qui omnia que mundi sunt, detrimentum putat; ut Christum lucrifaciat, solum per uitam et mortem requirens: cui uiuere Christus est, et mori lucrum, ut inueniatur in Christo.

55.  Adiiciunt adhuc isti Isrelite dicentes: Posuisti nos in parabolam gentibus, commotionem capitis in populis. [a 1Kb] Quibus gentibus posuisti, nisi credituris? Ea enim que acciderunt Iudeis, in similitudinem figure facta sunt; ut fieret nobis typus et figura excidium Iudeorum, atque ex illa similitudine  per parabolam, solutionem presentibus requiramus, quo exempla eorum cauere possimus. Deinde quia Iudaice res omnes quasi parabole sunt; hoc est, quasi figure egentes solutione. Denique Dominus Iudeis in parabola loquebatur, ut imperiti non intelligerent, intelligerent sapientes; ut intelligebant Apostoli, et in quo [b 1Kb] mouebantur, interrogabant Dominum: Iudei autem nec intelligebant, nec iterum discere non intellecta cupiebant.

56. Quid sit parabola, accipe. Abraham igitur duos filios habuit: unum de ancilla, et unum de libera . Non intelligebat hoc Iudeus nisi secundum litteram. Nesciebat quis de filiis duobus acciperet hereditatem patris; quia ad carnalla propendebat. Egebat parabola solutione. uenit gentium Doctor,  et fides nationum, et intellexit quod due ille mulieres duo sint Testamenta: unum a monte Sina, quod in seruitutem generauit populum Iudeorum, quod est Agar . Et ideo Sina, quod per interpretationem mensuram eius significat: mensura autem Legis est, superabundans autem gratia est. Sina quoque merces dicitur, et conuenit populo Iudeorum, qui iustificari se mercede operum, quam fidei gratia maluerunt. Ergo que sub Lege erat Hierusalem, cum filiis suis seruiebat: que autem sursum est Hierusalem, libera est. Et ideo Sara, que principalis dicitur, libertatem habet; quod princeps sui sit, qui iustus atque integer est. Ex duobus igitur 910 Testamentis duo populi: unus Iudeorum, alius nationum, qui in Christo credidit. Ille Iudeorum,  qui non credidit, seruit: ipse est secundum carnem natus; quia secundum carnem interpretatus est Scripturam diuinam, et secundum litteram, non secundum spiritum. Qui autem de libera, natus est per repromissionem; hoc est, cui repromissio ex fide, ipse est Ecclesie filius, tenens gratie libertatem propter quem Ecclesia dicit: Expelle ancillam, et filium eius; non enim heres erit filius ancille cum filio  meo Isaac . Et Apostolus ait: Itaque, fratres, non sumus ancille filii, sed libere . Hec est ergo solutio; quia quod ignorabat Iudeus, fides gentium soluit, infusa a Paulo doctore mentibus nationum. Ideo ergo illorum gesta nobis in parabola sunt.

57. Sed et Dominus dixit: Factus sum illis in parabolam: aduersum me exercebantur qui sedebant in porta . In parabolam autem factus; quia dicitis, inquit: Medice, cura te ipsum . In parabolam factus est; quia sedentes in porta increpabat; in exitu enim non otiosi, sed exerciti esse debemus. Ideoque scriptum est: uidete, ne fiat fuga uestra hyeme, uel sabbato ; hoc est, non in otio, sed in negotio. Ergo  pigri sedebant Iudei; quia stare non poterant, qui uere Hierusalem atria nesciebant; si enim sciuissent illam Hierusalem, requisiuissent. Isti ergo fatigati in porta sedebant. Nec solum dixit, sedebant; sed etiam oderant Dominum in portis redarguentem. In porta enim erat, qui subiturus erat sui corporis passionem, per quam migraret e terris, rediret ad celum. In porta erat cum diceret: Ambulate dum lucem habetis . Quid est ergo: Factus sum illis in parabolam ; nisi quia finis Legis est Christus, et mors eius soluit enigmata prophetarum; eaque que ante Iudeis erant incognita, cum prophetarentur, postea manifestata sunt Dominice passionis effectu? Factus est illis in parabolam; quia quasi uilem se prebuit, ingerens se illis,  nec refugiens eorum seditiones, et perducens eos ad tempus beneplaciti sibi; ut moreretur pro omnibus hominibus, quo illius sanguine genus hominum mundaretur.

58. Similiter in parabola scriptum est: Non alligabis os boui trituranti . Soluit hanc parabolam Apostolus dicens: Numquid de bobus cura est Deo? An propter nos utique dicit? Nam propter nos scripta sunt. Quis est qui arat, nisi qui in spe arat ? ut in iudicio Domini metat? Et ideo quasi boni agricole, ubi propter spem [c 1Kb] inarata fuerit terra nostra continentia corporali: non carnalia, sed spiritalia seminemus: quoniam de carnalibus corruptela colligitur, de spiritalibus uita eterna acquiritur. Typus itaque et figura nobis  sint gesta maiorum. Typus lex scripta in cordibus nostris, ut nobis in ea quedam futurorum figura, non ueritas sit. Lex ergo quasi figura sit nobis: Euangelium quasi lumen et signaculum ueritatis.

59. In parabola ergo Dominus ostendit se Iudeis: [d 1Kb] sed non intellexerunt parabolam; quia medicum non receperunt, qui curaret animas 911 laborantium,  et omni egritudine et inequalitate incommoditatis absolueret. Factus est etiam in parabolam, quia carnem suscepit, quam crucifixerunt Iudei, non intelligentes parabolam spiritalem. Eo usque enim non intellexerunt, ut cum auctorem uite crucifigerent, et suspensam in cruce cernerent carnem Domini salutarem, mouerent caput. Nam si intellexissent, utique non insultassent, sed ingemuissent. Et tamen ipsa commotio capitis illis in similitudinem cessit; ut non hoc significaret quod illi sentiebant, sed quod mysteria declarabant. Illi enim secundum uulgi usum insultantes Domino mouebant caput suum; sicut qui iustis insultare desiderant, si forte eos uiderint in hoc seculo fatigari, mouent caput.

60. Que commotio capitis geminum intellectum  habet. Reprehensibiles enim uidentur secundum Scripture auctoritatem, qui mouent caput; cum dicat et Mattheus: Qui transibant blasphemabant Dominum Iesum mouentes capita sua . Et Marcus: Qui preteribant . Transeuntes autem quod reprehensibiles estimentur, docet hic ipse Propheta, qui dicit de uinea sabaoth: Et uindemiant eam omnes transeuntes uiam . Denique et qui sequitur uersus, hoc signat: Deuastauit eam aper de silua, et singularis ferus depastus est eam . Et in posterioribus ait: Et non dixerunt transeuntes uiam: Benedictio Domini super uos ; eo quod qui transit, et non stat in atriis Domini, non dat benedictionem. Ita ergo Iudei mouebant caput super Dominum Iesum,  ut preterirent, qui firmum solidumque fidei uestigium habere non poterant. Mouebant autem caput suum, quorum caput Christus esse debuerat, quem non debuit dimouere et deturbare perfidia Iudeorum. Sed quia non passi sunt membra se esse Christi, ideo caput eorum non fuit Christus. Non erat etiam Lex caput eorum, quia exspoliabantur et Lege a populo nationum. Non fuit his caput uerbum Dei; quia amiserant prophetas, et apostolos non habebant. Hoc de reprehensibili commotione capitis dictum sit. Est tamen et laudabilis capitis commotio: reprehensibilis Iudeis, laudabilis populo nationum. Quid est enim caput, nisi in quo sensus sunt? Oculi enim sapientis in capite eius; quos moueri oportet oculos, id est, mentis tue sensus, ne aliquo torpore pigrescant. Moue  ergo prudentiam tuam, moue sapientiam, moue cogitationes tuas celestium collatione sermonum, et propheticorum disputatione uerborum; ita ut non pecces in Testamento Dei, sed fides firma sit. Sunt enim heretici qui mouent sensus suos, ut perfidiam tamen, non fidem excitent.

61. Sed iam expressius de ipsa capitis commotione que in similitudinem populi est posita, dicendum est. Quis est caput populorum, nisi Christus? Caput enim mulieris uir, caput uiri Christus. Sed et Lex caput intelligibilis mulieris. Denique sub Lege tamquam sub uiro est populus Iudeorum; quia Lex  dicitur Grece; et ideo Synagoga quasi masculo copulata est, sed Legi corporali, non spiritali; hoc est, ritui Legis Iudaico, cuius uinculis illigata est, legitimi nesciens sacramenta coniugii. Si autem 912 mortua fuerit Lex, hoc est, Legis interpretatio corporalis; tunc plebs, quasi mortuo coniuge priore, legitime nubet secundo uiro, qui ex mortuis resurrexit. Est etiam caput [a 1Kb] mulieris huius Euangelium. Unde quidam mystice interpretati, mortificato ritu Iudaico, tamquam fratri defuncti Euangelio mulierem eam nubere ex Lege uoluerunt; quia Lex annuntiauerit Euangelium. Ideo prior Lex uir, postea secundi uiri nuptie, hoc est, Euangelii sacramenta sunt. Duo enim quasi coniugia, duo sunt Testamenta. Unum coniugium uetus est Testamentum,  quod morte uiri prioris solutum est. Et ideo mulier illa cui Lex mortua est, recte in secundum coniugium conuenit, hoc est, Testamentum nouum. Sic duobus fratribus una coniungitur, cui superiora peccata moriuntur, meliora postea sacramenta renouantur. Hoc nobis Apostolus euidenter exposuit dicens: Quoniam que sub uiro est mulier, uiuente uiro, ligata est legi; hoc est, uiri sui legi, ut ei debeat castitatem: Si autem mortuus fuerit uir, soluta est a lege uiri; id est, ut cui uelit, nubat, dummodo mortuo uiro, nubat; quia uiuo uiro, inquit, adultera uocabitur, si iuncta fuerit alteri uiro: si autem mortuus fuerit uir eius, liberata est a lege uiri, ita ut non sit adultera, si fuerit cum alio uiro . Hoc sacramentum etiam ad Christum et Ecclesiam pertinere,  etiam alibi demonstrauit quia magnum est sacramentum . Hic quoque non pretermisit dicens: Itaque, fratres mei, et uos mortificati estis Legi per corpus Christi; ut sitis alterius, qui ex mortuis resurrexit . Quomodo mortificatus es Legi, nisi ut tibi Legis umbra moriatur, cum accedis ad sacramenta celestia? Nec enim aliter debes accedere ad Euangelium; nisi solutus interpretationis corporalis impedimentis. Alioquin adulterium est, ueris falsa miscere: pudicitia autem spiritalis, si anima tua exuta omnibus impedimentis deuie cognitionis, sine ruga accedat ad Dei uerbum. Ergo sicut Ecclesie caput Christus, ita et Synagoge caput Lex; hoc est, iis qui sub Lege sunt, propter quos apostolus fecit se esse sub Lege, cum sub lege  non esset; ut ea qui sub Lege sunt, lucrifaceret. Et iterum doctor gentium factus est, quasi esset ipse sine Lege; ut eos qui erant sine Lege, acquireret Christo. Pulchre autem ait quod sine Lege Dei non esset, et in Lege Christi permaneret .

62. Lex autem Synagoge caput non a principio; quia Christus erat caput ueteris Synagoge, quam Moyses fundauit et condidit. Denique audi dicentem quia uerbo Domini fundata est. Fide, inquit, Moyses grandis factus negauit se esse Pharaonis regis nepotem. Maluit enim afflictis compati, quam temporalibus delectari: maioresque diuitias estimauit et pretulit  thesauris Aegypti, improperium Christi. Aspiciebat enim mercedem repromissionum Dei , que est resurrectionis gratia. Sed ubi propter perfidiam Iudeorum mortuum est infidelibus Dei uerbum, et excidit pectoribus Iudeorum; legis spiritalis intellectus occubuit, et nupsit Synagoga ritui corporali, obseruationique perfidie. Sed non fuit illa sobrietas spiritalium nuptiarum, sed adulterium castitatis. Ideo Synagoga libera esse non potuit, que male 913 nupserat, et non crediderat resurrectionem Christi futuram. Unde bene ei nupsit Ecclesia, cui secundum sacram dispensationem secundum carnem mortuus est Christus; ut illa Iudea anima que ante fuerat ligata peccato, per mortem Christi absolueretur uinculo delictorum. Non nubit  ergo mulier alteri uiro, nisi mortuus fuerit uir suus; hoc est, nisi a uinculo legitimi amoris fuerit absoluta. Si autem mortuus uir eius fuerit, liberata est.

63. Sane tenebatur ex Lege, ut fratri proprii coniugis copularetur; si semen nullum maritus ei reliquisset . Quod uinculum magis nectebat interpretatio littere, quam gratia spiritalis. Denique habebat in uoluntate frater defuncti, ut si nollet, non acciperet fratris uxorem ad semen defuncti resuscitandum. Unde calciamentum suum soluere iubebatur, ut esset a nexu copule eius exutus, quam a sui gratia ostendisset alienam. Sic enim scriptum est, quia soluebat uir calciamentum suum, et dabat proximo suo [a 1Kb] dicens: Hoc erit in testimonium  in Isrel. Et dicebat propinquus: Accipe, et acquire tibi tu. Et soluebat calciamentum suum. Dicebant etiam astantes: Det tibi Dominus uxorem, que intrat domum tuam, sicut Rachel et sicut Lia, que edificauerunt utreque domum Isrel, et fecerunt uirtutem in Ephrata . Sed hoc ex littere interpretatione Iudeum ligabat. Ceterum figura erat, quod Christus uenturus esset in terras, qui semen defuncti populi resuscitaret. Merito fratris: quia dictum est: Narrabo nomen tuum fratribus meis ; et: Quorum patres, et ex quibus Christus secundum carnem . uel quia Euangelium defuncte Legis reparationem operaretur in posteris; ut semen quod Lex non reliquerat, Euangelii tenor resuscitaret.

 64. Non mirum ergo si caput suum praua interpretatione mouerunt; ut ipsi a se deturbarent sapientiam, sue salutis auctorem: aut certe mouendo caput suum, causa fieret commotionis capitis non paucis; sed populis. Commotio hec capitis facta est: quandoquidem in omnem terram exiuit sonus eorum; ut fieret omnis terra Domini, et regnum Domini esset in nationibus. Unde et in posterioribus dicit: Dominus regnauit, irascantur populi: qui sedes  super Cherubim, moueatur terra . Quod pulchre Aquila interpretatus est, ut [b 90Kb] diceret; hoc est, transmutationem, que est de loco ad locum, de Iudea ad populos nationum. Quod ex ea lectione que in Euangelio est, liquido poterit manifestari, quemadmodum Lex mota sit, dicente Scriptura: Super cathedram Moysis sederunt scribe et pharisei. Omnia ergo que dicunt uobis, seruate et facite: secundum opera eorum nolite facere; que enim dicunt, non faciunt. Alligant autem onera grauia, et imponunt super humeros hominum: ipsi autem digito suo nolunt ea mouere. Omnia autem faciunt, ut uideantur ab hominibus .

65. Quid est, sederunt Scribe; nisi quia littera  scribitur? unde et Grece dicuntur scribe, littere 914 sequentes interpretationem, non spiritus intellectum; littera autem occidit. Litteram ergo occidentem sequentes, et ipsa appellatione resonantes scribe: pharisei autem sunt, hoc est, qui a ueritatis unitate diuisi sunt; phares enim interpretatur diuisio. Diuidunt autem pharisei hoc genere uerba Legis, ut resonent, et in ipsa meditentur: spiritalis autem mysteria Legis et sacramenta non uideant. Nam si Lex spiritalis est, utique precepta Legis sunt spiritalia, et opera eius spiritalia sunt. Docentes ergo que Moyses scripsit, onera grauia ligant corporalibus Legis  et per doctrinam suam deuiam grauia onera imponunt auribus audientium,  que ipsi ne tantum quidem uolunt mouere, ut a corporalibus Legis ad spiritalia Scripture uerba commoueant. Sic enim intelligendum est, quia digito suo nolunt mouere illa; hoc est, nec exiguo puncto atque momento transferunt se ad intelligentiam spiritalem. Hinc est et illud, quod scriptum est: Quod si in digito Dei ego eiicio demonia . Quid sit digitus, interpretatur ipsa Scriptura, que dicit in alio libro Euangelii: Quod si in Spiritu Dei ego eiicio demonia . Digitus ergo Dei, Spiritus Dei est; Deus enim Spiritus est, et nichil habet in sua substantia corporale, sed totus est Spiritus. In Spiritu ergo Dei eiicit demonium, qui in digito Dei eiicit. Unde et sanctus Dauid ait: Quoniam uidebo celos tuos, opera digitorum tuorum  ; hoc est, Spiritus tui opera sunt celi, sicut et scriptum est: uerbo Domini celi firmati sunt, et spiritu oris eius omnis uirtus eorum .

66. Ut ergo concludamus disputationem, scribe et pharisei nichil ad interiorem hominem referunt, qui ut ipse ad imaginem Dei et similitudinem factus est; ita in iis que cogitat et que meditatur, debet magis que spiritalia sunt, quam que carnalia cogitare. Totum ergo ad illum exteriorem, ad illum terrenum  hominem referre contendunt: et ideo omnia eorum opera talia sunt, ut uideantur ab hominibus; non ut placeant Patri, qui in abscondito uidet. Timent enim sua opera reuelare.

67. Hec est ergo commotio capitis que facta est in populis; uel, sicut Aquila et Symmachus dixerunt, in gentibus; omnes enim gentes mouerunt caput suum, ut Legem spiritaliter interpretarentur. Nemo secundum litteram Legis se putet esse saluandum; quia littera Legis maledictum habet: spiritus benedictionem affert. Nemo ex operibus Legis iustificari potest; quia sub maledicto sunt omnes, qui sub littera sunt. Fugiant ergo omnes maledictum Legis, et confugiant ad benedictionis gratiam; ut benedictionem habeant in celestibus, in Christo  Iesu, qui mortuus est pro nobis, ut fides transiret ad gentes: qui etsi uir fuit ante Synagoge, nec ipsam deseruit, et nos redemit; illam enim non deseruit, ut reliquie salue fierent: nos redemit eligendo populos nationum. Hec ergo electio gentium salus Iudeis; reliquie enim non per opera sua, 915 sed per electionem gratie salue facte sunt. Gratia est ergo Christi que et nos redemit, et reliquias uiuificauit. Commotio autem capitis facta est in gentibus: sed ex hac commotione non mediocris mutationis gratiam Iudei pertulerunt, quorum reliquie salue facte sunt.

68.  Sequitur: Tota die uerecundia mea contra me est: et confusio uultus mei operuit me. Quid est quod interdum ex persona unius, interdum ex  persona plurimorum psalmus hic dicitur? Namque a principio a pluribus cepit, ut est: Deus auribus nostris audiuimus, et cetera que sequuntur . Deinde ait: Tu es ipse Rex meus, et Deus meus. Iterum: In te inimicos nostros uentilabimus. Et postea: Non enim in arcu meo sperabo; et: In Deo laudabimur tota die: et: Tota die uerecundia mea contra me est. Quid sibi uult ista mutatio, que frequenter in psalmis repetitur; sicut et in centesimo octauo psalmo ait: Deus laudem, meam ne tacueris; quia os peccatoris et os dolosi super me apertum est . Hoc de uno, sequitur de pluribus? Locuti sunt aduersum me lingua dolosa . . . . et posuerunt odium pro dilectione mea . Deinde de uno: Constitue super eum peccatorem . Quod uidetur in centesimo  octauo psalmo aliud ad populum Iudeorum referri, aliud ad Iudam proditorem. Quando pluraliter dicta, ad populum: quando singulariter, ad Iudam. Hic  quoque possumus dicere, quando pluraliter dicta, ad sanctos: quando singulariter, ad Dominum nostrum Iesum Christum referri; quia estimari potest et pro pluribus in Propheta locutus, et ipse pro se. Et ideo dixerit: uerecundia mea contra me est; que dicitur autem est, quando uerecundiam uult quis incutere alicui, ut inflectat propositum suum, sicut est: Descendat nunc de cruce, et credimus ei: confidit in Deo, liberet nunc eum . Pulchre autem ait: Tota die; quia Incarnatio Domini nostri Iesu Christi lucem attulit mundo. Dies itaque Incarnationis est, de quo idem dicit Dominus: Ambulate dum lucem habetis ; et: Abraham diem meum uidit . Ergo hec uerecundia habet in se confusionem.  Unde et Symmachus: Tota die, inquit, confusio mea contra me est. Que autem confusio Christi, nisi crux; quod nudus pependit in ea? Et bene, tota die; quia ex quo affixus est cruci, usque in horam nonam tenebre facte sunt: et post horam nonam lux refulsit usque in uesperum. [a 1Kb] Hic dies ex tribus primus. Potest tamen et chorus sanctorum pluraliter de se, et singulariter loqui; chorus enim quasi singularem personam habet, sed numerus plurimorum est; sicut illud est: Populus hic labiis me honorat; cor autem eorum longe est a me .

68. Que autem est confusio, que operuit Dominum Iesum, cum confusionem peccata faciant; ipsa sunt enim que operiunt peccatorem: hic autem peccatum non fecerit? Sed quemadmodum est confusio  adducens peccatum, ita est 916 confusio que peccatum abolet; ut confusio crucis Domini nostri Iesu Christi, per quam peccata mundantur. Est etiam omnis confusio bona, quam pro Christi nomine subeas, et admodum gloriosa; si uerbi gratia in persecutione lex sit, ut uerberetur Christianus, ut dignitatem amittat, ut careat [b 1Kb] priuilegio, ut in uincula ducatur. Hec utique confusio etsi priuilegium non habet, habet gloriam pie confessionis. Est autem et Christi confusio, sicut ipse ait: Qui me confusus fuerit coram hominibus, confundam et ego eum coram Patre meo, qui in celis est . Bona ergo confusio. Plerisque tamen huiusmodi confusio Christi amara est; hoc est, non credentibus: iucunda credentibus.

 69.  Siue ergo uelis confusionem Christi intellige in crucem eius, que Iudeis uidebatur esse confusio, qui insultabant ei; quasi erubesceret  Christus in eo opere, in quo publicam operabatur salutem: siue etiam hanc confusionem, que ingeri uidebatur, a uoce exprobrantis et obloquentis: a facie inimici et persequentis. Erubescebat enim sic lapsum esse electum populum suum, et confundebatur in eos apud Patrem, quorum finis aduenerat; presens enim erat Filio Pater, a quo numquam potest Filius separari. Et ideo Pater audiebat dicentem Iudeis: Ecce relinquetur uobis domus uestra deserta .

70. Sunt autem qui etiam in confusione sua gloriantur; sicut illi de quibus dicit Apostolus: Quia gloria eorum in confusione ipsorum ; quibus contraria est gloria Christi, qui crucem suscepit, nec confusionem refugit. Quam nos  quoque minime timere debemus, nec formidine aut fastidio declinare; ne peccatum supra nos adducat, que potest adducere gratiam uite. Est enim et confusionis gloria, ut si in multos gentiles incidas, uel philosophos, et illi tibi obiiciant crucem Christi, et uerbo respondere non possis, nec salutaria quisquam audiat uerba referentem, est confusio; sed a uoce exprobrantis et obloquentis: a facie inimici et persequentis. Et ideo noli respondere insipienti ad insipientiam eius: esto sicut homo mutus et tacens, et quasi non audiens uerba insultantium et obloquentium; non quo respondere nequeas, sed quo respondere non debeas. Omni enim rei tempus: tempus tacendi, et tempus loquendi. Tacendum est, quando paratum non inuenis auditorem: loquendum est,  quando Dominus linguam eruditionis indulget; ut sermo tuus operetur in affectibus audientium. Quomodo autem te audiat, qui ideo tibi obloquitur, eo quod salubrem tuum nolit audire sermonem? Aut quomodo tibi acquiescat, qui persecutor est, et uelit te sibi uindicare? Aut, ut Aquila dixit, uel Symmachus, ut ulciscatur et puniat in te, quod Christi hereditas ad gentes uideatur esse transfusa? Longe itaque ista confusio 917 a confusione et opprobrio peccatoris. Istius enim conscientia illuminatur, qui oblitus non est Dei sui: illorum confunditur, quorum ingenium caligat atque perturbat recordatio delictorum.

71.  Et ideo bene sibi conscii dicunt: Hec omnia uenerunt super nos, et obliti non  sumus te, et inique non egimus in testamento tuo. Et non recessit retro cor nostrum: et declinasti semitas nostras de uia tua. uidetur uersiculus ultimus non concordare superioribus. Nam quomodo declinarunt ii, quibus diuinitatis nulla obrepsit obliuio, nec alicuius iniquitatis conscientia, nec ulla desidia? Sed si consideres quia iustus uix saluus fit, intelligis profecto et ipsius nonnumquam titubare uestigia, et auctorem declinationis eorum Deum uideri; quia ipse quoque patitur iustos sepe tentari, quo  magis probentur tentationibus eruditi. Quis est autem tam fortis, ut nequaquam in tentatione moueatur; nisi Dominus adiutor ei assistat? Denique conturbatus est et ipse propheta Dauid: quia dixit in sua abundantia: Non mouebor in eternum . Aut quis est ille quem locus afflictationis, et terre corruptela non moueat; cum diuina sententia neminem exceperit, qui sit ab exercitio et a fatigatione terre huius immunis, cui dictum est: Maledicta terra in omnibus operibus tuis . . . spinas, inquit, et tribulos germinabit . Denique ipse Paulus Dominice uas electionis, a maledictione ueteris sententie absolutus Domini Iesu passione, tamen captiuum se duci in legem peccati uehementissime deplorauit, nec quemquam nisi Christum a quo liberaretur  inuenit: cum eum lex sui corporis et umbra mortis urgeret.

72. Diximus sensum: sed expressius qui locus sit afflictationis, considerare nos conuenit. Utrum hic mundus, qui in maligno positus est: an uero caro nostra, in qua anima nostra humiliatur, dum in istius carnis descendit societatem: an aduersa quibus exercemur in hoc corpore constituti, in quo ingemiscimus grauati; quod nolumus spoliari, sed superuestiri? Grauis enim labor est dum exspectamus, ut absorbeatur mortale hoc a uita, quo nos exspoliare debemus; minore enim labore exspoliatur, quam absorbetur. Et uide ne ea diuersitas sit exspoliantis se, et exspectantis ut absorbeatur a uita. Exspoliat gratia, absorbet penitentia: exspoliat sublimitas  mentis, absorbet diligentia. Quomodo autem dubites quod afflictationis hic locus sit, quando corpus est mortis, in quo operit nos etiam umbra mortis? Et ideo ad lucernam illam semper debemus intendere, que est uerbum Dei; ut sciamus quemadmodum nostri animi semitas dirigamus et uestigia mentis interna, ut lux animorum soluat tenebras corporales.

73. Pulchre autem et Aquile interpretatio quemadmodum intelligere debeamus locum afflictationis, expressit dicendo: Quoniam humiliasti nos in loco sirenarum? Ut non caro in uitio sit, siue natura; sed ea que carnem corruptibilem 918 esse fecerunt. Denique sirenas quarum secundo  et tertio  mentionem fecit Scriptura diuina,  quasdam fuisse puellas gentilis tradidit historia, que uocis proprie [a 1Kb] suauitate, canendi illecebris, audiendique studio illectos nauigantes ad littus admouere nauigia prouocabant: eosque, cum gratiam uocis sequerentur, scopuloso in loco naufragium facere solitos uetustas posteris tradidit . Earum autem interpretatio hec est, uoluptas uocis, et quedam adulatio. Ita ergo seculi uoluptas nos quadam carnali adulatione delectat ut decipiat. Ut ergo illic non littus in uitio erat, sed canora dulcedo,  que faciebat asperitatem littoris non caueri: ita non caro in uitio; sed ea quibus caro ista sollicitatur et fluctuat. Denique mare, si tempestas desit, quietum est: si procella seuiat, periculosum.

74. Et Septuaginta uirorum uidetur cum his sententia conuenire; cum dicunt quia scriptum est: Quoniam humiliasti nos. Cuius interpretationis testimonia de Scripturis sunt nobis arcessenda diuinis. Ait enim in Deuteronomio: Si exieris, inquit, in pugnam aduersus inimicos tuos, et tradiderit tibi eos Dominus Deus tuus in manus tuas, et depredatus fueris spolia eorum, et uideris in ea depredatione mulierem bonam specie, et cohabitaueris cum ea . Et infra: Si nolueris eam postea, dimittes eam liberam . . . . quia humiliasti eam . uides  ergo quoniam non natura sui eam, sed is qui ei integritatem pudoris eripuit, humiliasse perhibetur. Humilitas ergo operis est, per quod caro ista, peccati corpus effecta est, et locus afflictationis. Iterum alibi: Si uirgo desponsata fuerit uiro, et inueniens eam homo in ciuitate dormierit cum ea, educentur ambo ad portam ciuitatis sue, et lapidabuntur: et morietur iuuencula, quia non exclamauit in ciuitate, nec inuocauit hominem, qui subueniret: et uir, inquit, quia humiliauit mulierem proximi sui . Et hic eadem est huius causa sermonis, ut a corruptore humiliata dicatur. Tertium quoque habes de hac re testimonium, et plura, si queras. Tamen de eodem libro audi: Si quis inuenerit uirginem, que non sit desponsata, et uim faciens ei dormierit cum ea,  et inuentus fuerit, dabit qui dormierit cum ea, patri iuuencule quinquaginta denarios, et erit uxor eius, quia humiliauit eam: nec poterit dimittere eam per omne tempus, propter quod humiliauit eam . Ipse sermo repetitus est, ut intelligas quia non conditio carnis uideatur nos humiliare, sed culpa.

75. Nec tamen negare possumus quod multis humilietur et caro, loco ipso, illecebris ipsis, fragilitate quoque qua patuit errori. Que, licet non a mediocri aduersario serpente [a 1Kb] decepta sit, habebat tamen sui non mediocrem gratiam, antequam peccatum irreperet: in conspectu erat Dei Adam, in paradiso uigebat, celesti gratia refulgebat, loquebatur cum Deo. Numquid eum humiliatum ante legisti, nisi postea quam preuaricatio eum humiliauit  sua. Cuius uitii hereditatem ad nos usque transmisit; ut in hoc corpore constituti nolimus peregrinari de corpore, 919 et adesse Deo. Et ideo humiliamus animam nostram que se ad Deum gestit attollere: sed corruptibile hoc corpus grauat animam, terrenaque habitacula preponderant, ut mens deuota Deo frequenter inclinetur ad seculum, nec se subiicere Deo possit, quoniam subiectionem sui sapientia carnis ignorat, que nostrum inuoluit affectum.

76. Dicentes hec de nobis, quid de carne Domini  nostri Iesu Christi dicemus? Qui utique suscepit carnis istius ueritatem, et ideo semetipsum humiliauit usque ad mortem, mortem autem crucis . Diligenter attende, et considera singula. uide quia uolens suscepit hanc formam corporis nostri, et tue obsequia seruitutis, in similitudinem hominum factus: non in similitudinem carnis, sed in similitudinem hominum peccatorum; omnis enim homo sub peccato. Ideo et specie inuentus ut homo; ut scriptum est de eo: Et homo est, et quis cognoscet eum ? Homo secundum carnem, sed ultra hominem secundum operationem. Ut homo, inquit, humiliauit semetipsum ; quia ad eos Deus uenit qui humiliati fuerant, liberandos. Ipse se ergo humiliauit propter nos. Non ergo corpus illius corpus  mortis; siquidem corpus est uite: nec caro illius, umbra mortis; siquidem fulgor est glorie: nec in eo locus afflictationis; siquidem in illo corpore omnibus gratia consolationis. Humiliauit se, ut disceres quid sit humilitas. Denique audi dicentem: Discite a me quia mitis sum, et humilis corde . Ille se humiliauit, ut tu exaltareris; qui enim se humiliat exaltabitur. Sed non omnes qui humiliantur, exaltabuntur; multos enim crimen humiliat ad ruinam. Humiliatus est autem Dominus usque ad mortem; ut de portis mortis exaltaretur.

77. Ecce uide gratiam Christi, uide beneficia eius. Posteaquam Christus aduenit, hec caro que erat umbra mortis, cepit per gratiam Domini refulgere, et habere lumen proprium; unde et dictum est: Lucerna  corporis tui est oculus tuus . Sed uide de quo oculo dicat; non de exteriore, sed de interiore: Si oculus, inquit, tuus simplex fuerit, totum corpus tuum lucidum erit . Interior utique est oculus, qui totum hominis corpus illuminat. Interior est etiam oculus, qui aufert toti corpori cecitatem; quia scriptum est: Si autem nequam fuerit oculus tuus, totum corpus tuum tenebrosum erit . uides in uno homine unde tenebre nascantur, unde lumen oriatur. Ipse ergo tibi es caligo, uel lumen. Caligo iniquitatis est, tenebre peccatorum: lumen innocentie. Ipse tibi ergo es uel iniurie auctor, uel gratie: operatio diuina nichil errat. Lumen in te ipso est; quia innocens infantia tua est. Pura mens hominis ante adolescentie lubricum, et iuuentutis errorem.  Tu tibi ergo tenebras fecisti esse quod lumen est. Denique idem oculus, hoc est, sensus hominis, tenebrosus est in peccatore, splendidus in innocente.

78. Nec illud pretereamus quod Symmachus ait: Afflixisti nos in loco deserto. Ideo affligimur 920 quia interdum destituimur protectione celesti, et regio ista sub maledicto est, uel in lubrico seculari. Necdum quoque benedixerat terram suam Dominus noster iehsu Christus; et ideo laborabant, nec ad lumen pietatis eius oculorum spiritalium intendebatur  obtutus. Deinde quia uoluptas et delectatio mundi frequenter irrepit . Unde non uinculis hominis illius ligare nos atque uincire debemus, nec cera aures claudere: sed auertere aurem quotiescumque aliena a fide, et contraria uel aduersa utilitati nostre aliquis existimat obloquenda; ne in eo sermone operiat nos umbra mortis: et si quid tale profertur, nos tamen Dei uerbum debemus inserere, quod mentis nostre oculos fulgore disputationis illuminet.

79.  Sequitur: Si obliti sumus nomen Dei nostri, et si expandimus manus nostras ad deos alienos. Nonne Deus requiret ista? [a 1Kb] Aquila, inuestigabit ista, dixit. Symmachus, inueniet ista? Ipse enim nouit occulta cordis. Quia propter te morte afficimur  tota die: estimati sumus ut oues occisionis. Quid est quod ait: Requiret Deus? Quasi si non requirat, ignoret: et sic requiret Deus obliuionem tuam que irrepsit, ut auferat eius omne uestigium. Unde et Aquila dixit: Inuestigabit ista. Nam utique qui nouit cordis occulta, quomodo querit, cui etiam ea que sunt interiora, manifesta sunt? Siquidem apud Deum conscientia uniuscuiusque se prodit, et cogitatio hominis apud eum se aut condemnat, aut purgat. Denique Aquila uisiones cordis dixit, eo quod uideat cor nostrum, et omnis nostri cogitatio cordis in promptu sit apud Deum, atque ei cogitationum nostrarum imago resplendeat. Bene illud ait Aquila: In te morte afficimur; quoniam in Christo mori, arduum et gloriosum: et in ipso moritur, qui pro eius nomine sacra  passione est coronatus. Sed quid miraris quod requirentem Deum occulta cordis uersiculus iste declaret; cum alibi Deum scrutatorem legeris cordis? Quid etiam miraris si uerbis nostris maiestas diuine substantie explicari non possit , [b 1Kb] cum ait Apostolus: Nolite ante tempus quid iudicare, donec ueniat Dominus qui illuminabit occulta tenebrarum, et manifestabit consilia cordium: et tunc laus erit unicuique a Deo ? Tenebras cordis sepe loco criminis legimus; immo prope ubique. uide ergo ne ista sint occulta tenebrarum, que sunt cordis occulta; ideoque tenebrarum nomen acceperint, quod ea ab aliis non deprehendantur, sed lateant. Et ideo Dominus in die iudicii illuminaturus asseritur occulta tenebrarum; quia cor uniuscuiusque  manifestabitur, quod ante occultum erat: soli quidem Christo cognitum, qui sciens iudicii sui gratiam ait: Nihil est occultum, quod non manifestabitur .

80. Sunt autem multa que propter uerecundiam premimus, et ut impleamus celeste mandatum, tacito apud nos tenemus affectu; ne uideamur in iis que nostra sunt, gloriari; et eorum fructum uulgando incipiamus amittere. Sunt autem 921 occulta sapientie,  que raptus in paradiso apostolus Paulus audiuit: et quia non licebat ea homini loqui, apud se tegebat: non quia usum eorum aut gratiam aliis inuideret; sed quod non licebat homini loqui, forte etiam homini audire non proderat: que tunc illuminabit Dominus, cum illuminandorum secretorum tempus aduenerit. uide ne etiam in Euangelio distantiam aliquam reperias, ubi dixit: Nihil occultum quod non manifestabitur, neque opertum quod non reuelabitur . Illud tamen adstipulatur ad superiorem interpretationem, ut utrumque de bonis esse credamus; quia scriptum est: Cognoscit Dominus qui sunt ipsius . Suos ergo cognoscit, et eos cognoscit qui cognoscunt Deum: ignorat autem eos qui ignorant Deum; qui enim ignorat, ignorabitur.  Dominus ergo que bona sunt, recognoscit: ea que sunt plena cognitionis diuine, ea que sunt occulta sapientie, nouit Dominus: auersatur autem ea, que sunt plena iniquitatis atque peccati.

81. Denique si istorum personam consideres, quos nulla diuini cultus obliuio separauit, ut alieno Deo expanderent suas manus, atque aperire suas animas noluerint, intelliges quod in occultis suis non flagitia aliqua erant, sed ea que essent innocentie, continebant; quandoquidem morte afficiebantur pro Dei cultu, totaque die uersabantur in morte: sicut et uersabatur Paulus, qui ait: Quotidie morior per uestram gloriam . Et uere quotidie Paulus moriebatur secundum carnem, in ieiuniis, in naufragiis, in diuersis periculis, in miseriis constitutus:  sed non totus moriebatur. Moriebatur homo eius exterior, sed renouabatur interior: et ideo non deficiebat, cum tot periculis urgeretur; quia etsi exterior homo eius corrumpebatur, interior renouabatur de die in diem; quia diem sibi uniuscuiusque fides et gratia operationis illuminat. Unde nec Paulus apostolus noctem sciebat; quia qui renouatur, semper in luce est. An tibi non uidetur in luce, qui Christi in se continet caritatem? [c 1Kb] Et ideo immolationis securus dura non refugit: nec eum persecutio ulla, aut fames, aut gladius potest a Christo Domino separare, quem uincula diuine caritatis astringunt.

82.  Interim tamen in bonis etiam operibus mens humana turbatur, et tentationibus quatitur. Tamen et hoc iustorum est, ut cum se tentari  uiderint, adiumentum deposcant; sicut apostoli in Euangelio , cum Christus dormiret in naui, tempestatem fluctuum formidantes excitauerunt Dominum Iesum, ut ab his formidinem propulsaret. Nonne tibi uidentur sancti apostoli istos dixisse uersiculos: Exsurge, quare obdormis, Domine? Exsurge, et ne repellas usque in finem. Certe etsi littera distare uideatur, concordat sententia. Neque uero uel in corpore constitutus ita dormiebat Dominus  noster iehsu Christus, ut ignoraret tempestatem maris, et exorta procella uentorum cognitionem eius per altitudinem soporis excederet. Dormiebat corpore, sed uirtute uigilabat. Et dispositio illa fuit, ut ascenderet in nauem Dei Filius, Dei uerbum: ascenderent etiam simul discipuli sui: quos remissos 922 et negligentes esse non passus, quasi de Domini presentia et fauore securos, somno corporis sese composuit. Ergo illa specie somni, dormire sese mundo huic, apostolis uerbum Dei demonstrabat. uigilabat tamen eius potestas et prouidentia, que excitauit tempestatem in mari; ut nauis propemodum insurgentibus fluctibus operiretur: qua discipuli tempestate turbati, utrum salubris consilii se prouisione fulcirent, an uero [a 1Kb] remedium excederent,  cognosceretur. Sed illis quibus iehsu non dormiebat, uigilabat fides: et ideo surgentes excitauerunt Dominum Iesum, dicentes: Domine, salua nos, perimus .

83. uide si etiam illud discrepat ab Euangelio, quod de Iona legimus , qui dormiebat in uentre nauis, et stertebat: in quo sacre passionis figura precessit. Sicut enim Ionas dormiebat in naui, et stertebat securus, quasi non metuens deprehendi; ita Dominus noster iehsu Christus, qui figuram illam sacramento sue mortis impleuit, tempore Euangelii in naui dormiuit: et sicut ille tribus diebus et tribus noctibus fuit in uentre ceti; ita filius hominis tribus diebus et tribus noctibus fuit in corde terre, in sui corporis passione. Qui ubi se excitauit  a morte, et somnum sui corporis relaxauit, ut pro salute resurgeret uniuersorum, Discipulos uisitauit. Hic est ergo uerus Ionas, qui obtulit animam suam redemptionem pro nobis. Propterea ergo sublatus et missus est in mare, ut exciperetur et deuoraretur a ceto, quo intra aluum ceti positus eius interiora uacuaret. De quo ceto hoc dictum sit, audi Iob dicentem: Qui habet, inquit, magnum cetum captiuum reddere . Quis iste est? Utique cognoscis, cum legeris quod Dominus noster iehsu Christus captiuam duxerit captiuitatem; deuicto enim aduersario et inimico, nos qui captiui eramus, cepimus libertatem possidere per Christum .

84. Denique ipsa oratio sancti Ione docet Dominice passionis esse mysteria, cum dixit: Clamaui, inquit, ad Dominum meum in tribulatione mea, et audiuit me de uentre inferni . uides quia inferni uentrem dixit, non ceti? Dominus autem non in cetum, sed in infernum descendit; ut et illi qui in infernis erant, a perpetuis uinculis soluerentur. Denique plerique etiam resurrexerunt. Que autem flumina circumdederunt Ionam, aut de qua abysso dixit Ionas: Abyssus circumdedit me nouissima, mersit caput meum in fissuras montium; descendi in terram, cuius sere sunt continentes eternales ? Utique hoc ad personam Ione non quadrat, et conuenit. Filius autem Dei descendit in fissuras montium,  quando descendit in tumulum; ipsum enim Ioseph, sicut Euangelium docet , posuit in monumento suo nouo, quod excidit in petra, et aduoluit saxum magnum ad ostium monumenti. Denique et in alio libro: Posuit, inquit, eum in monumento exciso, in quo nondum quisquam positus erat .

85. Quis autem est, qui cum uoce laudis et confessionis Domino sacrificauit; nisi Princeps omnium sacerdotum, qui et uota pro omnibus uouit et reddidit? Solus enim effectus sui habuit potestatem. Sicut enim Ionas missus est in mare, et quieuit mare a commotione sua; ita Dominus 923 noster iehsu Christus uenit in hunc mundum, ut mundum lucrifaceret, et sanguine suo omnia pacificaret, siue terrena,  siue celestia. Aduentu igitur suo redemit uniuersos homines; et prouocauit ad Dei cultum operibus suis, cum mortuos resuscitaret, sanaret infirmos, timorem Dei humanis infundens affectibus. Ipse est qui sacrificauit Domino sacrificium salutare pro nobis, et dignas conuersionis nostre hostias Deo obtulit; ipse est qui dormiuit, et euigilauit.

86. Cauendum est ergo ne obdormiat peccatoribus; obdormire enim uidetur iis, quibus non resurrexerit, et quos in finem repellit. Quis autem est qui repellitur; nisi qui peregrinatur a Domino, quia non peregrinatur a corpore? Quomodo enim possunt Deo placere qui in carne sunt? Et ideo non in carne simus, sed spiritu: adhereamus Domino Iesu, qui se in octogesimo et octauo psalmo repulsum dicit pro  nobis. Tu uero repulisti pro nichilo, Domine, distulisti Christum tuum, euertisti testamentum serui tui . Itaque repulsus in nobis factus est in opprobrium uicinis suis; ille enim suscepit opprobrium crucis, ut nos gloriam sue resurrectionis indueret. Repulsus uidetur, quasi mortuus; et perfusus confusione, quasi crucifixus: sed benedictus est in eternum, qui maledictionem sustulit, benedictionis gratiam comparauit.

87.  Sequitur: Quare faciem tuam auertis? Auertere a nobis Deum faciem suam putamus, quando sumus in aliquibus afflictionibus constituti; ut tenebre nostro offundantur affectui, quibus impediti fulgorem ueritatis oculis nostris haurire nequeamus. Etenim si in nostrum Deus attendat ingenium,  et nostram mentem uisitare dignetur, certi simus quod nulla res nobis caliginem possit obducere. Etenim si uultus hominis ceteris membrorum partibus plus refulget, et quemcumque intuemur, uel incognitum agnoscimus, uel cognitum recognoscimus, quem aspectus noster latere non patitur; quanto magis Dei uultus quem spectat, illuminat! De quo ut cetera eius sunt; ita et hoc preclarum sancti Apostoli, qui uere interpres est Christi, ut aptiore eum sensu et sermone nostris infunderet mentibus; unde ait: Quoniam Deus qui dixit de tenebris lumen splendescere, illuxit in cordibus nostris, ad illuminationem  scientie claritatis Domini in facie Christi Iesu . Ubi igitur in nobis reluceat Christus, audiuimus. Est enim fulgor eternus animorum, quem ideo Pater misit in terras, ut eius illuminati uultu, eterna et celestia spectare possimus, qui ante terrena caligine tenebamur. Quid de Christo loquar; cum etiam Petrus apostolus dixerit ad illum claudum ex utero matris sue: Respice in nos ; qui respexit in Petrum, et fidei illuminatus est gratia? Neque enim accepisset remedium sanitatis, nisi fideliter credidisset. Unde cum tanta gloria esset in apostolis, audiens transire Dominum Iesum Zaccheus ascendit in arborem; quia exiguus et pusillus in turba eum uidere non poterat. uidit Christum, et lumen inuenit. uidit eum, et qui ante aliena rapiebat,  sua contulit. Merito ergo dicunt isti: Quare faciem tuam auertis?

924 88. Aut fortasse propterea dicitur; quia desiderantibus Christi moram faciebat aduentus. Ipse enim est uultus Patris, qui est imago et gloria Dei. Certe si non ad Incarnationis eius hoc accipiamus sacramentum, recte etiam illud usurpant sancti dicentes: Quare faciem tuam auertis? hoc est: Et si auertis, Domine, faciem tuam a nobis, tamen signatum est in nobis lumen uultus tui, Domine. Tenemus illud in cordibus nostris, et in intimo splendet affectu; neque enim quisquam potest subsistere, si tu auertas faciem tuam. Omnia enim a te exspectant, ut tu des illis cibum in tempore. Dante te his, colligent: aperiente te manum tuam, uniuersa implebuntur bonitate:  auertente autem te faciem, turbabuntur. Auferes spiritum eorum, et deficient, et in puluerem suum conuertentur. Emittes spiritum tuum, et creabuntur: et renouabis faciem terre . Agnoscis que sit esca, quam Deus hominibus subministrat? Ipse est cibus quem secundum uoluntatem Patris unigenitus Filius eius Dominus noster epulatur; sicut ipse ait: Meus cibus est, ut faciam uoluntatem Patris mei, qui in celis est . Hic cibus nobis est salutaris, et omnia Dei sunt salutaria.

89. Audis quedam Dei membra, cognosce uirtutes. Manus quippe eius, plenitudo bonitatis est: facies eius, illuminatio mentis est. Et ideo semper ab eo speremus, in ipsum uota nostra et omnia studia dirigamus: nec desperemus, etsi corporaliter eum  uidere non possumus; neque enim desperauit Moyses, cui dictum est: Non potes uidere faciem meam; non enim uidebit faciem meam homo, et uiuet. Et addidit: Ecce locus apud me, stabis in petra: et cum transierit gloria mea, ponam te in cauernam petre, et operiam te manu mea, donec transeam; et tollam manum meam, et uidebis posteriora mea: faciem autem meam uidere non poteris . Non ergo uidetur ab homine facies Dei. Est tamen locus in quo fide se monstret homini Deus. Est hic locus apud Deum: et ideo si steterimus in petra, id est, in carnis istius [a 1Kb] conscientia, et fidei firmitate; etsi plenitudinem  eius uidere non possumus, tamen quantum possumus, quasi reliquias eius luminis hauriemus. Neque enim Moyses totam diuinitatis eius plenitudinem uidit, que habitat in Christo corporaliter: sed uidit posteriora Christi, uidit splendorem eius ut homo, uidit eius gloriam passionis, per quam regnum nobis celeste reserauit.

90. Aquila autem: Quare faciem tuam abscondis, posuit; sed etiam ceteri, quod uidetur conuenire cum Moysi dictis, qui ait: Demonstra te mihi , quasi diceret: Noli uultum tuum mihi abscondere, sed magis demonstra uidere cupienti.

91. Et addidit: Obliuisceris, inquit, inopiam nostram, et tribulationem nostram. De qua inopia dicit sanctus Propheta quod in obliuionem uenerit Dei? Aut  que est ista inopia, quam excidisse Deo nostro et Domino conqueratur? Non otiosa ista est inopia; nisi forte ea que protectorem Deum et remuneratorem habere consueuerit. Si enim est inopia cui patet regnum celorum, recte isti inopiam suam diuinis excidisse sensibus arbitrantur, qui animam suam humiliatam in puluere deplorabant, et uentrem suum in terra 925 herere dicebant. Qui autem in terra herent, uidentur diuina protectione priuari. Que sit ergo ista inopia, audi: Beati enim pauperes spiritu, ipsorum enim est regnum celorum . Si ergo beata paupertas est, cui patet celum, terrenas istas diuitias negligamus, corporalem redundantiam declinemus. [b 1Kb] Sequamur uestigia apostolorum, ante quorum pedes unusquisque quod habebat pecunie  ex suorum agrorum pretio conferebat, ut pauperibus dispensaretur. Istam igitur inopiam euangelicam hi sancti uiri multo ante exercere ceperant; et ideo dicebant: Obliuisceris inopiam nostram. Tale est hoc, quale illud apostolicum: Ecce nos reliquimus omnia, et secuti sumus te . Bona ergo paupertas, que a pietate procedit, et uirtutum exercitatione suscipitur.

92. Nec solum inopiam, sed etiam tribulationem suam in obliuionem Deo uenisse deplorant. Bone sunt et tribulationes que sunt proprie iustorum, qui non pro meritis suis, sed pro pietate eas sustinent: in quibus iustus non atteritur, sed dilatatur, sicut sanctus Propheta declarat dicens: In tribulatione dilatasti mihi . Et ipse Dominus  iehsu ait: In tribulatione inuocaui Dominum, et exaudiuit me in latitudinem . Dilatauit sancto apostolo Paulo, quando ei oculorum lumen eripuit; ita enim confessus est Christum, quem negabat antea. Ideo uas electionis esse promeruit. Denique ut scias quia dilatauit Paulo Dominus iehsu, audi ipsum Apostolum dicentem: Os nostrum 926 patet ad uos `o Corinthii, cor nostrum dilatatum est . Aperi ergo os, confitere Christum; quia plenitudo est: ubi plenitudo, ibi etiam latitudo. Et quasi bonus magister qui discipulos habere optaret equales, nos quoque hortatus est ut  dilataremur, dicens: Dilatamini et uos .

93. Cum autem [a 1Kb] Deus alicubi in tribulatione dilatat; tunc fiet latitudo cordis, sicut arena maris innumerabilis. Que sit ista latitudo audi dicentem sanctum Salomonem: [b 1Kb] Optaui, et datus est mihi sensus: et inuocaui, et uenit in me spiritus sapientie . Ut enim acciperet sapientiam a Deo, non diuitias, non nobilitatem, non potestatem; sed sapientiam postulauit, et in illa omnia que etiam non postulauit, inuenit. Unde Scriptura dicit quia talis erat latitudo cordis eius, sicut arena maris innumerabilis . Unde hanc percipias latitudinem, ait de seipso cognoscens: In latitudine cordis tui describe  eam . Et ideo qui habet sapientiam, non in occulto teneat eam, non ad momentum; sed canat eam in exitu: ubique quod sentit, cum auctoritate predicet.

94. Symmachus autem pro tribulatione afflictationem posuit. Siue tamen afflictatio sit, siue tribulatio, opus est ut nos maneamus in Domino, nec ab eodem recedamus; quoniam presule Domino et assistente nobis, omne certamen fortiter possumus sustinere. Si autem Dominum negligamus, et longe nos faciamus a Domino, facimus nobis aduersarium fortiorem.



IN PSALMUM XLu ENARRATIO.



925 PRAEFATIO.


1.  Titulus psalmi huius ita inscribitur: In finem, pro filiis Core pro occultis, psalmus ipsi Dauid. Quid est, pro occultis? Occultorum habuisse se cognitionem per reuelationem Domini Iesu, in quinquagesimo quoque psalmo sanctus Propheta commemorat dicens: Incerta et occulta sapientie tue manifestasti mihi . Que autem illa sint occulta, in Euangelio sancto docemur, dicente  Dei Filio, quod mysteria sapientie abscondita sint sapientibus, et paruulis reuelata . Hec sunt illa, ni fallor, que oculus non uidit, nec auris audiuit, nec in cor hominis ascenderunt: que preparauit Dominus diligentibus eum. Ergo in occulto cordis nostri occulta sapientie recondamus, non temere aliquibus diuulgemus; nisi sacramentorum consortibus, quos Dominus uocauit ad gratiam suam, qui se in abscondito uult rogari; quoniam solus est, qui abscondita et occulta cognoscat.

2. Denique ipse Dominus iehsu ad percipiendam Legem solum Moysen, non absque Iesu tamen, in montem uoluit ascendere. In Euangelio quoque Petro, Ioanni, et Iacobo solis ex omni numero discipulorum resurrectionis  sue gloriam reuelauit . Ita occultum suum uoluit esse mysterium: et admonebat frequenter, ne cui facile que uiderant, annuntiarent; ne offendiculum quisquam subiret infirmior, qui uim sacramentorum fluctuanti ingenio haurire non posset. Denique ipse Petrus nesciebat quid diceret, qui 926 tria tabernacula Domino, et seruulis crederet esse facienda. Deinde fulgorem glorie Domini transfigurantis se sustinere non potuit: sed in terram cecidit, ceciderunt et filii tonitrui Iacobus et Ioannes et nubes operuit eos; nec potuerunt surgere nisi postea quam iehsu uenit, et tetigit eos, et iussit ut surgerent, et formidinem sequestrarent. Introierunt ergo in nubem, ut abdita, et  occulta cognoscerent; atque ibi audierunt uocem Dei dicentis: Hic est Filius meus dilectus, in quo mihi complacui: ipsum audite . Quid est, Hic est filius meus dilectus? Hoc est, noli errare, Simon, ut seruulis Filium Dei conferendum putes: Hic est Filius meus; non Moyses filius, non Elias filius; quamuis alter aperuerit mare, alter clauserit celum. In uerbo enim Domini uterque naturam uicit elementi: sed illi ministerium prebuerunt, hic est qui  solidauit aquas, celum siccitate clausit, et quando uoluit, in imbres resoluit. Ubi testimonium resurrectionis adsciscitur, astipulantur ministeria seruulorum: ubi gloria Domini resurgentis ostenditur, seruulis splendor absconditur. Namque ipsos stellarum globos sol exortus obducit, et omnia earum lumina mundano sub sole uanescunt. Quomodo ergo sub eterno sole iustitie, atque illo fulgore diuino uideri poterant stelle carnales? Ubi ergo sunt illa lumina, que uestris ante oculis quodam miraculo refulgebant? Tenebre sunt uniuersa, comparatione lucis eterne. Alii ministeriis suis Deo placere 927 festinent: hic solus est uerum lumen et eternum, in quo Pater complacet, uel in quo beneplacitum est mihi; ut meum sit, quidquid hic fecit: et quidquid ego feci, Filii opus  esse iure credatur. Ipsum audite dicentem: Ego et Pater unum sumus . Non dixit: Ego et Moyses unum sumus. Non dixit sibi et Elie ullum diuine glorie esse consortium. Quid tria tabernacula preparatis? Non in terris habet iste tabernaculum, sed in celo. Audierunt apostoli, et ceciderunt pauore turbati. uenit Dominus, et leuauit eos, et iussit ne cui dicerent quod uidissent.

3. Huic ergo tua occulta seruato, cui Dauid [a 1Kb] sua occulta mandabat dicens: Ab occultis meis munda me, Domine . Munda enim debent esse receptacula, in quibus sunt pietatis occulta mysteria. Et ideo tibi dicitur: Bibe aquam de uasis tuis,  et de puteorum tuorum fontibus . . . . et in plateis superfluant aque tue, ut irriguo fonte munderis . Ideo tibi dicitur: uino torcularia tua redundent . Ideo dicitur: In tribulatione inuocasti me, et liberaui te, exaudiui te in abscondito tempestatis: probaui te in aqua contradictionis . Est enim quedam in tribulationibus interna [a 1Kb] pectorum seua tempestas, quando sunt foris pugne, intus timores. Est aqua contradictionis, quando uelut quodam amarissimi salis estu fluctuant nostre cogitationes, nec ulla in profundo mentium definitionis stabilitate placidantur. Tunc tempestas in abscondito, tunc aqua contradictionis, que solo potest Christi sermone sedari, quo peccata nobis nostra dimittit, secundum quod ipse dignatus est dicere:  Iam uos mundi estis propter sermonem, quem locutus sum uobis . Loquere, Domine Iesu: uerbum tuum medicina est, uerbum tuum lumen est, uerbum tuum nostre colluuionis ablutio est, uerbum tuum fons est. Tu loqueris, et culpa lauatur.

4. Et quia de abscondito tempestatis, et de aqua contradictionis ductus est sermo, omnia nobis factum est Dei uerbum. Caro factum est, ut carnem seruaret; aqua factum est, ut aquam contradictionis sua gratia temperaret, et amaritudinem impietatis auferret. Ideoque scriptum est: Aqua alta uerbum in corde uiri . Alibi uerbum, alibi iterum consilium; ibi enim bonum consilium, ubi bonum est Dei uerbum. Et ideo tibi Lex dicit: Attende tibi, ne fiat tibi uerbum malum in corde tuo ; et dicat iehsu: Quid cogitatis  mala in cordibus uestris ? Misit enim Deus uerbum suum, ut sanaret hominem, non ut perderet. Hoc uerbum medicina est, non pena. Hoc uerbum in corde tuo, et in ore sit tuo: hoc uerbum sit in occultis, ubi diabolus insidiatur: intret uerbum, exeat diabolus. Nam si irrepserit diabolus, Christus recedit; quomodo recessit a Iuda postquam se diabolus in cor eius immersit. Et tu ergo dic: Ab occultis meis munda me, Domine; ne diabolus insidietur in occultis, sicut leo in cubili suo. Quod si Christi occulta pie fideliterque seruaueris, insidiandi diabolo locus esse non poterit. Ideoque in psalmo nono Dauid de occultis scribens Domini sacramentis; quod est conuersio peccatorum, uocatio gentium, Dei regnum, preparatio cordis, 928 iudicium pauperum, refectio inopum;  ante de occultis pectoris tui atque secretis exterminandum aduersarium dicit: ne sedeat in occultis ut interficere cupiens innocentem. Ideoque tibi dicitur: Intra in cubiculum tuum, et clauso ostio, ora Patrem tuum in abscondito . Illo tua descendat oratio, ubi eam audiat qui scrutatur abscondita: ibi tuam patientiam deprehendat, uel tegende iniurie, uel iactantie declinande; occultat enim sapiens iniuriam suam. Ibi est latibulum sapientie; posuit enim tenebras latibulum suum . Querent me mali, et non inuenient .

 5. Ideo Abraham puteum fodit, ut aquam qui quereret, inueniret: ideo puteum fodit Isaac: ideo Dominus iehsu sedebat ad puteum; erat autem ibi fons Iacob. Sedebat ad puteum, ut quereres, [b 1Kb] Fons ibi est, ubi Christus est. Fons est, ut aque supereffluant requirentibus; quo et uniuersa carnis uel flagitia diluantur, uel restinguantur incendia. Hec ergo est altitudo sapientie et scientie Dei; ut mali eam non inueniant, boni querant, atque in eius acquirende studio et meditatione uersentur. uis scire quam uerum sit? Audi sapientie ipsius uerba: Petite, et dabitur uobis: querite, et inuenietis: pulsate, et aperietur uobis . Pulsa ergo ianuam; quia Christus est ianua: pulsa ostium uerbi; ut aperiatur tibi ad eloquendum mysterium Christi, et absconditos  in Christo sapientie possis inuenire thesauros. In ipso nobis sapientia, in ipso uita nostra abscondita est; sicut Paulus asseruit , qui usque ad tertium raptus est celum, ut audiret ea que homini non licet loqui. Quanta occultorum est disciplina! Licet scire homini, et non licet loqui. Scire uita est, loqui mors est.

6. Cognoscentes ergo quia finis occultorum qui Grece dicitur, hic est, atque ea summa, ut et indigni non apprehendant sapientie disciplinam: et qui desiderium habent, uite tamen et fidei meritis suffragantibus, cognitionem diuinorum capere sacramentorum laborant, et quotidianis exercitationibus desudant, ut intentionis sue fructum mereantur. adipisci; nonum psalmum et quadragesimum quintum  diligentius legamus, ut absconditam in mysterio sapientiam fideli possimus mente comprehendere. Soli enim isti de occultis titulum pretulerunt. Sed iam psalmum adoriamur.



ENARRATIO.

7. Deus noster refugium et uirtus. Quid est, noster? Hoc est, eorum qui in te credimus. Sic et alibi: Domine, refugium factus es nobis . Nobis, inquit, credentibus, non incredulis: nobis querentibus, non refugientibus ueritatem. Ille enim hoc potest dicere, qui in solius Dei presidio sue constituit spem salutis. Nobis ergo refugium factus es, et nostrum refugium et uirtus, qui sumus ex populis nationum. Iudei te negauerunt, Iudei  non te receperunt; et ideo es conuersus ad gentes, uocasti nos, et refugium factus es nostrum, et uirtus es nobis. uis scire quia de nobis 929 qui sumus ex gentibus, dictum sit? Crux Domini Iudeis offendiculum, Grecis stultitia: nobis autem uirtus Dei atque sapientia est . Et infra: Ex ipso autem uos estis in Christo Iesu, qui factus est sapientia nobis a Deo . Utique Paulus non de Iudeis, nec de gentibus dixit: sed de iis qui conuersi ad Dominum Iesum predicarent sue salutis auctorem. Confugisti ergo ad Christum? Non  deseras fundamentum, confirmatorem tuum non derelinquas; ut te qui suscepit, ipse tueatur, et mercem suam pius animarum nostrarum negotiator agnoscat.

8. . Adiutor in tribulationibus que inuenerunt nos nimis. Bene nimis ad utrumque respondit, et ut in tribulationibus que nos nimis inuenerunt, et adiutor nimis possit intelligi. Quanto enim maiores tribulationes fuerint, tanto maiora nobis et uehementiora adiumenta sunt necessaria. Et ideo plerumque fit, ut in grauioribus et asperioribus certaminibus coronemur: quia lacrymis et gemitibus et orationibus frequentioribus eterne opem nobis diuinitatis adsciscimus.

9.  Quo fit ut non timeamus, cum terra nostra turbatur, et transferuntur montes; quia si tu  pro nobis, quis contra nos? Timere non possumus fragilitates istius carnis, que timore ac metu frangitur, inflammatur cupiditatibus, luxuria mollitur, deliciis eneruatur, uaporatur febribus, dolore uexatur, exanimatur angustiis. uel cum transferuntur illi montes in cor maris, de quibus dixit Saluator: Si habueritis fidem sicut granum sinapis, non solum de ficulnea facietis; sed etiam si monti huic dixeritis: Tollere, et iactare in mare; nichil impossibile erit uobis . Misit se [a 15Kb] hic mons in cor Iude, et mentem eius graui tempestate turbauit, diuersarum exagitans fluctibus passionum. Sicut enim terrarum fertilitati fecunda bonis operibus et deuotionis ac fidei fructibus anima comparatur, ut odor Iacob, sicut odor agri pleni; ita etiam procellosi maris inquietudine  figuratur anima eius, qui quietus esse non nouit, et amaris cogitationibus excitat graues fluctus. Denique nec osculo suo Dominus iehsu Iude proditoris amaritudinem temperauit. Suscepit osculum proditor, infudit uenenum, mortem irrogauit: cuius aculeum quidem Christus obtudit, sed solus proditor non euasit. Et ut euidenter montem huiusmodi nobis manifestaret, alibi quoque cum demonium ab homine iussisset exire, apostolis interrogantibus qua causa illud ipsi eiicere nequiuissent, ait: Non eiicitur hoc genus, nisi in oratione et ieiunio . Et addidit: Si habueritis fidem sicut granum sinapis, dicetis huic monti: Transi hinc illo , manu significans quis ille mons esset, quem posset perfecta transferre fides. Perfecta enim fides  grano sinapis comparata est, dicente Apostolo: Si habeam omnem fidem, ita ut montes transferam: caritatem autem non habeam, nichil mihi prodest .

10.  Sunt etiam qui ita distinguunt: Et transferentur montes; ut sequatur: In cordibus maris sonuerunt, 930 et turbate sunt aque eius: conturbati  sunt montes in fortitudine eius. Non bone aque que sonant, atque turbantur, et potum prebere non possunt. Meliores sunt que pertranseunt; sicut scriptum est: Inter medios montes pertransibunt aque, et potabunt omnes bestie agri: suscipient onagri in sitim suam . Denique ubi legio demoniorum petiit et accepit potestatem ut introiret in porcos, magno impetu se precipitauit in mare : et aque ille gregis sui precipitatione turbate sunt. Alibi quoque idem Dauid propheta sic posuit: uiderunt te aque, Deus, uiderunt te aque, et timuerunt ; hoc est, bone uirtutes, que uerbi celestis cognitione sunt placide, non sonitu et fragore terribiles. De malis autem uirtutibus quid dicit? Et conturbate sunt abyssi, multitudo sonitus  aquarum . Abyssi Deum non uident, et ideo turbationibus semper obnoxie sunt. Et exposuit quid essent abyssi. Multitudo, inquit, sonitus aquarum. Nam et bestia illa Antichristus ex abysso ascendit, ut aduersus Eliam atque Enoch, [b 1Kb] atque Ioannem qui propter testimonium Domini Iesu terris sunt redditi, preliaretur: ut legimus in Ioannis Apocalypsi: cui datum est os loquendi magna, ut aduersus Deum plena furoris conuicia et sacrilegii personaret .

11. Sonuerunt ergo aque, id est, immundi spiritus, cum turbarentur uidentes opera Dei, in Domini salutaris aduentu appropinquare sibi iudicium pertimescentes. Sonuerunt et turbate sunt aque in Domini passione. Unde et dictum est: Quare fremuerunt  gentes, et populi meditati sunt inania ? Et alibi Scriptura dicit: Periit memoria eorum cum strepitu . Diabolus sonum querit, Christus silentium. Denique sicut agnus coram tondente se, sic non aperuit os suum . Et alibi: Non clamabit, neque contendet, nec quisquam audiet in platea uocem eius  . . . . donec eiiciat in uictoria iudicium . Que est ista nisi de serpente uictoria? In hac fortitudine Filii Dei conturbati sunt montes; cum diabolus et ministri eius uiderent mortuos resurgentes. Isti sunt montes qui turbantur: illi montes qui transferuntur in paradisum, quibus dicitur: Hodie mecum eris in paradiso . Et alius cui dicitur: Sic eum uolo manere donec ueniam, quid ad te? Tu me sequere  . Et Enoch qui raptus est; ne malitia seculi mutaretur.

12. Post Domini passionem quid aliud sequi debuit, nisi quia de corpore Domini flumen exiuit: quando de latere eius aqua fluxit et sanguis, quo letificauit animas uniuersorum; quia illo flumine lauit  peccatum totius mundi? Est et fluuius qui de Eden exiit, et circumiit uniuersam terram, uerbum Dei quo paradisus intelligibilis irrigatur, et omnis anima uocatur ad gratiam Christi, dicente ipso Dei uerbo: Si quis sitit, ueniat ad me, et bibat. Cui ego dedero aquam, flumina de uentre eius fluent aque uiue . Ex illo enim unico Dei uerbo quatuor fluuiorum prudentie et fortitudinis, temperantie quoque et iustitie fluenta manarunt. Alii enim per Spiritum datur 931 sermo sapientie, alii fides in eodem Spiritu, alii gratia curationum in uno Spiritu, alii operatio uirtutum . . . Hec enim operatur omnia unus atque idem Spiritus, diuidens singulis prout uult . Hi sunt impetus fluminis, cum se in gratiam ministeriorum operationis atque uirtutis spontanea  diuisione transfundit.

13. His igitur fluminis superni meatibus ciuitas illa in qua Deus inhabitat, irrigatur; et sanctificatur Altissimi tabernaculum, omnis anima que inhabitatur a Christo; uel corpus illud quod uirgo generauit, de quo Gabriel angelus dixit: Et quod nascetur ex te sanctum uocabitur Filius Dei uiui . Bonum tabernaculum, quod nulla potuerunt obumbrare peccata. Admirabile templum Dei, et aula celestis, quod solutum corrumpi non potuit, sed intra triduum resurrexit, resuscitatum ab ipso qui mortuus uidebatur. Nec mirum, quando Deus in medio ciuitatis eius erat, nec commotus est, siue quia nullius peccati prolapsione commotus est Dei Filius, nec alicuius erroris offensione titubauit, aut corporalis  illecebre nutauit impulsu; siue quia non reliquit animam eius Dei gratia, sed inseparabilis in ea mansit, quod ab omni colluuione delicti immaculata durauerit. Unde et ad Patrem Dei Filius dixit: Nec derelinques animam meam in inferno . Ergo quia suberat ei nec in carne peccare, diuine ait: Ego in Patre et Pater in me est . Et alibi: Traditus sum, et non egrediebar . Ab eo utique non egrediebatur, cui dixit postea: Exsurrexi, et adhuc tecum sum . Ubi autem aliquis grauius peccat, commouetur in eo Deus, ut ab eo transeat. Unde et Ade peccanti deambulare uisus est, et Stephano stare; quia ille in preuaricatione lapsus est, hic in martyrio coronatus. Et in Zacarie libro ita scriptum est:  [a 31Kb] Ambulauit in commotione indignationis ire sue Dominus  . Simile et in Euangelio dictum est Iudeis: Ecce derelinquetur uobis domus uestra deserta . Dereliquit enim Dominus Iudeos, et statim secuta est ruina Synagogam. Quod si eam Christus non deseruisset, numquam eam supremum secutum esset excidium. Aperuimus ergo quod dictum est: Deus in medio eius non commouebitur.

14. Sequitur: Adiuuabit eam Deus diluculo. Quo significatur quia resurrectio matutina adiumentorum nobis celestium subsidia confert, que noctem repulit, diem refudit, dicente Scriptura: Surge, qui dormis, et exsurge a mortuis, et illucescet tibi Christus . uide autem mysterium. uespere passus est Christus: ideo et secundum Legem ad uesperam  agnus occiditur . Mane surrexit; sic enim scriptum est: Una autem sabbati uenit Maria Magdalene prima luce ad monumentum, cum adhuc 932 esset obscurum, et uidit lapidem amotum ab ostio . Ad uesperam mundi occiditur, deficiente iam luce; quia in tenebris erat hic totus mundus, et maioribus fuisset tenebrarum squaloribus inuolutus; nisi Christus nobis e celo lux eterna uenisset, innocentie tempora generis refusurus humano. Passus est ergo Dominus iehsu, et sanguine suo nostra peccata donauit, lux refulsit conscientie purioris, et dies resplenduit gratie spiritalis. Unde et Apostolus ait: Nox precessit, dies appropinquauit . Euigilauimus igitur, iam non dormiamus. uestem lucis induimus, non in amictus tenebrose  conuersationis atque exuuias reuertamur. Comessationibus atque deliciis, que nocturni sunt temporis, uale diximus: sobrietatem elegimus, cuius gratia Iacob primatus quos non habebat, inuenit.

15. In aliis quoque codicibus inuenitur: Adiuuabit eam Deus uultu suo. Quid hoc quoque significet, ipse Propheta nos doceat. Namque ipse in posterioribus dixit: Ostende faciem tuam, et salui erimus . Aspectus ergo Dei, salus nostra est, atque in eius uultu nostrum est adiumentum. In quo quanta uis sit, diuina Scriptura declarat, que non otiose attexuit, quod respexit Deus super munera Abel, super munera autem Cain non respexit ; et ideo contristatus est Cain, quod sacrificium suum Deo displicuisse cognouit, placuisse germani.  Unde et illud quod hodie in psalmi [b 2Kb] responsorio decantatum  est, plurimum nostre conducit assertioni: Exspectans exspectaui Dominum, et respexit me . Quem Dominus respicit, saluat. Denique in Domini passione cum titubaret Petrus sermone, non mente , respexit eum Christus, et Petrus fleuit; quo proprium lauit errorem. Ita quem uisus est uoce denegare, lacrymis fatebatur.

16. Conturbate sunt gentes, inclinata sunt regna: dedit uocem suam Altissimus, et mota est terra. Aduentu Domini Saluatoris aduersarie potestates cum sua legione turbate sunt, iusse ab humanis exire corporibus, et precate ut mitterentur in porcos. Turbatis nequissimis potestatibus, necesse fuit turbari cultores simulacrorum, inclinari quoque regna  peccati. Erat enim graue regnum, quod sibi in graue seruitium subiugauerat omnium animos peccatorum; qui enim facit peccatum, seruus est peccati. Regnum autem peccati, mortis est regnum, quod diu toto orbe preualuit. Unde et Apostolus ait: Sed regnauit mors ab Adam usque ad Moysen, etiam in eos qui non peccauerunt, in similitudinem preuaricationis Ade, qui est forma futuri . uenit ueritas, figura cessauit: uenit uita, regnum mortis euanuit: uenit remissio 933 peccatorum, et peccati uincula resoluta sunt. Ante etiam leuiora delicta mortis nexibus stringebantur: post aduentum autem Domini salutaris etiam grauiora flagitia sunt remissa. Inclinata sunt ergo regna spiritalium nequitiarum que sunt in celestibus; quia cultus simulacrorum, et illecebra  peccati cepit imminui Euangelice predicatione doctrine. Inclinata est perfidia posteaquam cepit fides in nationum regnare pectoribus. Inclinantur regna peccati, cum legitur: Non regnet peccatum in uestro mortali corpore . Inclinauit omnia regna perfidie uoce sua Dominus dicens: uenite ad me omnes, qui laboratis, et onerati estis: et ego reficiam uos .

17. Hanc uocem dedit Altissimus, et omnes eum secuti sunt populi nationum, dura peccati regna fugientes, et perpetue mortis atrocitatem, atque intolerabilem flagitiorum omnium seruitutem; cum polliceretur fessis requiem, captiuis remissionem, seruientibus libertatem: et decusso iugo ferreo Babylonii regis, iugum suum suaue ceruicibus fidelium  subrogaret; ne uacua colla gentilium rursus inimicus catenis sue iniquitatis astringeret. Christus enim quos alligat, liberat: et quos astringit, absoluit. Denique qui seruus uocatus a Domino est, libertus est Domini; et qui liber uocatus est, seruus Christi est. Ideoque in suis uinculis Paulus gloriatur dicens: Paulus uinctus Iesu . Quod sub aliis contumelia, sub Christo gloria est. Dedit uocem suam in passione Dominus, et uniuersa  elementa tremuerunt, omnis terra commota est ; ut ritus gentilium solueretur, fieretque terra Domini, et plenitudo eius, ut scriptum est; cessarent auguria perfidorum, et sacrificium impietatis cognitio fidei et studium deuotionis abolerent. Dat uocem suam Dominus quotidie, et resultat in cordibus singulorum; ut terrenum omne decedat eius, qui bene credit affectu, atque omnes interiorum sensus animorum ab errore, a corruptione luxurie et dissolutione, ad cognitionem celestium sacramentorum, et studium castitatis; a nequitia ad uirtutem pia confessione moueatur.

18.  Motos ergo eos dicit qui in terra sunt, uel quia terra erant omnes homines, in quibus erat terrena corruptio; quia occulos mentium ad  sublime gratie celestis eleuare atque attollere nesciebant; nec poterant dicere: Deus uirtutum nobiscum; cum quibus non erat nisi prolapsionis incentor, et auctor erroris. Sed posteaquam uox Domini in Euangelio resultauit, audet Propheta dicere: Deus uirtutum nobiscum. Bene dicit; Deus uirtutum nobiscum; qui credidit quod uirgo in utero accepit et peperit. Audemus et nos dicere; Deus uirtutum nobiscum; posteaquam Emmanuel, hoc est, Deus cepit esse nobiscum. Ubi ergo Emmanuel, ibi Deus uirtutum nobiscum.

19. Susceptor noster Deus Iacob . Imitemur ergo patriarcham Iacob, odorem eius, uirtutem eius, laborem 934 eius. Sicut enim Abrahe opera facere debemus, ut filii eius appellari iure mereamur;  ita etiam exercitia atque certamina sancti Iacob subire debemus, ut Deus Iacob Deus noster esse credatur. Nam si opera Iacob, uel quia illum equare non possumus, studia operis eius ac fidei non agnoscat in nobis; quomodo quasi Deus Iacob nos iuuare dignabitur?

20.  Dum hec diceret, ecce per Spiritum sanctum presens imago ei infusa est futurorum; et uidens ex graui perturbatione bellorum pacem toto orbe diffusam in aduentu Domini salutaris, clamat ad uniuersos dicens: uenite et uidete opera Domini, que posuit prodigia super terram. uenite, ad congregationem spectat: uidete, ad intentionem, et cognoscende studium ueritatis. uidete, inquit, opera Domini plena miraculis, in quibus  magnarum sunt signa uirtutum. [a 1Kb] Denique Grece, admiranda dicuntur Latine. Non ergo quasi prodigialis horroris accipias opera Domini, sed quasi plena admirationis. Preclare posuit super terram; id est, in terram.

21.  Auferens bella usgue ad fines terre, arcum conteret et confringet arma: et scuta comburet igni. Et uere antequam Romanum diffunderetur imperium, non solum singularum urbium  reges aduersum se preliabantur; sed etiam ipsi Romani bellis frequenter ciuilibus atterebantur. Pugnauit Marius aduersus Cinnam. In utraque parte Romanus fusus est sanguis. Sylla insurrexit, et Mario uictori rursus ciuilia bella commouit. [a 1Kb] Lepidus Sertoriusque rebelles se Romano imperio prebuerunt. Cesar Pompeium est persecutus, et Galliarum furorem excitauit aduersus arma Romana. Deuicto seniore Pompeio, iuniorem in Hispaniarum partibus debellauit. Quid [b 1Kb] Triumuiros loquar ex hostibus amicos, ex amicis rursus in hostiles tumultus esse progressos: maria quoque Actiaco bello infecta sanguine Romanorum? Unde factum est, ut tedio bellorum ciuilium, Iulio Augusto Romanum deferretur imperium; et ita prelia intestina sedata  sunt. Hoc autem eo profecit, ut recte per totum orbem apostoli mitterentur, dicente Domino Iesu: Euntes docete omnes gentes . Illis quidem etiam interclusa barbaricis montibus regna patuerunt, ut Thome India, Mattheo Persia. Sed tamen quo plura obirent spatia terrarum, in exortu Ecclesie potestatem Romani imperii toto orbe diffudit, et dissidentium mentes, terrarumque diuortia donata pace composuit. Didicerunt omnes homines sub uno terrarum imperio uiuentes, unius Dei omnipotentis imperium fideli eloquio confiteri.

22. Abstulit ergo bella usque ad fines terre; quod factum esse non dubium est. Sed uide ne bella infirmitatis abstulerit, que sunt in corde titubantium. Qui enim terrena transierit, iam non dicit:  Foris pugne, intus timores ; sed dicit: Nostra autem conuersatio in celis est . Transi ergo mundum, 935 ut incipias esse supra mundum; [c 68Kb] enim transire est, uel ut dicam expressius, transfretare. Abstulit ergo Dominus bella, que mouebat nobis nequitia spiritalis: et deuicto diabolo, pacem suam nobis reliquit. Arcum confregit, de quo ignita aduersarii iacula spargebantur: et scuta perfidie combussit igni; ut scutum fidei inuiolabile permaneret.

23.  uacate, inquit, et uidete, quia  ego sum Dominus. uox Domini post bella sedata:  uacate, ut nulla animarum sit occupatio; ne offusio secularium perturbationum interne oculum mentis obducat. uacate, inquit, ab erroribus, uacate a perturbationibus, uacate a peccatis; quia omnis qui peccat, non uidit Deum, nec cognouit eum ; sicut in Epistola sua dixit Ioannes Euangelista. uacate ergo studio cognoscende diuinitatis: nolite terrenis operibus occupari. Ideo rex Aegyptiorum augeri iubebat numerum laterum, et cetera onera Iudeorum; ne cognoscerent Deum, et cultui sacro uacarent, offensus Moysi et Aaron uoce sanctorum, qui dicebant: Dimitte populum Dei, ut eamus et seruiamus Domino Deo nostro .

24. Exaltabor inter gentes, et exaltabor in terra. Erat sublimis Dominus in excelsis, id est, in Angelis  et Archangelis, in patriarchis et prophetis, qui de illo sublimia sentiebant, nec eum terrenis imaginibus [d 1Kb] et simulacris scrupeis conferebant: sed non erat sublimis in populis nationum, qui 936 Deum suum in antris et speleorum habitaculis requirere uidebantur. Denique reprehenditur Magdalena, que Christum quasi mortuum flebat, et quasi sepultum querebat in tumulo. Unde dicit ad eam Christus: Maria, quid ploras? quem queris ? numquid eum qui posset auferri? Audiuit uocem, et recognouit eum, et uolebat contingere; et ait Dominus: Noli me tangere , quem putas mortuum. Ad Patrem uado. Miraris quod in tumulo non inuenisti, quem celestia prestolantur? Aut forte reprehenditur, quia Christum nisi fides  perfecta non tangit; sicut hemorrhoissa plena eum tetigit fide. Unde Dominus ait: Tetigit me aliquis: sentio de me uirtutem exisse . Quo dicto, agnouit in se illa quod exeunte fuerat uirtute curata; et statim confessa est sui conscia quod Dominum ipsa tetigisset. Unde Dominus ait: Fides tua te saluam fecit: uade in pace . Exaltatus autem in terra Dominus est, secundum quod ipse ait: Cum exaltatus fuero, omnia traham ad me ipsum . uel quod facta est uoluntas eius sicut in celo et in terra.

 25.  Et repetit dicens: Deus uirtutum  nobiscum, susceptor noster [a 1Kb] Deus Iacob. Repetitio confirmatio est. uel quia non solum quando natus ex uirgine est, factus est nobiscum Deus; sed etiam post resurrectionem ipse dixit: Ecce ego  uobiscum sum. . . . usque ad consummationem mundi . Cui est honor et gloria, perpetuitas a seculis, et nunc, et semper, et in omnia secula seculorum. Amen.



IN PSALMUM XLuII ENARRATIO.


 935 1.  Huius titulus hic est: [a 1Kb] Psalmus cantici filiis Core, secunda sabbati . Boni filii Core, et psalmis iam superioribus approbati, eo [b 1Kb] quod congruis sensibus et cogitationibus  ad uirtutum studia conuenientibus in semetipsis pangerent spiritale psalterium, et cognitioni diuinitatis, [c 1Kb] peruigiles specula mentis intenti, celestium mysteriorum digni forent haurire secreta. Et ideo cum psalmorum ante arcam Domini quotidie canendorum munus et officium recepissent, uidentur electi, ut psalmum cantici in secunda sabbati specialiter reciperent concinendum. Etenim quibus recte uidebatur esse commissum, ut ascensionem Domini ab inferis resurgentis uoce sua psallerent; his utique deferendum fuit, ut ipsum resurrectionis diem munere suo ministerioque celebrarent. Quid est enim secunda sabbati; nisi Dominica dies que sabbatum sequebatur? Dies autem sabbati erat dierum ordine posterior, sanctificatione Legis  anterior. Sed ubi finis 936 Legis aduenit, qui est Christus iehsu (finis enim  et resurrectione sua octauam sanctificauit: cepit eadem prima esse, que octaua est, et octaua que prima: habens ex numeri ordine prerogatiuam, et ex resurrectione Domini sanctitatem. Unde et in Euangelio legimus sabbatum , quod Latine dicitur secundo-primum. Ubi enim Dominica dies cepit precellere, qua Dominus resurrexit; sabbatum quod primum erat, secundum haberi cepit a primo. Prima enim requies cessauit, secunda successit. Unde et ad Hebreos scribens Apostolus ait: Postera ergo die restat requies populo Dei. Festinemus igitur intrare in illam  requiem .

2. Requies ergo uera iam non in operis cessatione, sed in resurrectionis est tempore. Ideoque qui sabbati secundum Legem solemnitatem custodiebant,  unam sabbati nuncupabant, quasi unum esset sabbatum et non aliud. Nos qui obseruantiam 937 induimus spiritalem, et ad similitudinem et requiem Dei cupimus nostram formare militiam,  atque in illa ciuitate celesti nostrum exhibere ministerium: ubi non est exemplar, non umbra, sed ueritas; primam dicimus sabbati, sicut scriptum est: uespere autem sabbati, que lucescit in prima sabbati . Nihil autem pulchrius, nichil expressius. Ante resurrectionem sabbatum dixit, post resurrectionem primam sabbati nuncupauit. Ioannes quoque Euangelista dicit: Prima sabbati uenit mane Maria Magdalena; cum adhuc tenebre essent . Tenebre pro tempore, mane pro gratia. Sed isti expressius secundum Euangelium, [d 1Kb] quasi recusso uelamine. Dauid autem sub Lege positus, [e 1Kb] et moderationem tenuit debite cantionis, et mysterium non repressit, ut secunda sabbati diem Dominicam declararet; quo apud Iudeos ordinem  numeri putaret esse seruatum, et spiritale sacramentum agnosceret reuelatum. Audiamus igitur quid dicat, qui in secunda sabbati Deo psallit.

3.  Magnus, inquit, Dominus et laudabilis nimis, in ciuitate Dei nostri, in loco sancto eius. Non ergo ubique Deus magnus et laudabilis est? Ille quidem ubique magnus et potens est; sed angusta mens non capit magnitudinem diuine eius potestatis et gratie. Quanto autem magis appropinquat Deo nostra cognitio, tanto precellentior eius nobis uidetur esse maiestas. Denique Thomas qui ante dicebat: Nisi uidero in manibus eius fixuras clauorum, et mittam manum meam in latus eius, non credam ; ubi misit digitum suum, et euidentia resurrectionis cognouit indicia, admirans intra se Dei gratiam:  Dominus, inquit, meus et Deus meus . Tunc ergo plenissime diuinitatem eius dominationemque confessus est, ubi eum resurrexisse non dubitauit  ab inferis. Denique in Sion hymnus Deum decet, et uotum ei soluitur in Hierusalem. Quid igitur mirum si in ciuitate celesti, et in illo superno et ethereo loco potentia eius uehementius predicatur?

4.  Addidit: [a 1Kb] Dilatans exsultationem uniuerse terre. Et uere magnus dicitur, qui istius terre in qua ante intolerabilium peccatorum germina pullulabant, ubi erat meror tristitie et gemitus, exsultationem toto orbe diffudit. Itaque hominum conscientia que ante flagitiorum suorum gurgitibus demersa lugebat, nunc per indulgentiam Christi, et remissionem omnium peccatorum metu absoluta letatur. Conuenit igitur etsi ita intelligamus, ut diximus; sed quia in uetustis exemplaribus aliquibus reperimus: quod  Latine significat bona radice exsultatione uniuerse terre: sensum quidem eumdem aduertimus; quia diuina in nobis Dei Patris dona laudantur, qui dedit nobis exsultationem bona radice fundatam, Deum uidelicet Iesum, ueram et fecundissimam 938 uitem, de qua sacramenta fluxere celestia; in quibus est perpetua et diuturna letitia, quod his abluatur omne peccatum, et conscientia interna mundetur: elocutionemque conuenire cognoscimus; quia bene radicata exsultatione letamur, qui exsultamus in Christo. Seculi enim letitia temporalis est, perpetua autem letitia eius qui gaudet in Domino.

5.  Mons Sion, latera aquilonis, ciuitas regis magni. Deus in gradibus eius dignoscetur, cum suscipiet eam. Cur sit exsultatio uniuerse terre, euidenter  expressit; quoniam Dominus iehsu Ecclesiam sibi ex peccatoribus congregauit. Itaque qui erant ante latera aquilonis, id est, socii et inherentes diabolo, cui dicitur: Exsurge, aquilo, ut ueniat auster ; facti sunt Christo fideles. Ipsi sunt enim de quibus dicitur: Qui confidunt in Domino, sicut mons Sion . Facti sunt itaque mons Sion per gratiam Christi, et baptismatis sacramentum. Aquilonis intelligibilis grauis est flatus, qui prius tempestates asperrimas et procellas humanis mouebat affectibus: cepit suos amittere, qui uexabat alienos. Gentem omnem euerterat Iudeorum, nationes omnes suo reuinctas tenebat imperio, ipsius erant latera; hoc est, aspirabant cum eo. Sicut enim principis latera dicimus stipatores eius et comites,  et sicut mulier latus est uiri, eo quod morigera ei societate iungatur; ita latera erant diaboli, qui faciebant ipsius uoluntatem. Ii ergo nunc sunt mons  Sion, qui Deum speculantur eternum, et ipsi noctibus et diebus intendunt. uide mihi Paulum cum persequeretur Ecclesiam Domini, latus aquilonis fuisse: uide nunc cum legitur in Ecclesia, montem esse speculatorium, per quem Christi gloriam cognoscimus, et uidemus. Et quia Grecus montes dixit, hoc est, uide quomodo seruuli Christi montes sint. Montes in circuitu eius ; in quibus est Ecclesia Domini, que est ciuitas Regis magni. Simul quia Dominus secundum celi tractum [b 1Kb] in uenerario passus est; qui erat locus in latere aquilonis. Ibi autem et mons Sion, ibi Hierusalem que in terris.

6. uide ne id quoque uideatur expressum, quia congregatio plebis Dei, que erat aquiloni coniuncta per culpam, Ecclesia Christi est facta per gratiam;  ut iam non Synagoga, sed Christi Ecclesia nuncupetur. Et quia reliquie Iudeorum per electionem gratie salue facte sunt, in ipsis Deus cognoscitur, in Petro, Paulo, Ioanne, Iacobo, qui graues et excelsi uiri uelut fundamenta et culmina sunt Ecclesie. Quasi fundamenta grauia, quos nulla grauis aquilonis flabra concusserint; sed immobiles fidei seruauerunt fundamentum, ne Ecclesia tota nutaret: precelsi quasi culmina, qui uerticem eius turribus sue uirtutis erexerint. Etenim sicut in operibus suis conditor, et in edificationibus suis edificator agnoscitur; ut etiamsi nomen non audias, tamen ex operum 939 qualitate artificem deprehendas , ita  in excelsis et magnis domibus  Deus habitator agnoscitur, ut Deus Abraham, Deus Isaac, Deus Iacob. Ipse enim uerus Deus, qui tales uiros preceptorum suorum institutione fundauit. Ergo sicut in illis se Deum demonstrauit eternum; ita, inquit, cum Regis magni suscipiet ciuitatem, gradibus eius receptionem sue cognitionis infundet: ut fiant docibiles Dei, qui mandatum eius et audierint, et putauerint exsequendum; ne ab illius domus edificate in petra firmitate degenerent.

7.  [c 1Kb] Hoc, inquit, uidentes reges terre congregati sunt, et transierunt in unum. Ipsi uidentes tunc admirati sunt. Boni reges qui sui corporis possunt  se prebere rectores, ab ipsa patriarche Abrahe origine et institutione manantes, qui docuit peccatum posse superari. Ideo uerus rex, qui flagitiis esse nesciuit  obnoxius, in quo culpe et erroris illecebra regnare non potuit. Unde et dictum est ad huiusmodi uirum a filiis Chet: Rex a Deo tu es nobis . Tales ergo reges terre, qui carni imperitarent, congregati sunt; ut in uno essent corde, et in uno spiritu, sicut legimus: Quia multitudo credentium habebat unam animam, et cor unum, et non erat in his aliqua separatio . Ii sunt qui transierunt in unum non tam locum, quam in eumdem affectum atque propositum. Probato enim dicitur: Transi, recumbe . Neque enim mediocris uirtutis est, ab improbis ad honesta, a terrenis ad eterna transire, et carnalis uite consuetudinem commutare, omnemque eius abolere usum, nouos mores assumere, totumque statum conuersationis  ueteris detorquere. Meritoque dicitur ei: Si transeas per aquam, tecum sum . Cum transeunte est Deus, non cum desistente.

8. Ii ergo qui intra semetipsos erant ante discordes, ubi in unum, mente et studio conuenerunt, recepta pace que fecit utraque unum, et inimicitias in carne sua medii parietis destructione dissoluit: admirati sunt, uel eum qui in gradibus suis dignoscitur, uel homines ita esse conuersos; ut qui ante diabolo seruiebant, nunc Domino Iesu iusti pietate seruitii mancipati sint. Et quia reges sui corporis in semetipsis uim non mediocris laboris experti  sicut gratiam in iis qui uirtute processerant, mirabantur: ita etiam ne quis relaberetur in uitia, de superiore uirtutum deiectus fastigio, commouebantur. Procliuis enim et mutabilis in utrumque est humana conditio; ut quocumque intenderit, eo 940 propendeat et uergat uel ad studia uirtutum, uel ad illecebram delictorum.

9. Et ideo non mediocri quatiebantur affectu; ita ut ex formidine tremor apprehenderet eos, considerantes illud quod scriptum est: Quia in locis impiorum ingemiscent iusti . Denique uide mihi Petrum amarissime flentem, quod ei error obrepserit; et uirtutem sue mentis prolapsione corporee fragilitatis inflexerit: meritoque a Christo [b 1Kb] supra esse reprehensum, quod ausus sit usurpare  constantiam, nec obnoxiam considerare naturam. Et hic quidem per gratiam emendauit errorem; sed Iudas mansit in crimine, perseuerauit in gemitu. Iustus erat cum apostolorum numero necteretur: sed quia supplantatus a diabolo est, in locis nunc deplorat et ingemit impiorum; quod de gratia sit relapsus ad penam. Ergo cadentibus huiusmodi uiris, qualis fuit  proditor Iudas, uel Saul a Domino Deo suo accitus ad regnum, etiam fortes uiri trepidabant.

10.  Conferentes denique quanto certamine perueniretur ad finem, quante contritiones iustorum, quante sollicitudines, qualis aduersarius, quanta diuturno labore contentio, quante amaritudines [c 1Kb] prepositi terroris, que uincula continentie, que conscientie uerbera, non mediocriter conturbabantur; ne quis tantis uel laboribus uite austerioris cederet, uel doloribus. Sunt enim ibi dolores acerbi et graues; id est, in Ecclesia, in illa ciuitate Regis magni sunt dolores, sicut parturientis, donec formetur Christus in nobis. Neque enim sine dolore Paulus erat, cum uideret in Galatis insipientibus doctrine sue tardiorem profectum. Ideoque dicebat: Filioli  mei, quos iterum parturio, donec formetur Christus in uobis . Testificatur et Dominus in Euangelio graues esse parturientis dolores; cum dicit: Mulier cum parturit, tristitiam habet; quia uenit dies eius: cum autem pepererit puerum, iam non meminit tristitie propter gaudium; quia natus est homo in hoc mundo . Magnus ergo labor, ut aliquis sibi Christum acquirat; ne sine gubernatore quasi nauis in seculi istius salo fluctuet. Denique apostoli tristes erant, cum se Christus ad Patrem rediturum esse memoraret, quod absente rectore destitui se putarent. Gaudium Christus est. Ipse est et puer quem parturit, qui in utero sue mentis accepit spiritum salutis. Qui pepererit, et enutrierit, exsultat: qui parturit, quatitur atque compungitur.

 11. Bonum est ut et parias, et enutrias eum. Ne coquas agnum in lacte matris sue , ne dicatur tibi: ue in utero habentibus et nutrientibus . Sic enim Christus natus est ex Maria, ut agnoscas eum, sicut bos agnouit possessorem suum: et scias quia ipse te creauit, et maiores tuos ipse possedit. Non eum quasi paruulum nutrias, sed quasi uerum atque perfectum Deum ex uero et perfecto Deo noueris adorandum. Sic eum Magus adorauit, ut non in lacte matris agnum coqueret; sed quasi Deum ueneraretur eternum. Denique ut eum inueniret, 941 celum aspiciebat. Non ergo querebat in terris, quem de celo fulgens stella monstrabat. Ideo eum Maria non parturiuit, sed peperit, quia et Dominum et salutare sciebat ex se  esse generandum, sicut ipsa testatur dicens: Magnificat anima mea Dominum: et letatus est spiritus meus in Deo salutari meo . Ibi ergo dolores sicut parturientis. Dolor est ut parturias, dolor est ut enutrias, quem in principio debes habere perfectum.

12.  Ideoque plerique grauiter conteruntur,  sicut uersiculus significat, qui secutus est: In spiritu uehementi conteres naues Tharsis. Nam dum ad fidei perfectionem Dei famuli peruenire desiderant, commacerant corpus suum, castigando seuerius, et redigendo in ministerium seruitutis; ne reprobentur qui fuerant iam probati. Hoc autem faciunt in spiritu sancto ualido atque uehementi. Est enim spiritus consilii atque uirtutis, ut nimia abstinentia dissoluant corpus suum, quo omnes eius euacuent uoluptates; ut dicatur illis: Conualescite, manus remisse, et genua dissoluta . Cum enim solutus quis fuerit ab ista compage terrena, tunc fortior ad uitam resurgit eternam. Mentior, nisi astipulatur Scriptura, que dicit: Dissolui et cum Christo esse, multo melius . Qui  dissoluitur, incipit esse cum Christo. Et alibi: Tempus mee resolutionis instat . Qui ergo meditatus fuerit se ipsum dissoluere per abstinentiam, diem passionis sue timere non poterit.

13. Et bene ait spiritum uehementem, naues dicturus. Naues autem de corporibus dixit, que uago diuersarum passionum fluctu mouentur: et cito merguntur, nisi habeant gubernatorem. Unde et alibi ait: Qui descendunt in mare in nauibus . Bene autem nauigant, qui in nauibus Christi crucem sicut arborem preferunt, atque inde explorant flabra uentorum; ut corpora sua dirigant ad sancti Spiritus gratiam, in ligno Domini tuti atque securi: nec permittunt naues suas uago fluctu errare per maria, sed ad portum salutis, et ad consummationem gratie  cursus sui directione contendunt; ut fida statione potiantur, quo dissolute cursus suos possint in resurrectione reparare, ubi naufragium timere non possint.

14. Et nos igitur circumspectemus hanc gratiam, speculatores eius simus, exploremus eam; ut fiant corpora nostra naues Tharsis. Tunc enim caro ad seruitutem redigitur, cum ad Dei intendimus gratiam; ut id quod amarum ad tempus sit, sicut est ieiunium, non quod dulce et uoluntarium, sequamur. Tharsis ergo est speculatorium gratie, intelligibilis ciuitas, ut Sion superior. Ad eam festinabat Ionas. De ea dixit Scriptura, quia sociatus est Iosaphat [a 1Kb] Ozie regi, et sic placuit ut facerent, et irent ad eum naues in Tharsis. Sed quia impio se coniunxit, ideo  missus est ad eum propheta, qui diceret ei: Destruxit Dominus opus tuum, et contrite sunt naues tue, et non potuerunt ire in Tharsis . Quo significatur quod preuaricantium mandatum Dei corpora ad consummationem 942 gratie peruenire  non possint. Ad Salomonem autem, utpote sapientem et pacificum uirum naues de Tharsis cum auro et argento, et dentibus eburneis sine ulla offensione ueniebant, et eo ipse mittebat. Habebat enim cum rege Hiram sacre negotiationis spiritale commercium, et mutue gratie concertantis affectum. Has ergo naues ii qui regali in se auctoritate potiuntur ad cercendam ferociam corporalem, uidentes ex corruptibilibus in corruptas, ex maculosis summa gratie luce fulgentes, ex dissolutis atque detritis esse renouatas, uiuere ex mortuis, ex sepultis resurgere, celebri sermone commemorant.

15.  Sicut audiuimus, ita et uidimus in ciuitate Domini uirtutum, in ciuitate Dei nostri: Deus  fundauit eam in eternum. Audiuimus extra ciuitatem, uidimus in ciuitate, cui Deus est lumen eternum, fulget dies sine sole mundano, luna non queritur: fundamentum eius non temporale, sed eternum est.

16.  Suscepimus, inquit, Deus, misericordiam tuam in medio templi tui. Si ad Filium Dei dicitur, templum ita intelligimus, secundum quod ipse de corpore suo dixit: Soluite templum hoc, et in triduo resuscitabo illud . uere templum Dei corpus est Christi, in quo est nostrorum purificatio peccatorum. uere templum Dei caro illa in qua nullum peccati potuit esse contagium; sed pro delicto mundi totius fuit ipsa sacrificium. uere templum Dei caro illa, in qua Dei imago fulgebat,  et corporaliter plenitudo diuinitatis habitabat; quoniam ipse Christus est plenitudo. Ergo ad ipsum dicitur: Suscepimus, Deus, misericordiam tuam in medio templi tui. Quod quid est, nisi quod ait: Medius uestrum stat, quem uos nescitis ; hoc est, in medio uestri est, et non uidetur? Si autem ad Patrem refertur, quid est: In medio templi tui; nisi quia Deus erat in Christo mundum reconcilians sibi?

17. In illo ergo templo suscepimus, inquit, misericordiam tuam; hoc est, uerbum quod caro factum est, et habitauit in nobis. Sicut enim redemptio Christus, ita et misericordia. Que autem maior misericordia, quam quod pro nostris flagitiis se prebuit immolandum; ut sanguine suo mundum lauaret, cuius peccatum [b 1Kb] nullo alio modo potuisset  aboleri? Etenim si de sanctis uiris Apostolus dixit: Templum Dei uos estis, et Spiritus sanctus inhabitat in uobis ; quanto magis carnem Domini Iesu templum Dei dixerim, qui semper plenus Spiritu sancto legitur, et ipse testificatur dicens:  Sentio de me uirtutem exiisse ; que uirtus omnium uulnera acerba sanabat. Potest et illud intelligi quod dixit suscepisse se cum populo misericordiam Dei in medio templi eius; quoniam ipse Ecclesiam suam fundauit, et propagauit in eternum; quoniam ipse uere cum Filio suo unigenito hanc gratiam plebi sue contulit, quem edificatorem etiam demonstrauit dicens: Hic edificabit mihi ciuitatem ; que diffusa toto orbe terrarum, 943 fecit ut tota terra plena laudis eius esset et nominis. Sicut enim scriptum est: Laudis eius plena est terra ; ita scriptum est: Datum est ei nomen super omne nomen; ut in nomine Iesu omne genu curuet celestium, et terrestrium, et infernorum; et omnis lingua confiteatur quod Dominus  iehsu in gloria est Dei Patris .

18.  Unde proprie dixit Propheta: Secundum nomen tuum, Deus, ita et laus tua in fines terre: iustitia plena est dextera tua. Non mirum est si plenus est iustitie Dei, qui est dextera Dei. Idem autem est uirtus Dei, et iustitia Dei; ut et secundum id quod iustitie Dei plenus est, eam iustitie plenitudinem in eo esse quam Pater habet, noueris: et secundum id quod uirtus et iustitia Dei Patris et sapientia legitur, nichil in eo diuine maiestatis intelligas esse diuersum; sed omnia accepisse a Patre Filium, et omnis glorie paterne Filium splendorem esse cognoscas, et eius characterem substantie: qui ita expressit Patrem, ut in eo totus sit Pater, sicut in Patre totus est Filius.

 19.  Et quia uidit in spiritu Propheta laudes Christi terris in omnibus predicandas, uelut epilogo quodam faciens suscepti sermonis excessum ad letitiam nos et cultum nominis eius hortatur dicens: Letetur mons Sion; id est, qui confidunt in Domino, sicut ipse postea interpretatus est dicens: Qui confidunt in Domino sicut mons Sion, etc. . Ipse Dominus iehsu, qui est mons et altitudo Ecclesie sue, que Christum suum toto speculatur affectu, letetur fide eius et deuotione que complacuit Deo; quoniam repudiata est infidelis. Potest igitur et hoc pie intelligi, quoniam etiam [a 1Kb] superior omnibus ipse est mons, in quem is ascendere iubetur qui fidem predicat, dicente Scriptura: In montem excelsum ascende qui euangelizas Sion  .

20. Exsultent, inquit, [b 1Kb] anime confitentes tibi. Ipse sunt filie Iudee illius in qua notus est Deus. Nam ista Iudea que in carne est uel littera, non agnouit Dominum. Nam si agnouisset, etiam recepisset. Sed non agnouit, quem non recepit, et iudicia eius refugit: quibus eos non ex patre Abraham, sed ex diaboli semine manare memorabat; quoniam omne peccatum semen inimici est. Confessionis autem filie peccatum non faciunt, sed obumbrant. Et  ideo beati quorum tecta sunt peccata. Meritoque exsultabunt filie confessionis propter iudicia Domini, cum cognouerint iudicia eius et uias eius, que in hoc seculo inscrutabilia et inuestigabilia sunt hominibus: et cum facie ad faciem spectare ceperint ueritatem, tunc illa que nunc uidentur inscrutabilia, comprehendent, et eorum cognitione gaudebunt.

21.  Circumdate, inquit, Sion, et complectimini eam: narrate in turribus eius. Qui intelligunt Sion, circumdant eam, et complectuntur suis sensibus; ut teneant, et non dimittant eam, ne sibi speculatoria disciplina uirtutis possit auferri. Ideoque illa in Canticis dicit: Tenui eum, et non dimittam eum ; que Dei sapientiam requirebat,  et complectebatur iustitiam Dei brachiis caritatis, et quibusdam fidei et deuotionis lacertis; ipse est enim pie 944 mentis amplexus. Comprehendamus ergo et nos quantum possumus interna mysteria ueritatis, et scribamus ea atque affigamus ea sensibus nostris, uirtutemque celestis oraculi: quam ut assequeretur Moyses ille peritus in omni sapientia Aegyptiorum, in montem ascendit, atque in nubem intrauit; ut operta et occulta cognosceret, adherente sibi socio Iesu; quia nemo sine uero Iesu potest incerta sapientie et occulta comprehendere. Et ideo in specie Iesu Naue, ueri Saluatoris significabatur ei aspiratura presentia, per quem fierent omnes docibiles Dei, qui Legem aperiret, Euangelium reuelaret.

 22. Ergo qui Sion circumdederint prudentia sua, et complexi fuerint intellectu ascendentes super turres eius, narrant desuper ei qui non potuerit ascendere in turres eius, quid agendum, uel quid cauendum sit. Murata est enim ciuitas Dei; ideoque alibi dicit Dominus: Ecce ego, Hierusalem, pinxi muros tuos . Distincta est turribus, de quibus insidiator possit, si appropinquare ceperit, deprehendi. Habet ille exercitus suos, quibus animas Dei obsidere consueuit, admouere machinas; ut possit turres expugnare munitas. Sed uos, inquit, predicate de turribus; est enim in turribus Hierusalem abundantia. Predicate iustitiam, monete custodiam; sapientia enim in exitu canitur, et in murorum altissimis predicatur. Et alibi iterum dicit: In muris  tuis constitui custodes, diebus ac noctibus in finem non tacebunt . Narrate ergo sine intermissione, sine fine. Aduersarius uigilat, circuit, et rabie ferina querit, quos inuenerit, deuorare. Ideo semper canendus est Dominus, qui dentes leonum conterat, et ora confringat; ut nobis nocere non possint.

23.  Ponite, inquit, corda uestra in uirtute eius; id est, ut uirtutem eius intelligatis: et distribuite gradus eius, ut enarretis in progenie  altera. Quoniam hic est Deus, Deus noster in eternum, et in seculum seculi: ipse reget nos in secula. dixit Grecus, hoc est, excelsas et turritas domos; unde Propheta cum de ciuitate Dei et inhabitantibus eam loqueretur: Distribuite, inquit, gradus eius; hoc est, mansiones eius altas atque sublimes in celestibus. Quo docet ordinem seruandum esse meritorum. Unusquisque enim in suo ordine . Unde et Dominus ire et preparare se dicit Discipulis mansiones; ut pro suorum ratione meritorum digna unusquisque habitacula consequatur, in quibus requiem illam carpat eternam.

24. Sunt etiam sublimia et alta precepta, in quibus sunt occulta pietatis mysteria, et theoremata sermonum celestium. Hec, inquit, distribuite, et  pro captu uniuscuiusque diuidite, quantum possit unusquisque ingenio proprio comprehendere. Neque enim omnibus Paulus eadem disputabat. Aliis nichil predicabat nisi Christum Iesum, et hunc crucifixum, non in persuasione sapientie uerbi; sed in ostensione spiritus atque uirtutis; inter perfectos autem sapientiam  loquebatur; quia [a 1Kb] non capiebat uniuersus populus percipere sapientiam in mysterio que abscondita est.

945 25. Ideo eam Christus abscondit, ut eam stulti non intelligant, prudentes studiosius querant: et enarrent in progenie altera, que spiritus foret uirtute perfectior; quoniam generatio superior per infirmitatem fidei, perfecte sapientie cognoscere sacramenta non potuit. Et ideo signum querebat, ueritatem repudiabat; cum utique non ueritas signi, sed signum ueritatis sit. Unde respondit ei Dominus: Generatio nequam et adultera 946 signum querit; et signum non dabitur ei, nisi Ione prophete . Ad arguendam itaque perfidiam Iudeorum, Ione exemplum accersitur; eo quod Niniuite  signo crediderunt, et predicationem Ione qui fuerat in utero ceti, sequendam putarunt: Iudei autem nec post resurrectionem Domini Iesu crediderunt, qui de corde terre post triduum resurrexit, et uiuit ac regnat per omnia secula. Amen.



IN PSALMUM XLuIII ENARRATIO. Huius titulus est: In finem filiis Core, Psalmus Dauid.


1.  945 Audite hec, omnes gentes: auribus percipite omnes qui habitatis orbem terre. In principio ipso uocem Domini salutaris agnoscimus  gentes uocantis ad Ecclesiam; ut errori renuntient, ueritatem sequantur, et pii cultus munus agnoscant. Sed quia serpentis uenenis infecta erant corda successionis humane, et peccatis obnoxia conscientia dum desperat ueniam, se reuocare non poterat: remedium pollicetur, indulgentiam sponte pietatis sue largitate promittit; ut reus non timeat, bene conscius gratuletur, quod bono domino exhibeat ministerium seruitutis, qui nouerit peccata donare, honorare uirtutes. Denique eadem serie uocationis etiam in Euangelio nos Dominus adhortatur dicens: uenite ad me, omnes qui laboratis et onerati estis, et ego uos reficiam. Tollite iugum meum super uos, et discite a me, quia mitis sum, et humilis corde . Deinde iugum suum suaue, et onus leue esse  commemorat; quoniam qui desperauerit medicinam, sanus esse non poterit. Et ideo omnibus grata est mansuetudo, que uulnera interiorum curat animorum.

2. uenturus igitur ad egrotos, uenturus ut medicus, qui grauia ulcera nostra curaret; medicamenta [a 1Kb] proponit, ut uideant homines, et ad remedium salutis fida sedulitate concurrant. Sic illa in Euangelio meruit sanitatem, que profluuio sanguinis per duodecim annos laborabat. Audiuit medicum uenisse,  festinauit contingere dicens: Si tetigero fimbriam eius, salua ero . Intra se hoc dixit, et Christus audiuit: et tetigit fimbriam,  et uirtus de Saluatore processit, que curauit egram, firmauit inualidam, profluuium statuit, pietatem probauit. Similiter ergo et hic omnes gentes uocat ad sapientie fontem atque prudentie: redemptionem omnibus pollicetur, ut nemo trepidet, nemo desperet, ubi nullus excipitur; sed omnis anima inuitatur ad gratiam, ut sine pretio redimatur a crimine, et fructum uite adipiscatur eterne.

3. Hic sensus est psalmi, quem suo ordine digeremus, cum explicuerimus superiorum uim qualitatemque uerborum. Precipiuntur enim audire gentes, et auribus percipere qui inhabitant orbem terre. Illum utique orbem terrarum, de quo supra dixit: Domini est terra et plenitudo eius: orbis terrarum, et qui habitant in eo. Ipse super maria fundauit eum:  et super flumina preparauit 946 eum . Quam Greci dicunt, eo quod inhabitetur a Christo; sicut ipse dixit: Quoniam inhabitabo in illis; inhabitat enim, ut impleat que uacua uidebantur. Que est ergo nisi sancta Ecclesia, templum Dei, et habitaculum Christi? Nec incongrue Latini dissono quidem sermone, sed pari sensu, orbem terre nuncupauerunt; eo quod uita sanctorum qui inhabitantur ab Spiritu, sicut rota in orbem sine ulla cursus sui offensione uoluatur.

 4. In tribulationibus igitur fundatur Ecclesia, in tempestatibus et procellis, in sollicitudinibus et merore, in rebus aduersis et in fluminibus preparatur. In quibus fluminibus? Audi dicentem: Eleuauerunt flumina uocem suam . Audi et in Euangelio: Qui credit in me, sicut dicit Scriptura, flumina de uentre eius fluent aque uiue. Hoc autem dicebat de Spiritu quem accipiebant credentes in eum . In his ergo fluminibus preparatur Ecclesia, in quibus profluit Dei gratia. Hi sunt fluuii qui aure percipiunt uerbum Dei, et loquuntur; ut uerbum infundant pectoribus singulorum. Ideoque Scriptura discretionem fecit dicendo: Audite hec, omnes gentes: auribus percipite, omnes qui habitatis orbem terre. Possunt omnes audire, non omnes tamen  auribus percipere, nisi Electi Dei. Ideoque Saluator dicit: Qui habet aures audiendi, audiat . Illas aures dicit interioris hominis spiritales, cuius et nares legimus, dicente Iob: Spiritus diuinus qui est in naribus meis . Non omnes homines has aures, et has nares habent. Alia est enim forma corporis, alia gratie spiritalis. Qui spiritalis est, audit omnia, diiudicat omnia: animalis autem homo non percipit que sunt Spiritus Dei. Hic enim terrigena est, ille celestis.

5.  Ideoque addidit: Quique terrigene, et filii hominum: simul in unum diues [a 1Kb] et pauper, ut uniuersos uocaret. Quis est terrigena, nisi filius hominis? Quis est spiritalis, nisi Dei Filius? [b 1Kb] Ille ex sanguine concretus, et ex carnis et uiri uoluptate generatus:  iste ex Deo natus. Alius diues in omni uerbo, et scientia: [c 1Kb] alius pauper, gratia tamen diues; quia et pauper clamauit, et Dominus exaudiuit eum. E contrario est et diues in superbia, et pauper in humilitate. Omnes uocantur ad Ecclesiam, ut omnes redimantur a Christo. Qui eger est, medicum inuenit; qui sanus, sapientiam acquirit; captiuus redemptorem, liber remuneratorem. Omnes edificat Scriptura diuina. In ea inuenit 947 unusquisque, quo aut uulnera sua curet, aut merita confirmet. Simul autem in unum diuitis et pauperis facta uocatio, in quamdam humilitatem equalitatemque nos prouocat; ut neque diues fastidiat inopem, neque diuiti pauper inuideat: sed utrumque sibi gratia una connectat; quia et Dominus pauper factus est, cum diues esset;  ut idem et pauperum saluator esset et diuitum.

6.  Et subtexuit: Os meum loquetur sapientiam, et meditatio cordis mei prudentiam. Merito omnes uocantur, quia omnibus sapientie fons abundat, nec thesauro pecuniario comparatur, que pretiosior thesauris omnibus declaratur. Ideoque nec diues auertitur, nec pauper excluditur; quia sapientia  non facultates discriminat, sed uoluntates. Ille aptior, qui prior affectu, et proximus disciplina. Quod si meditatio cordis prudentiam loquitur, quanto magis perfecta doctrina! Deinde admonemur non tumultuarium proferre sermonem: sed exercitio quodam meditationis, et statera mentis interne examinare dicenda; quia scriptum est alibi: [d 1Kb] Statera fallax non bonum .

7.  Inclinabo ad parabolam aurem meam: aperiam in psalterio propositionem meam. Sapiens auditor intendit, atque inclinat aurem suam, ut intelligat parabolarum figuras. Ipsum aurem suam dicit Saluator, qui aurem habet audiendi. Aperit etiam Dominus clausam propositionem suam; cum aptum organum sibi et uas electionis inuenerit, quod psalterium  uocat: cuius similis Paulus dulcis gratie cantilenam neruis omnibus sibi concinentibus resultauit, sancti Spiritus plectro interiorem chordam, exterioremque pulsando, ut et lingua oraret et mente. Ideoque ait: Orabo spiritu, orabo et mente: psallam spiritu, psallam et mente . Huiusmodi ergo uirum Christus multo ante promittit, per quem manifestaret abscondita, et inuoluta prophetici obscuritate sermonis aperiret. Bonum psalterium, cum fidei uita consentit, et caro anime, uirtuti aspirat uoluntas. Hoc est dulce psalterium, ubi canora est disciplina uiuendi; ut impleatur illud quod scriptum est: Clara erit lingua mutorum .

8.  Sequitur: Ut quid timebo in die mala?  Iniquitas calcanei mei circumdabit me. Hoc est, cum os meum loquatur sapientiam, et meditatio cordis mei prudentiam, in die iudicii timere quid possum; nisi forte calcanei mei iniquitas mihi sit abluenda ? Alia est iniquitas nostra, alia calcanei nostri, in quo Adam dente serpentis est uulneratus, et obnoxiam hereditatem successionis humane suo uulnere dereliquit, ut omnes illo uulnere claudicemus. Unde Dominus discipulis pedes lauit, ut lauaret uenena serpentis: et Petrus reprehenditur quod excusabat, ne sibi Dominus pedes lauaret. Ideoque dictum est ei: Nisi lauero tibi pedes, non habebis mecum partem . Quo audito, non solum pedes, sed etiam manus obtulit abluendas. 948 Cui Dominus respondit:  Qui lotus est, non habet necesse ut iterum lauet, nisi ut pedes lauet: sed est mundus totus .

9. Ergo Dauid dicit: Iniquitates mee superposuerunt caput meum ; qui se nouerat in iniquitate esse conceptum, et in delictis a matre esse generatum. Dominus autem qui sua peccata non habuit, nec cognouit proprias iniquitates, ait: Iniquitas  calcanei mei circumdabit me; hoc est, iniquitas Ade, non mea. [a 1Kb] Sed ea non potest mihi esse terrori; in die enim iudicii nostra in nobis, non aliene iniquitatis flagitia puniuntur. Unde reor iniquitatem calcanei magis lubricum delinquendi, quam reatum aliquem nostri esse delicti. Meritoque Dominus qui pro nobis uniuersa suscepit: Lauemus, inquit, et pedes, ut calcanei lubricum possimus auferre; quo fida statio possit esse uirtutum, et ne paterno quis errore labatur, qui suo paratus est stare proposito: et non metuat lubricum hereditatis, qui cupit uestigium tenere uirtutis. Iniquitas ergo calcanei nostri preuaricatio est Ade, per quam prolapsus est in contemptum et dissimulationem celestium mandatorum.

 10. Est etiam iniquitas calcanei, Iude [b 1Kb] hesitanda proditio. Calcanei ideo, quia scriptum est: Qui manducat mecum panem, leuabit super me calcaneum suum . Bene et ibi suum, et hic meum dixit: suum, quia Christus sine iniquitate, hec autem solius iniquitas proditoris: meum autem calcaneum, quasi ultimum sui corporis Iudam Christus appellat, cuius nos sumus corpus et membra. Apostoli prestantiora et actuosa membra sunt Christi: Iudas calcaneum, quasi extrema pars corporis serpenti obnoxia, et patens uulneri. Primum ergo calcaneum Adam, secundum calcaneum Iudas. Ille lapsus totius hereditatis, hic solius proditoris, qui hereditatem implicare non potuit; quia iam non carnales sumus, sed Redemptoris hereditas, Scriptura  dicente: [c 1Kb] Est hereditas credentibus in Domino .

11. Est et illa iniquitas calcanei sui, que circumdedit Christum: Circumdantes, inquit, circumdederunt me, et in nomine Domini ultus sum in eos . Calcaneum eius Synagoga est, decor et gloria uultus eius Ecclesia; sicut scriptum est: Dominus regnauit, decorem induit .

12.  Illi ergo sunt calcaneum, de quibus dicit: Qui confidunt in uirtute sua, quique in abundantia diuitiarum suarum gloriantur. Diuites eguerunt et esurierunt . Quod de Iudeis dictum est. Sed et omnes qui luxuriose uiuunt, et non tenent caput, calcaneum Christi sunt. Sed hec generalia, que late patent. Ceterum specialiter  de Iuda locutus est proditore, qui sibi ualidus et diues apostolatus gloria uidebatur.

13.  Denique de Passione Domini sermo contexitur Frater non redimit, redimet homo; nec dabit Deo propitiationem suam, et pretium redemptionis anime sue; hoc est, ut quid timebo in  die mala? Quid enim potest mihi nocere, qui non solum non indigeo 949 redemptore, sed ipse omnium sum redemptor? Alios liberos faciam, et pro me ipso ipse trepidabo? Ecce faciam noua omnia, que supra ipsum germanitatis affectum sint atque pietatem. Quem frater eodem matris utero effusus in lucem redimere non potest, quia parilis nature infirmitate retinetur, redimet homo: sed ille homo de quo scriptum est: quia mittet illis Dominus hominem, qui saluabit eos ; qui de se ipso dixit: Queritis me occidere, hominem qui ueritatem locutus sum uobis . Sed quamuis homo sit, quis cognoscet eum? Quare nemo cognoscet? Quia sicut unus Deus, ita et unus mediator Dei et hominum homo Christus iehsu. Ipse est solus qui redimet  hominem, uincens pietate germanos; quia pro alienis sanguinem suum fudit, quem nemo potest offerre pro fratre. Itaque corpori proprio non pepercit, ut nos redimeret a peccato: et dedit semetipsum redemptionem pro omnibus; sicut uerus eius testis asseruit apostolus Paulus, qui ait: ueritatem dico, non mentior . Sed quare solus hic redimet? Quia nemo potest eum equare pietate; ut pro seruulis suis animam suam ponat: nemo integritate; omnes enim sub peccato, omnes Ade illius subiacent prolapsioni. Solus Redemptor eligitur, qui peccato ueteri obnoxius esse non possit. Ergo per hominem, Dominum Iesum intelligamus, qui suscepit hominis conditionem; ut in carne sua peccatum omnium crucifigeret, et chirographum uniuersorum suo cruore  deleret.

14. Sed forte dicas: Quomodo redempturus frater negatur, cum ipse dixerit: Narrabo nomen tuum fratribus meis ? Sed non quasi frater nobis, sed quasi homo Christus iehsu, in quo Deus erat; nobis peccata dimisit. Sic enim scriptum est: Deus erat in Christo mundum reconcilians sibi . In illo Christo Iesu, de quo solo dictum est: Quia uerbum caro factum est, et habitauit in nobis . Non ergo quasi frater, sed quasi Dominus habitauit in nobis, cum habitaret in carne. Cum igitur reconciliauerit Deo mundum, utique ipse reconciliatione non eguit. Pro quo enim peccato suo propitiaret Deum, qui nulla peccata cognouit? Denique didrachma poscentibus Iudeis, quod pro peccato  dabatur ex Lege, dixit ad Petrum: Simon, reges terre a quibus accipiunt tributum uel censum, a filiis suis, aut ab alienis? Respondit Petrus: ab alienis. Cui dixit Dominus: Ergo liberi sunt filii. Ut autem non faciamus illis offendiculum . . . . mitte hamum, et eum piscem qui primus ascenderit, tolle; et aperto ore  eius, inuenies staterem: illum tollens dabis pro me et pro te . Ostendit quod non pro se propitiationem debeat peccatorum; quia seruus peccati non erat, sed ab omni erat liber errore Filius Dei. Filius enim liber, seruus est in reatu. Ergo liber iste ab omnibus, nec pretium redemptionis anime sue dat, cuius sanguinis pretium poterat abundare ad uniuersa mundi totius redimenda peccata. Recte ergo alios liberat, qui pro se nichil debeat.

15.  Plus adiicio. Non solum pro se Christus pretium non debet sue redemptionis aut propitiationem pro peccato, sed etiam si de fideli quocumque homine accipias, possit intelligi quia non debeant singuli propitiationem suam; quia propitiatio omnium Christus est, et ipse est uniuersorum  950 redemptio. Cuius enim hominis sanguis iam idoneus est ad redemptionem sui, cum pro redemptione omnium suum sanguinem Christus effuderit? Est ergo cuiusquam sanguis qui Christi possit sanguini comparari? Aut quis tam potens homo, qui pro se propitiationem suam dare possit supra eam propitiationem, quam in se obtulit Christus, qui solus Deo mundum reconciliauit per suum sanguinem? Que maior hostia; quod prestantius sacrificium; qui melior aduocatus, quam qui pro peccatis omnium factus est deprecatio, et animam suam dedit pro nobis redemptionem? Non queritur ergo propitiatio, aut redemptio singulorum; quia omnium pretium sanguis est Christi, quo nos redemit Dominus iehsu, qui solus Patrem reconciliauit: et  laborauit usque in finem; quia nostrum laborem ipse suscepit dicens: uenite ad me, omnes qui laboratis . . . et ego reficiam uos . uide laborantem: Laboraui olamans, rauce facte sunt fauces mee . Et alibi: Issachar quod bonum est, concupiuit requiescens inter fortes. Et infra: Supposuit humerum suum ad laborandum, et factus est uir agricola . Ergo homo non dabit iam propitiationem suam, nec redemptionem; quia semel ablutus est a peccato per sanguinem Christi. Laborabit tamen, ut seruet precepta uiuendi, et a mandatis celestibus non recedat. Dum uiuit, in labore sit, et perseueret in eo; ut uiuat in finem, ne et ipse morte moriatur, cum sit iam redemptus a morte.

16.  Qui autem seruauerit mandata uite,  non uidebit interitum, cum uiderit mori eos, qui sibi sapientissimi et prudentissimi in hoc seculo uidebantur. Quod specialiter ad scribas et phariseos spectat, qui sibi cathedras in synagogis uindicant, quasi sapientie principatum. Qui uere frustra laborant, cum putant quia per didrachmum liberentur, cum spiritale pretium anime sue, atque illud singulare Dominici corporis sacrificium, inani quadam Legis interpretatione contempserint, refugientes baptismatis sacramentum. Neminem enim sanguis redemit hircorum atque taurorum: sed omnes unus sanguis liberat Christi, cuius in Leuitico figura,  non ueritas est. Non enim per didrachma, sed illius solius sanguinis pretio liberamur.

17. Simus ergo docibiles Dei; ut nemo nostrum uideat interitum in illo die, quando damnabuntur morte perpetua sapientes istius mundi, uel principes Iudeorum, quando simul insipiens et stultus peribunt. Non idem est utrumque. Stultus est qui nichil sapit, et stulta intelligit: insipiens, qui male sapit. Dixit insipiens, quia non est Deus. Quomodo iniquus, non quia equitatem nesciat, sed quia improbitate cordis sui iniqua committat: improbus quoque dicitur; eo quod probitatem malitia sua destruere uelit, non quia probitatem ignoret. Ipse ergo insipiens et stultus quando pereunt, alienis relinquunt diuitias suas; suum enim et legitimum stultitie et improbitatis  heredem reperire non possunt. Legitimi enim dicunt: Quia filii Dei sumus. Si autem filii, et heredes: heredes quidem Dei, coheredes autem Christi: si tamen compatimur, ut et simul glorificemur . Insipientes ergo diuitias non habent, quia nec hereditatem habent. [a 1Kb] Non habent diuitias infidi, non 951 possessionem; fideli enim totus mundus possessio est. Non habent hereditatem, quia sola est [b 1Kb] hereditas credentibus in Domino. Suas autem diuitias habent. Ideoque auarus dicit: Non habeo quo congregem fructus meos ; non enim uerus fructus, sed auari fructus, pecunia est. Et Dominus auaro dicit: uade, uende bona tua . . . et ueni; sequere me . Non enim perfectum bonum est patrimonium, sed hec sunt auari  bona, que in emolumento aliquo constituta sunt. uende, inquit, que putas tua esse; cum tua non sint, quia ad alios fluminis modo transeunt: et sequere me, ut bonum immortale cognoscas. Sapientes ergo in interitum deducuntur, quibus Deus abscondit, que paruulis reuelauit. Peribunt simul, et in uno eodemque loco erunt insipiens et stultus, et alienis relinquent diuitias suas; quia non inuenit nequitia legitimum successorem.

18.  Et sepulcra eorum domus illorum in seculum, tabernacula eorum in progenie et generatione: inuocauerunt nomina eorum in terris ipsorum. Ubique Scriptura sepulcra pro uilibus ducit, quibus degeneres, et uite huius cupidi comparantur. Sepulcrum patens est guttur eorum . His ergo  qui ad diem et de die uiuunt, sepulcra pro domibus sunt. Domus enim iustorum non in terra est, sed in celo; sicut Apostolus docuit dicens: Nostra autem conuersatio in celis est . Ipsa est domus nostra, que domus est Christi. Unde ait Scriptura: Et Moyses quidem fidelis in tota domo eius, tamquam famulus in testimonium eorum que dicenda essent: Christus uero tamquam filius in domo sua . Piis ergo domus est Ecclesia, piis patria celum est. Ideoque iustus ait: Aduena ego sum apud te in terra et peregrinus, sicut omnes patres mei . Luxuriosis domus sepulcrum  est. Denique tamquam in sepulcro uiuunt, qui possunt dicere: Manducemus et bibamus; cras enim moriemur , resurrectionem ante oculos non habentes. Ideoque tumulis suis affixi atque attumulati adherent, quia resuscitari se posse non crediderunt. Habitaculum ergo illis in suo busto est, et tabernaculum eorum in progenie et generatione [a 1Kb] terrena est; qui uermes sui corporis heredes relinquunt; ut hic tantum sit memoria eorum, et in eternum transire non possit.

19. Denique nomina eorum in terris ipsorum; quia opera eorum corruptibilia atque terrena. Et ideo ibi scribuntur eorum nomina, ubi uiuere maluerunt. Qui autem eleuauerunt opera sua, iis dicitur: Nolite gaudere, quia demonia uobis subiecta sunt:  sed gaudete, quia nomina uestra scripta sunt in celo . Hinc ergo intelligamus quia non otiose Dominus eos arguit, qui edificabant sibi sepulcra, uel tumulos prophetarum, et exornabant ea . Condemnantur enim Iudei, qui prophetis quos occiderant, terrena solatia, non eterna premia deferebant. Ideoque prohibet, ut discipulus suus sepeliat patrem ; quia eterno Patri sine cessatione esse debet intentus. Et in Esaie libro scriptum est: Quid, inquit, quia edificasti et excidisti tibi sepulcrum ? Et reprehenditur Maria, que Christum in tumulo requirebat. Relinque sepulcra, que reliquerunt, qui audita uoce Domini in ipsius passione surrexere de tumulis. Noli inter 952 mortuos habitare, qui uiuis. Audi uocem  resuscitantis Iesu: Surge qui dormis, et exsurge a mortuis; ut lumen tibi Christi infundatur . Alterum lumen eius Spiritus sanctus est, qui apostolis sanctis in dispersione linguarum tamquam ignis illuxit.

20.  Sequitur: Homo cum in honore esset, non intellexit: comparatus est iumentis que sine sensu sunt; et similis factus est illis. Hec uia eorum in offendiculum ipsis: et postea in ore suo complacebunt. Quia non intellexit homo, cum in honore esset , comparatus est iumentis, que sensum non habent: qui autem intellexit, angelis comparatur. Et ideo hic bonorum operum claritate magnificatus est: ille sicut equus adhinniens estimatur colluuione uiuendi, que uie offendiculum  affert in turpitudine et obscenitate uiuentibus. Insipientia enim uiri contaminat uias eius. Huiusmodi autem uiri uiuunt secundum appetentiam suam, que offendiculum creat, et post offendiculum complacebunt in ore suo, sed non in corde. Non enim boni, de quibus dicitur: Ore suo benedicebant, et corde suo maledicebant . Quo responsum est etiam iis qui habent in codicibus suis ita scriptum: Et postea in ore suo benedicent. uerbum enim tuum prope, et in ore tuo sit, et in corde.

21.  Sicut oues in infernum deducentur: nors depascet eos. Et dominabuntur eorum iusti in  matutinum; et auxilium eorum ueterascet in inferno, a gloria eorum. Qui noluerunt ut pasceret eos Christus, depascet eos mors. Quis ergo dimittat bonum pastorem, qui pro ouibus suis animam suam ponit, quia pertinet ad eum gregis sui cura? Aut quis eligat mercenariam mortem, que operum pessimorum digna mercede referatur? Simul cognosce, o homo, quia Christus uerus est pastor, qui suos pascit ad uitam. Mors subintrauit, que ad interitum adducit alienos, et deuorat eos, quibus potest propter eorum flagitia preualere. Quibus licet in hac uita studium potentie fuerit et diuitiarum, ut aliis domi narentur: sed in resurrectione erit seruitus, cum iustis matutinus splendor illuxerit: quorum figura est, quod Iacob dominus [b 1Kb] preponitur fratri. Miserabilis  itaque seruitus, ut eo tempore quo alii uocantur in gloriam splendoris et luminis, horum gloria ueterascat et consumatur in tenebris inferorum. Meritoque de his dicitur: De honore suo et gloria sua expulsi sunt; quia temporalis hec gloria.

22.  uerumtamen Deus liberabit, inquit, animam meam de manu inferni; cum acceperit eam. Bene hoc dicit, qui sciebat animam suam in inferno non derelinquendam. Descendit enim, ut captiuos absolueret de faucibus inferorum, non ut in his captiua remaneret.

23.  Ergo quoniam hec, que in isto seculo sunt, nobiscum transire non possunt; ideo tibi dicitur: Ne timueris cum diues factus fuerit homo: et cum multiplicata fuerit gloria domus eius.  Quoniam non cum morietur, accipiet omnia: neque simul descendet cum eo gloria domus eius. Noli, inquit, expauescere diuitias, et potentiam diuitis, et gloriam secularem; quoniam caduca illa sunt, et citius 953 abeunt quam uenerunt. Somnium est iste thesaurus: euigilas, et recessit; quoniam qui potuerit crapulam mundi istius edormire, et sobrietatem uirtutis assumere, ista contemnit, et pro nichilo pecuniam ducit. Neque timueris cum multiplicatam gloriam domus alicuius potentis audieris. Inspice diligenter, et uacua est, que nichil habeat in se de fidei plenitudine. Et quid de domo dicam? uacuus erat totus hic mundus antequam numero credentium eum Christus impleret. Ideoque scriptum est: Iudicabit inter gentes, replebit ruinas . Quid enim aliud erat ante in hoc mundo, nisi ruina perfidie? Quid est ruina? Audi dicentem: Ubi ruina, ibi et aquile ; id est, ubi ruina, ibi et resurrectio. Ruina, uacua firmitatis est: resurrectio, plenitudo uiuendi est. Ideoque nos Ade illius ruina uacuauit, sed Christi repleuit gratia. Ideo se ille exinaniuit; ut nos repleret, atque in carne hominis plenitudo uirtutis habitaret. Quid sit ruina, cognosce. Dum uiuit homo, infusus est spiritu: ubi mortuus fuerit, uacuus utique huius uitalis est spiritus. Multo magis uacuum facit amissio gratie spiritalis, quem gratia replere consueuit;  ut possimus dicere: Quoniam nos omnes de plenitudine eius accepimus, et gratiam pro gratia . De alio dicitur: In uacuum laboraui : iustus autem sicut odor agri pleni.

24.  Quid autem non uacuum, quod seculare atque mundanum; cum recte dixerit, qui mundum istum sobria uirtute contempsit: nudus sum natus, nudus et moriar ? Numquid secum quis potest auferre que possidet? Hic omnia derelinquit, solus intrat in tumulum, et uacuum illius diuitis est sepulcrum, quem nec [a 1Kb] ipsa terra capiebat. Unde dictum est: Numquid soli habitabitis super terram? Numquid descendit in illud sepulcrum gloria domus eius aut copie ? uide uim Scripture. Gloria seculi non descendit cum peccatore,  sed gloria uirtutis ascendit cum innocente. Et ut compendiosius dicamus, gloria hominis cum ascendente ascendet: cum descendente non descendet. Quod gratie est ac uirtutis, ascendet. In paradisum ascenditur, in infernum descenditur. Descendant, inquit, in infernum uiuentes . Ideoque Lazarus pauper per angelos in Abrahe sinum est eleuatus. Diues luxuriosus eleuans in inferno oculos suos rogat Abraham ut mittat pauperem, et digito suo contingat linguam eius, quo requiem aliquam in ardore maximo constitutus posset adipisci. uide illum pauperem bonis omnibus abundantem, quem sancti Patriarche requies beata circumdabat. uide hunc uacuum, qui sibi in hoc seculo abundare omnibus uidebatur, cuius anima in uita ipsius benedicebatur: sed 954  nunc iners morte cruciatur .

25.  Unde pulchre sequitur: Quoniam anima eius in uita ipsius benedicetur: confitebitur tibi, cum benefeceris ipsi. Benedicent, inquit, eum benedictione terrena. Stulti homines, qui presentia, non futura considerant. Benedicent eum assecle eius atque [b 20Kb] parasiti. Ipse quoque beatum se putat, si agrum aliquem quem desiderabat, inuaserit. Confitetur tunc Deo, cum ei in hoc seculo secunda succedunt: quando autem aduersa contingunt, impio ore maledicit. Hoc ergo dicit, quia secularis non agit gratias in paupertate positus et aduersis; iustus autem  in augustiis magis Dominum grato benedicit affectu. Denique diabolus ad Deum dicit: Quid mirum, si te benedicit Iob? Abundant ei omnia. Sed mitte, inquit, manum tuam, et tange ea que possidet, uideamus si in faciem te benedicet . Et dedit ipsi Dominus potestatem, ut que seculi essent huius, auferret: carnem ipsius ulceris atrocitate perfunderet. Iob tamen benedicebat dicens: Dominus, dedit, Dominus abstulit . . . . sit nomen Domini benedictum .

26.  Introibit usque in progeniem patrum eius: usque in seculum non uidebit lumen. Homo cum in honore esset, non intellexit; comparatus est iumentis, que sensum non habent, et similis factus est illis. Ideo, inquit, iste in progeniem patrum suorum  introibit. Qui est pater impiorum, Dominus declarauit dicens: uos ex patre diabolo estis . Sunt et illi patres de quibus dicitur: Relinque mortuos sepelire mortuos suos . Ideo et Moabite usque in tertiam et quartam generationem prohibiti sunt introire in Ecclesiam Domini ; ut filii eorum propter peccata patrum suorum introirent in eorum generationem, quorum facta imitabantur et mores. Unde et scriptum est: Filii adulterorum [c 1Kb] in consummatione erunt . Ergo qui non illum patrem qui in celo est, sequitur; sed illum terrena colluuione uiuentem, in progenie terreni patris intrat. Qualis enim terrenus, tales et terreni; ut sit eius uita terrena, requies nulla post mortem. In eternum non  uidebit lumen; quoniam temporale quesiuit. Ille autem qui Christi secutus est gloriam, qui desiderauit illud lumen, quod illuminat omnem hominem uenientem in hunc mundum, inueniet et uidebit lumen eternum; quia eum Christus redemit a morte.

27. Tunc ergo cogitabit secum, quia cum in honore esset, non intellexit; et ideo erit similis iumentorum, qui similis debuit esse angelorum, per Domini nostri Iesu Christi gratiam: cui est honor, gloria, perpetuitas a seculis, et nunc, et semper, et in omnia secula seculorum. Amen.



IN PSALMUM LXI ENARRATIO. Titulus: In finem, pro Idithum, Psalmus ipsi Dauid.


 955 In huius psalmi tractatu B. Ambrosius infidelitatem et impietatem Maximi tyranni grauiter redarguit, qui ausus est dominum suum Gratianum imperatorem fraude et dolo perimere: quem imperatorem in Domini tabernaculo habitare, et in monte eius requiescere dicit.

 1.  Omnium nostrum indubia consuetudo est, ut festinemus ad finem, et eorum que legimus uel uidimus et audiuimus, uelimus summam cognoscere. Unde titulus ipse otiosos nos esse non patitur, nec feriatis preterire auribus desiderii communis indicium. Pre ceteris enim, licet etiam in ceteris clareat,  diuinum tamen in huiusmodi psalmo refulget oraculum. Unde diligentius quid sit finis consideremus; finis enim dicitur , et summa rei eius quam uolumus explicare. Finis dicitur Christus, quia ipse est finis Legis; sicut scriptum est: Finis enim Legis Christus ad iustitiam omni credenti . Finis etiam dicitur, quia ipse est principium et finis. Ergo isti psalmi qui titulantur: In finem; aut de Christo sunt, aut ipsius Christi: de Christo, cum ipse annuntiatur: ipsius Christi, cum ipse se nuntiat, uenturumque promittit in terras, et futuram nobis reuelare dignatur proprii corporis passionem.

2. Ideoque ipsi Dauid inscribuntur in titulo, [a 1Kb] quasi uero Dauid, ipsi Domino prophetici oris ministeria deputentur, per quem humane uocis officio  uis celestis increpuit, et diuina sententia resultauit.

3. Meritoque pro Idithum, qui fuit propheta, et psalmos [b 1Kb] cum sex filiis canebat suis, uelut quedam prefatio est; eo quod esset his uenia prophetanda, qui in psallendi ministerio constituti, diuina oracula humana uoce loquerentur. Et quia pro totius mundi abolendo errore suscipienda Dominici corporis passio foret, huius licet nomine cuius sedulitas probaretur, commendatiorem eruditionem plebis expressit. Itaque ipsum audiamus loquentem.

4.  Nonne Deo subdita erit anima mea? Suscepturus carnem hominis Dominus noster iehsu, ut in se eam ipse mundaret, quid prius quam peccati ueteris primum debuit abolere contagium? Nam quia per inobedientiam culpa irrepserat, dum mandata  diuina temerantur, obedientiam utique pre ceteris debuit reformare, ut seminarium erroris excluderet. [c 1Kb] Fibra enim peccati inde manauerat: et ideo sicut bonus medicus radices prius ulceris debuit amputare; ut medicamentorum salubre remedium uulneris ora sentirent. Frustra enim cicatricem curaueris, si serpant interiora contagia; immo acerbatur uulnus, si foris clauditur, cum interius uirus exestuat. Nam quid proderat donasse peccatum, si peccandi maneret affectus? Hoc erat non sanare cicatricem, sed 956 claudere. uoluit itaque mundare uulnus, ut affectum sanaret; ne inobedientie sors ulla remaneret. Suscepit ipse obedientiam, ut nobis eam transfunderet. Sic enim oportebat, ut quoniam per inobedientiam unius hominis peccatores constituti erant plurimi, per unius rursus obedientiam iusti constituerentur  multi.

5. Unde ualde errare eos res indicat, qui carnem hominis a Christo aiunt esse susceptam, affectum negant: et contra ipsius Domini Iesu uenire consilium, qui hominem ex homine tollunt; cum homo sine affectu hominis esse non possit. Nam caro sine  affectu et premii immunis et culpe est. Illud ergo suscipere debuit et sanare, unde culpa manauerat; ut originem erroris et quasdam prorumpentis delicti fores clauderet. Unde ego hodie hominem agnoscerem Dominum Iesum, cuius carnem non uideo, affectum lego: unde, inquam, hominem eum agnoscerem; nisi esurisset, nisi sitisset, nisi fleuisset, nisi dixisset: Tristis est anima mea usque ad mortem . Denique scriptum est: Et homo est, et quis cognoscet eum ? Sed homo per ista cognoscitur, qui per opera diuina supra homines estimatur. Itaque ipse eo usque se hominem credi uolebat, cum Deus esset; ut se appellaret hominem dicens: Quid me queritis occidere, hominem qui ueritatem locutus sum uobis ? Nec  solum hominem, sed etiam filium hominis diceret, sicut ait: Quid me dicunt esse homines filium hominis ? Unde ille summam tenere fidei pronuntiatus est, qui et Dei Filium cognouit, et hominem non negauit. Ipse igitur utrumque unus, inseparabilis numero, et agnoscendus operis distinctione, non uarietate persone. Non enim alter ex Patre, et alter ex Maria: sed qui erat ex Patre, carnem sumpsit ex uirgine: affectum assumpsit ex matre, ut infirmitates nostras ipse susciperet. Unde ait Propheta: Et pro nobis dolet . Quomodo dolebat meo dolore, si meum non gerebat affectum? Homo, inquit, in plaga, et sciens ferre infirmitatem .

6. Itaque quasi homo infirmatus est, quasi homo doluit; et nos quasi hominem estimauimus eum esse  in doloribus: sed quasi uictor infirmitatum, non infirmitatibus uictus, pro nobis non pro se dolebat; et infirmatus est non propter sua, sed propter nostra peccata, ut nos suo liuore sanaret. Quid utique est homo in plaga, et sciens ferre infirmitatem; nisi quia plage habebat compassionem? Aut quomodo sciebat ferre infirmitatem, si sensum infirmitatis excluserat? Quod enim portamus, hoc pro onere sustinemus. Suscepit ergo peccata nostra, ut portaret: suscepit etiam, ut purgaret. Denique scriptum est: [d 1Kb] Et peccata eorum ipse purgauit. Ideo ipse hereditate possidebit multos, et fortium partietur spolia . Ibi enim maior triumphus, ubi mens interna mundatur. Quod portat igitur ad remissionem pertinet: 957 quod purgat, ad correctionem. Suscepit itaque compassionem nostram, suscepit et subiectionem.  Quod enim subiecit sibi omnia, suum est: quod subiectus est, nostrum est. Ideoque ait: Nonne Deo subdita erit anima mea? Anima, inquit, subdita, non diuinitas: anima subiecta, non Dei uirtus. uirtus enim Dei [e 1Kb] non potestati subdita est; sed unitate, et consortio eius utitur potestatis. Illa subiecta est,  que humane conditionis fragilitate plerumque mutatur, non que mutari non potest. Anima carni compatitur, et anime caro, que sibi quodam contubermo copulantur. Illa subiicitur, que tristis est; quia scriptum est: Tristis est anima mea usque ad mortem . Illa subiicitur que suscepta, non ex Deo Patre nata: quamquam ipsa subiectio non in specie quidem infirmitatis sit, sed in operatione uirtutis; dispensationis magis temporarie [a 1Kb] arbitra, quam perpetuo seruitio mancipata. Unde et ait: Nonne Deo subdita erit anima mea?

7. Cur dixit, erit, si sempiterna subiectio est? Sed quia Filius Dei qui loquebatur eternus est, animam autem suscepit ex tempore; ideo futuram subiectionem anime sue dicit. Per ipsam ergo obedientia,  per ipsam humilitas; que tamen non ad infirmitatem potentie suscepta sunt, sed ad magisterium discipline. Ipse enim Dominus iehsu cum esset in Dei forma, non rapinam arbitratus est esse se equalem Deo; sed semetipsum exinaniuit formam serui accipiens, in similitudinem hominum factus, in specie inuentus ut homo: humiliauit semetipsum, factus obediens usque ad mortem . Sicut Apostolus dicit, non iugem et perpetuam, sed temporalem subiectionem cupiens declarare: qualis sit suscepta cum carne, et deposita cum ipsius [b 1Kb] corporis seruitute. Sic etiam ad Hebreos scriptum est. Nam cum proposuisset exemplum dicens: Tu es sacerdos in eternum, secundum ordinem Melchisedech; subiecit idem Paulus: Qui in diebus carnis preces et supplicationes  adhibuit ei, qui posset liberare eum de morte, cum magna uoce et lacrymis: et exauditus ab illo metu. Quamquam esset Filius, didicit ex his que passus est obedientiam: et consummatus obtemperantibus sibi causa factus est salutis eterne: uocatus a Deo sacerdos secundum ordinem Melchisedech . Nonne igitur euidenter clamauit Apostolus dicens obedientiam illam et humilitatem non diuinitatis fuisse, sed carnis? Quod enim discitur, temporale est. Quasi homo ergo ex his que passus est, didicit obedientiam; ut consummaretur in carne, et per obedientie transfusam in nos successionem causa fieret nobis salutis eterne, quibus ante per inobedientie hereditatem primus ille Adam causa factus est mortis.

8. Subiectio ergo magisterium uirtutis humane,  non diuine imminutio potestatis est. Nam si illum minorem Filium et inequalem Patri dicunt, quia erat subditus Patri Deo; numquid et matre ideo minor, quia subditus erat matri? Lectum est enim de Ioseph et Maria: Et erat subditus illis . 958 Sed pietas omnibus nobis non dispendio, sed  incremento est, per quam omnibus nobis Dominus iehsu fidem infudit et gratiam; ut nos spiritu fideli subditos Patri faciat Deo. Et ideo nouo et profundo consilio Apostolus ait quod ipse Patri erit subiectus in nobis, cum fuerit in omnibus plenitudo fidei, et quedam deuotionis unitas. Nunc enim quamdiu sententiis discrepamus, quodammodo regnum Christi minoramus; quia nondum ei subiecta sunt omnia, cuius regnum unitas est: Cum autem subiecta illi fuerint omnia, tunc et ipse subiectus erit illi, qui sibi subiecit omnia, ut sit Deus omnia in omnibus ; sicut scriptum est. Nunc enim potestate supra omnes est, sed opus est ut sit in omnibus uoluntate: uolet autem, cum omnia in nobis cognouerit sui plena, et uacua delictorum. Nondum igitur subiectus  est Patri; quia nondum omnia et in omnibus Christus: cum autem fuerit omnia et in omnibus Christus, erit omnia et in omnibus Deus. Unde colligitur unum esse regnum Patris et Filii, et etiam Spiritus sancti; quia qui Filium receperit, recipit et Patrem, recipit et Spiritum sanctum; quia una potestas, una gratia, una operatio Trinitatis est.

9. Meritoque addidit Dominus: Ab ipso enim salutare meum. Quasi diceret: Nolite turbari quia dixi animam meam fore Deo subditam. Anima erit subdita, que uestri est portio: salutare autem meum ab ipso; hoc est, quia a Patre et in Patre semper sum. A Patre enim ueni in hunc mundum: etsi uidetis hominem, Dei Filium credite. Cum uenerit autem Paracletus quem ego mittam uobis a Patre meo, spiritus  ueritatis, qui a Patre meo procedit, ille testimonium perhibebit de me . Et Filius a Patre procedit, et Spiritus ab ipso procedit. De unitate ergo diuinitatis ambiguum nichil. Ideoque concupiuit Dauid hoc salutare Dei nobis dari; quia ipse est uita eterna, si et Patrem uerum Deum cognoscamus et Filium, quem pro nostra certum est salute uenisse: sed non rapinam arbitratus est esse se equalem Deo. Assertionem sue diuinitatis sequestrat, et dispensationis humane representat officium.

10.  Ideoque adiunxit statim: Etenim ipse est [c 17Kb] Deus meus, adiutor meus, defensor meus: non mouebor amplius. Hec utique quasi homo loquitur; quia in Deo spem nostram debemus reponere, no facile labamur: quamquam in eo quod locutus est:  Non mouebor amplius; ostendat habere se diuine insignia potestatis. Habes enim alibi dicentem: Adhuc ego semel terram mouebo . Mouit diluuio, quando preter arcam Ne caro omnis interiit: mouit cum Sodoma et Gomorrha sacro igne consumpte sunt. Hec superne indignationis indicia sunt. Sed  quia elegit genus hominum Dominus magis seruare quam perdere, non mouebitur amplius ad indignationem, qui uenit ad misericordiam: uenit ut redimeret nos suo sanguine, non ut nostrum effunderet: uenit ut se offerret pro nobis, et quasi bonus negotiator 959 mercem suam proprii corporis passione seruaret.

11.  Et cum hoc diceret, leuauit oculos suos, et uidit hinc persecutores, inde nequitias spiritales in unum conuenire, et ait: Quousque irruitis in hominem, interficientes uniuersos, hoc est: Quid delere genus festinatis humanum? Hominem nescitis me pro omnium redemptione uenisse? Obtuli me pro cunctis, ut omnes mea oblatione protegerem. Hominem ergo aut pro humana omni accipimus multitudine:  aut si de uno accipimus, de ipso dictum intelligimus: Irruitis, sed in hominem; quia supra Deum irruere non potestis; sicut habes alibi: Quid me queritis occidere hominem ? Neque enim diuinitas morti poterat esse subiecta, sed humana susceptio. Si ergo in me irruitis, et me uultis tenere; quid eos qui mecum sunt, uultis occidere? Satis est uobis habere quem queritis. Neque quero consortem passionis, qui ad salutem omnium adiutore non egeo. Non requiro legatum, nuntium non premitto; sed ipse me nuntius obtuli non querentibus: me tradidi non comprehendentibus; ut liberarem eos qui mortis laqueis fuerant comprehensi. Irruitis igitur tamquam parieti inclinato et macerie impulse, ignari quia ueni non ut inclinarem parietem, et maceriam impellerem;  sed ut soluerem. ueni enim pax, ut faciam utraque unum; et medium parietem macerie soluens, qui carnem et animam diuidebat, ut unum sentire non possent: et ideo caro anime repugnabat, et subdita imperio eius esse non poterat; quia obiecti parietis obstaculo gubernaculis eius parere non poterat.

12. Lex igitur carnis legi mentis aduersabatur. Hunc parietem ueterum inimicitiarum uelut murum sustulit Dominus iehsu, et peruios fecit esse conuentus mentis et carnis; ut in unum ceuntes, id quod erat utrique salutare, sequerentur. Paries ergo quedam eminentia delictorum est. Unde ad pontificem Iudeorum dicit Paulus: Percutere te incipiet Deus, paries dealbate ; paries enim luto  cementisque construitur. Hinc edificabant Aegyptii ciuitates, quando Iudei lateres facere cogebantur. In Aegypto lutum conficiebatur, et populus Dei peccatum illic operabatur. Ideo gemebat, ideo exauditus et liberatus est a peccato. Ideo Lex data, promissa gratia; ut Lex peccatum ex parte resecaret, gratia omne donaret.

13.  Et cum hec nobis conferret, hec pro nobis subiret, nos pretium eius repellebamus. Unde ait: uerumtamen pretium meum cogitauerunt repellere; quando pretium referente Iuda proditore, Iudei in loculum mittere noluerunt dicentes: Non licet nobis mittere in loculum; quia pretium sanguinis est . Damnatur hic iudicio suo  proditor, qui refudit pretium quod accepit, infirmus ad sacri muneris testimonium, sed ualidus sceleris sui testis. Unusquisque enim grauior accusator est sui, et inexcusabilem in se fert ipse sententiam. Principes Synagoge suo condemnant se iudicio. Protientur enim pretium esse sanguinis quod dederunt, dam arguunt refundentem. Nam si recipiendum non fuit, nec soluendum fuit. Atque utinam aut non dedissent, aut quia dederant, nec recepissent. Repudiarunt enim quod 960 in loculum mittere noluerunt, et emerunt inde agrum in sepulturam peregrinorum. Merito ergo gentiles, quibus agri eius qui morte emptus est Christi, sepultura profecit, iam non sunt aduene, atque peregrini: sed ciues sanctorum facti sunt, et domestici Dei; quia consepeliuntur Dei  Filio: Iudei autem qui passionis eius pretium repudiarunt, peregrinantur a Christo. Tolerabilior illis uel in hoc proditor, quod confitetur errorem: illi autem crimen suum excusando acerbant. uerecundior est enim confessio post delictum. Impudenter igitur refellebant commune sacrilegium confitentem dicentes: Quid ad nos? Tu uideris . Quid enim dicebat proditor, nisi hoc: Peccaui quod tradiderim sanguinem iustum ? Quod erat crimen tradentis, quomodo suscipientis non poterat esse peccatum; cum scelus sceleri sit adiunctum, ut quem scelerate emerunt, sceleratius trucidarent?

14. Cucurri, inquit, in siti. uerum est quidem quod Dominus noster iehsu sitiuit. Beata Domini sitis; quia sitiuit pro nobis, et maxime in passione.  Denique dixit: Sitio . Tunc itaque sitiebat, quando de latere suo restinctura sitim omnium uiue aque fluenta fundebat. Denique scriptum est: Flumina de uentre eius fluent aque uiue . Sed in Greco medie positum est; quia et singularem et pluralem numerum significat. Ergo etiam cucurri; et cucurrerunt, iuxta Grecum possumus intelligere. Diximus autem quid exprimat, cucurri, hoc est, festinaui sitim omnium suscipere, ut uniuersos perpetui fontis ubertate satiarem (cui enim dedero aquam, non sitiet, neque hic, neque in futurum ; nunc dicamus quid significet: Cucurrerunt in siti. Hoc est, festinauerunt ut perfidie sue estu fontem uiuum negantes, eterna fauces suas  ariditate siccarent; sicut ipse Dominus ait: Me dereliquerunt fontem aque uiue, et fecerunt sibi contritos lacus . Nec mirum si sitierunt, qui aquam fontis eterni tenere non poterant lubrici perfidie sue rimis. Sitierunt ergo; quia se potu priuauerunt spiritali, quem hauserant de consequenti petra. Unde et Symmachus ait: , hoc est, placuit illis in mendacio, cum obiicerent falsa pro ueris. Omne mendacium sitim habet, ueritas ubertatem, que in perpetuum perseuerat.

15. Et quam cito probauit, quia cucurrerunt in mendacio! Ore suo, inquit, benedicebant, et corde suo maledicebant. Misera perfidorum sitis, qui aliud tenebant corde, et ore aliud loquebantur. Ubi autem  fidei exundat ubertas, corde creditur ad iustitiam, ore confessio fit ad salutem. Quomodo autem benedixerint ore, et corde maledixerint, series Passionis ostendit, cum dicerent: Descendat de cruce et credimus ei . Stulti! De morte surrexit, et non crediderunt; quomodo si de cruce descenderet, credidissent? Sperauit in Domino, eripiat eum: liberet nunc eum, quoniam uult eum ; quia illudentes potius quam optantes ista dicebant, et interrogabant utrum esset Dei Filius, uerbis pacifica loquentes, corde accusationem sacrilegii cogitantes.

16. Sed hec mystica, ueniamus ad moralia. Etenim quoniam non semel appetitur Christus, 961 appetitus est semel in suo corpore quod suscepit in uirgine, appetitus est frequenter in eo corpore, quod est Ecclesia;  nos enim sumus corpus Christi et membra. Appetitur et in singulis sanctis suis et innocentibus, qui Domino se dicarunt.

17. Recordamur aliquem  proxime ab omnibus appetitum, a suis destitutum ac proditum: qui dudum in suggestu locatus imperii, subito egens omnium ab ipsis quorum hereditarium fuerat sortitus obsequium, cepit urgeri, ingruentibus in exitum, inferentibus mortem, nullo auxiliatore, nullo iam socio sui, nullo comite. Quid aliud melius dixerit, quam quod ex ipso cui se deuouit, acceperat: Nonne Deo subdita erit anima mea? Hoc est, quid persequimini; quid furitis; quid insultatis? Carnem potestis interficere, animam non potestis. uitam illam corporis potestis eripere, meritum non potestis  exstinguere. Scriptum est enim: Nolite timere eos qui possunt occidere carnem, animam autem non possunt: sed potius eum timete, qui potest animam et corpus perdere in gehennam . Anima ergo que Deo subdita est, non est humane subdita potestati; ab ipso enim uite fructum sperat eterne, et perpetue salutis auxilium. Ille ergo cui me tradidi, et necatum tuebitur, et mortuum resuscitabit, et ulciscetur occisum. Raptus est iustus, ne malitia mutaret cor eius. Mors ergo ista magis peccati fuga, quam morientis est detrimentum.

18. Etenim ipse est Deus meus, adiutor meus, defensor meus: non mouebor amplius. Qui labitur, commouetur; eo quod de integritatis et innocentie sue quadam statione defluat. Semel enim in petra Christi  locatus lubricum non debet habere uestigium; sed tenere status proprii firmamentum. Unde immobilis dicitur, qui seruat immobilem uoluntatem, et propositum aliquod intentione animi fidelis exsequitur. Nam et Dei immobilem uoluntatem legimus, sicut habes ad Hebreos: In quo amplius Deus ostendere uolens heredibus repromissionis immobilitatem uoluntatis sue, interposuit iusiurandum .  Recte ergo immobilis uoluntas Dei, que nullius peccati mouetur illecebris. Homines uero mobiles, lubrici ad delinquendum, faciles ad errandum. Denique de Iudeis dictum est: Transeuntes autem blasphemabant eum, mouentes capita sua . Et ipse Dominus in psalmo ait: Omnes qui uidebant me, aspernabantur me: et locuti sunt labiis, et mouerunt caput . Caput omnium Christus est. Melius est igitur ut maneat Christus in nobis, quam aliqua nostri commotione moueatur. Unde Iudei mouentes capita sua dicebant: Tolle a terra talem hunc . Geraseni rogabant, ut de finibus eorum recederet : Ecclesia autem tenuit eum, nec dimisit eum. Ideo illa que tenuit eum, possidet: illi qui mouerunt, tenere non  possunt. Pulchre autem ait euangelista quia transeuntes mouebant capita sua : transeuntes, non stantes. Stamus in atriis sanctis, preterimus in plateis. Sacerdos preteriit, leuita pertransiuit: stetit ille qui uulnera inflicta curauit. 962 Et ideo illi non dixerunt qui transibant uiam: Benedictio Domini super uos: benedicimus uos de domo Domini ; stantes enim, non transeuntes sunt pedes benedicentium. Denique et uineam cuius soluta munitio est, transeuntes uindedemiant, non manentes. Transeuntes sibilant, sicut in Threnis Hieremie legimus: Tenuerunt super te manus omnes transeuntes per uiam: sibilauerunt et mouerunt caput suum super filiam Hierusalem . Ideo sacerdos non potuit coronari, leuita  non potuit, quia transierunt, et tamquam umbra preterierunt. Stephanus autem martyrio coronatus est; quia stantem uidebat Dominum Iesum, immobilem, non pretereuntem. Immobilis ergo fide Stephanus immobilem Christum uidebat: nullo erat mortis timore commotus. Non mouit se Stephanus, non mouit se Christus. Commoti sunt filii proditoris, de quibus dicitur: Commoti amoueantur filii eius, et mendicent . [a 5Kb] Eget enim medico qui mouetur. Inops peccator, diues est iustus; quia nullo bono deficit, qui Dominum semper inquirit.

19. Et quia inde tractus est sermo, qui dixit: Non mouebor amplius; quod moueri ad culpam sit, ostendit ipse Dauid dicens: Qui posuit animam meam ad uitam, et non dedit commoueri pedes meos . Unde et sancto dicitur a Domino Deo nostro: Tu autem hic sta mecum ; quoniam qui Deo proximus est, lapsui non potest esse uicinus. Omnis enim culpa uelut aduersario nisu de loco deiicere, et de proprio statu mentem mouere consueuit: quod uel ab hoste, uel ab luctamine tractum uidetur. Perturbat ira, incendit libido, stimulat inuidia, excruciat auaritia, timor deiicit, meror affligit. Et Petro  dictum est a Domino Iesu: ueni retro post me . [a 29Kb] Non dixit: ueni retro  sed: ueni retro post me; non est enim retro, qui post Christum est. Sed quia errabat Petrus, sicut Dominus ipse ait ad ipsum: Quia non sapis, inquit, que Dei sunt, sed que sunt hominum ; ideo post me ueni, ut incipias non humana, sed diuina sentire. Ideo et hic iustus rapiendus e terris ait: Non mouebor amplius. Dissolui enim, et cum Christo esse, multo melius . Non enim labi poterit qui ceperit esse cum Christo; quia mors iusto non nature finis, sed culpe est.

20. Inter has uoces subito uidet agmina persequentium, et inter pericula positus non de se sollicitus; sed de his quos liberare cupiebat, ait: Quousque  irruitis in hominem, interficientes uniuersos ? Si me queritis, cur alios uultis occidere? Offero me ipse pro multis; quia pro omnibus solus se ille potuit offerre, qui auctor est omnium. Ipsius ergo quem sequebatur imitator ait : Si me queritis, sinite hos abire; ut impleatur sermo quem dixit iehsu: Quia non perdidi ex ipsis quemquam preter unum ; qui tamen sua magis periit uoluntate, quam mea, inquit, seueritate punitus est. Et cum ego me sponte offeram, irruitis et incumbitis tamquam parieti inclinato, et macerie impulse ; hoc est: Apex dudum nobilis sedis 963 auguste, et circumfusi toto orbe Romano ualidus quondam murus imperii, sicut paries  inclinatus, aut maceries impulsa collabor.

21. Sed esto, ad mortem me usque appetierunt, quesierunt ad necem dicentes: Tollamus iustum, tollamus misericordem; quia grauis est nobis etiam ad uidendum: sed etiam [b 1Kb] existimationem meam, castimoniam meam sauciandam falsis calumniis putauerunt; hoc est enim: Pretium meum cogitauerunt repellere; quia [c 33Kb] pretium nostrum pudicitia est, que nos separat a pecudibus, angelis iungit. Pretium nostrum misericordia est, que nos dum confertur inopibus, redimit a morte. Pretium nostrum fides est, que omnes homines gentili errore et seruitute depressos Christo acquisiuit. Pretium nostrum bona existimatio est; quia uniuscuiusque nostrum meritorum  series estimatur. Pretium nostrum munditia  atque simplicitas est; quia scriptum est: Possessio pretiosa uir mundus ; nichil enim pretiosius uiro simplici. Unde Apostolus pulchre: Abundauit, inquit, in diuitiis simplicitatis sue . Quid enim simplicitate ditius: que sicut bonus paterfamilias satis sibi abundat, et sua puritate contenta, non querit alienum, nec abrodit; sed de se ceteros fingit? Innocens enim credit omni uerbo, nec se in artes uarias sepe commutat; sicut astutia que ut sit cauta, timet omnia, nec se consiliis suis credit: uersat suas ipsa sententias. Simplicitas autem timere nil nouit. Hoc igitur genere pretium iusti repellere tentauerunt; etsi possit et illud intelligi, quia aurum eius manibus accipiebant, corde intimo repellebant, predam tenentes, fidem  negantes.

22. Unde et ait: Cucurri in siti; eo quod fidem quereret, et inuenire non posset, destitutus a sociis, a propriis derelictus. Sic Dominum Iesum legimus in Euangelio et esurisse, et sitisse ; cum esuriret fidem nostram, sitiret opera nostra, querere uideretur aliena. Aut ut ad sitim corporis referamus, quanta indignitate dicit: Cucurri in siti? hoc est: Ego sitiebam, cum alii mea uina ructarent; et ex illo suggestu sublimis imperii, opulentiaque regali, ad extrema sitis plebeia quadam uilitate deductus sum.

23. Et quia Grecus habet , quod significat et cucurri singulariter, et cucurrerunt pluraliter, potest et sic intelligi: Cucurrerunt in siti, quorum  fauces estu nimio fundendi mei sanguinis aruerunt. Sicut enim est sitis fidei, ita et perfidie. Sitim illam iustus sitit, qui ait: Sitiuit anima mea ad te, Deus . Istam perfidi, quorum lingua pre siti aruit. Quam sitiuit [d 32Kb] ille qui inter conuiuii dapes et pocula constitutus, innocentis conuiue necem moliebatur Augusti? Nonne tibi uidebatur, impie, cum manducares, cedem parares, quod humana sub dentibus tuis ossa crepitarent? 964 Cum uinum biberes, et parricidium cogitares, quod illis poculis sanguinem tibi innocentis infunderes? Ita prorsus alicnus non solum ab imitatione, sed etiam a lectione diuina; ut non tibi ueniret in mentem uersiculus ille psalmorum: Tu uero homo unanimis, dux meus et  notus meus, qui simul mecum dulces capiebas cibos  . Atque ille alius, cuius meminit in Euangelio ipse Dominus iehsu: Qui edebat mecum panem, leuabit super me calcaneum suum .

24. Quid tibi faciam Ephrem; quid tibi faciam Iuda ? Plures reliquisti nobis proditionis tue et fraudis heredes; hec enim etiam ad proditorem Iudam potest [a 1Kb] per apostrophen deriuari. Prodidisti uitam, regnum, Dominum. Sed iehsu Dominus semel in se, frequenter in seruulis suis proditur. Quod enim uni horum minimorum fecistis, mihi, inquit, fecistis . Tu commissos tibi loculos et pecunias pauperum suscepisti, iste prouincias sibi creditas. Tu apostoli honorem, ille militie dignitatem, administrationis infulas. Numero honores eius, ut crimen exaggerem. Conuiuii uiolastis  uterque consortium: tu tamen de conuiuio ad proditionem surrexisti, iste ad necem; hoc est, tu, licet in scelere, uerecundior, qui negasti quod inferendam necem credideris Domino quem prodebas, qui pretium refudisti; ne residere apud te merces parricidii uideretur. Iste non solum tenuit acceptam, uerum etiam extorsit non oblatam mercedem proditionis. Iste non solum deceptus non est alieno mendacio: sed fefellit suo, et fefellit ut occideret. Et cum ille conuiuium recusaret, qui se uideret esse perimendum, iste sacramentum obtulit; ne qua periret sibi cumulandi pars criminis. Postremo superioris proditoris pecunia profecit ad sepulturam peregrinorum: iste sepulturam integram suo principi denegauit.

25. Nec defuit qui manus lauaret dicens: Innocens  sum a sanguine iusti huius ; in quo se Pilatus non diluit, sed inquinauit: et implicauit, non exuit. Nam etsi nullum pondus in perditorum iudiciis, tamen uinculum maius in confessionibus. Iustos enim non aliena absoluit sententia, sed sua uita: iniusti se ipsos uehementius suis uocibus alligant, qui alios alligare non possunt. Tamen ne huic quoque deesse confessio propria uideretur, iurauit ut peieraret. [b 1Kb] Lauit manus, cum Euangelium tangeret: ne quid deesset exemplo. Lauit aqua manus, ut sceleratius inquinaret innocentis sanguine. [c 1Kb] Nec Herodes defuit, cui alter Pilatus se placiturum credidit, si captum principem destinasset. Quid illud quoque dicam, quod is quoque uestem dealbatam indutus est ad illudendum: postea quoque regia ueste  donatus est ad moriendum; ne amisisse honorem  debitum 965 uideretur? Nam etsi scelere interiit, ius tamen collate sibi potestatis etiam mortuus reseruabat, eorum ipsorum a quibus negabatur, uel ministerio, uel assensu.

26. Addebatur huic tanto sceleri pompa feralis; nisi is qui impatienter ista deflebat, cognitis que parabantur, iusto commotus dolore increpasset uictorem superbum, tyrannis illa, non regibus inferri solere. [d 1Kb] Sic horrore flagitii territus deposuit teterrimi sceleris apparatum. Nec petitor igitur sepulture defuit, etsi Ioseph ille qui iustus dicebatur, defuit. Sed longe Maximus seuior denegabat, quod ipse Pilatus auferre non potuit. In quo parricide humanitas defuit, innocenti tamen non defuit gratia: et ad tempus assumpta patientia, [e 1Kb] uindicta paululum  comperendinata est.

27.  Ideoque ait: uerumtamen Deo subiecta est anima mea; quoniam ab ipso est patientia mea. Quia ipse est Deus meus, et salutaris meus, susceptor meus, non emigrabo. Hoc est, numquid sepultura corporis negata perpetue quietis mansionem mihi abstulit? Habeo habitaculum meum in Domini tabernaculo, et in sancto monte eius requiescam. Non emigrabo humano scelere; quia Domini fauore susceptus sum; quia neque mors, neque gladius, neque tribulatio a caritate Christi me separare poterunt. Non enim innocens de tabernaculis iustorum, sed peccator emigrat. Migrant Iude proditoris heredes, de quibus et similibus eorum merito dicitur: Commoti amoueantur filii eius, et mendicent; eiiciantur  de habitaculis suis .

28. Quod bene et ad Dominum Iesum Christum refertur, qui cum descendisset in terras, ut crucifigeretur, ut sepeliretur; non emigrauit a Patre, sed in Patre mansit. Traditus sum, et non egrediebar . Nec deposuit quod erat, sed reseruauit: nec desiuit esse in Dei forma, sed perseuerauit: non immutata per susceptionem corporis Dei gloria, sed manente, triumphum acquisiuit, potentiam non amisit. Unde ipse ait: Amodo uidebitis filium hominis sedentem ad dexteram uirtutis .

29.  Unde conuocatos gentium populos, et acquisitos Patri, suo sanguine, hortatur ad fidem dicens: Sperate in eum omnes conuentus plebis mee; hoc est, non solus Isrel, sed omnes, inquit: nec sole  reliquie, sed etiam gentium plenitudo: nec sole  gentes, sed Isrel; cum enim intrauerit plenitudo gentium, tunc omnis Isrel saluus erit. Quis potest diuina mysteria comprehendere? Quorum tanta multitudo est, ut iure Paulus miretur, meritoque dixerit: O altitudo diuitiarum sapientie et scientie Dei ! Repulse gentes sunt, 966 ut eligeretur Isrel: cecatus est postea Isrel propter uocationem gentium; et cecati Isrel reliquie secundum electionem gratie salue facte sunt, postquam intrauit gentium plenitudo. Ita culpa Isrel profuit gentibus: fides gentium Isrelitem populum liberauit.

30. Effundite, inquit, coram illo corda uestra. Qui induit fidem, prius perfidiam debet exuere, euacuare cor suum omni labe malitie; ut capax fiat cor eius gratie spiritalis. Ideoque Apostolus ait: Renouamini  spiritu mentis uestre . Cum enim effunditur uetus malitia, noua sumitur gratia, qua unusquisque renouatur. Dicit ergo Filius Dei: Effundite coram illo corda uestra; quia sciebat Patrem esse dicturum: Effundam de Spiritu meo super omnem carnem . Est etiam illa traditio, ut cor nostrum uideamur effundere, quando omnes cogitationes alicui et uoluntates nostri cordis aperimus. Ergo iactemus in Deum cogitationes nostras, nec aliquid eum latere credamus. Effundimus cor nostrum coram ipso, cum disceptationes exinanimus humanas.

31.  uerumtamen uani filii hominum: mendaces filii hominum in stateris ut decipiant. Si uani filii hominum, et mendaces filii hominum, possunt non uani esse filii Dei; qui non ex sanguine, neque  ex uoluntate carnis, neque ex uoluntate uiri; sed ex Deo nati sunt. Nam filii hominum uidentur sibi ponderare equitatem et grauitate seuerioris iudicii examinare iustitiam, [a 1Kb] duri aliis, sibi remissi, operibus iniqui, sermone censores. Unde Salomon ait: Exsecrabile Domino duplex pondus, et statera fallax non bona . In quo significat eos qui rapinam inexplebili corde meditantur, et sobrietatem fronte pretendunt. Tales scribe Iudeorum sunt, qui onera grauia aliis obseruantie durioris imponunt, non habentes rectum [b 1Kb] iugum anime sue; sed propensa iniquitate curuati: ipsi autem suorum refugi preceptorum sunt Inuenitur itaque in auaritia tamquam in radice uitiorum omnium, que sit caput iniquitatis et fomes: quam homo renuntians mundo, et  consepultus Christo per baptismatis sacramentum, qui sit mortuus seculo, declinare debet atque defugere.

32.  Nolite, inquit, sperare in iniquitate, et rapinam nolite concupiscere: diuitie si fluant, nolite cor apponere. uides quia affluunt, non uides quia  preterfluunt? Nudus es natus, nudus moriturus es. Quid excipere queris quod tecum auferre non possis? Fluenta sunt que miraris: quomodo ueniunt, sic transeunt et recedunt. Solus Iordanis retrorsum conuersus est, [c 1Kb] in quem descendisti: 967 qui te admonet, ut in ipsum nature fontem et originem reuertaris, que te nudum, non ueste amictum edidit; ut discas superflua non requirere. Hoc quod erubescis, [d 1Kb] esse te nudum, culpa docuit, non natura. Nulla enim esset uerecundia genitalium, si culpa non esset. Neque enim cetera animalia uestiuntur, ut tegantur; neque uestiuntur, ut muniantur. Satis munita sunt omnia nature sue tegmine; nos dum superflua querimus, tegmen nature amisimus, ius commune perdidimus. Ideoque in hoc psalmo ascribitur  doctrina medicabilis; quia uel Idithum, uel se ipsum illius nomine, exercitio spiritali, subeundis tentationibus erudiuit, ut in angustiis quis positus subiiciat se Deo; et si peccauit ante, peccare desistat, nec recidiuo errore moueatur.

33.  Semel locutus est Deus, duo hec audiui. Semel locutus est Deus, et plura audita sunt; quia non per litteras et syllabas est locutus. Locutus est per enigmata, locutus est per uisiones, locutus est per diuisiones gratiarum, locutus est per Spiritum singulorum. Nos autem plura loquimur, et uix audimur. Semel locutus in Lege est, eadem iterum locutus est in Euangelio. 968 Aut fortasse, ut ego puto, quia multifariam locutus est in prophetis, nouissime autem locutus est in filio suo. Semel  locutus est, quando locutus in Filio est; et audita sunt etiam illa que ante audita non erant ab iis quibus locutus fuerat per prophetas. Semel ergo locutus est in nouo Testamento, et uetus auditum est Testamentum, quod non audiebatur; quia ipse Dominus dixit de populo Iudeorum: uidebunt, et non uidebunt: audient, et non audient . Audient aure corporea, sed non audient mentis auditu.

34. Nobis ergo, hoc est, Ecclesie, semel locutus est, et duo audita sunt; quia et illa audiuimus et intelleximus, que non intellexerunt, qui legerunt: non audierunt, qui audierunt. Solus enim Christus aurem aperuit humanam ad cognoscenda mysteria; solus libri signaculum soluit, et resoluit enigmata prophetarum.

 35.  Ideoque ipse reddet unicuique secundum opera, in quo et qualitatem operum comprehendit; ut aut complurium et meliorum restituat premia meritis singulorum; aut contra et numero grauemur, et acerbitate meritorum.


Explicit Tomi Decimi Quarto Pars Prior




uolume back matter






INDEX RERUM QUAE IN HAC PRIORIS TOMI PARTE CONTINENTUR.


     EPISTOLA DEDICATORIA. 9
    PRAEFATIO. 13
    uITA SANCTI AMBROSII a Paulino, eius notario, ad beatum Augustinum conscripta. 27
    uITA ET INSTITUTUM S. AMBROSII ab auctore anonymo. 45
    uITA S. AMBROSII, ex ipsius potissimum scriptis collecta et secundum chronologie ordinem digesta. 65
    uETERUM TESTIMONIA DE S. AMBROSIO. 113
    In sex libros Hexemeron admonitio. 119

HEXAEMERON.
    LIBER PRIMUS.---DE OPERE PRIMI DIEI. 123
    CAPUT PRIMUM.---De mundi principio, duratione et unitate. Ibid.
    CAP. II.---Moysis opinio de initio rerum, auctore mundi et creatione materie. 124
    CAP. III.---Principium unum a Deo mundum habere, ac proinde eum eternum non esse. 126
    CAP. Iu.---Principiorum uaria genera, et in quo Deus fecisse celum ac terram intelligendus. 127
    CAP. u.---Mundum diuine operationis specimen esse; a gentilibus eum Dei umbram non recte dici. 130
    CAP. uI.---In celo et terra quatuor elementa oreata esse. Qualis celi substantia, qualisue terre positio. 132
    CAP. uII.---Occurritur iis qui materie eternitatem e Scripture uerbis conantur astruere. Terram eo inuisibilem dici, quod aquis cooperta esset. 135
    CAP. uIII.---Terram incompositam fuisse, tum quia in ea nichil distincti, tum quia tenebris esset uelata. Malitiam per tenebras non intelligendam ex eo concluditur quod malitia non nisi a nobis oriatur. 137
    CAP. IX.---Creatur lux: eadem a tenebris discernitur. atque approbatur; et qua causa lux dies ac tenebre nox appellate. 141
    CAP. X.---Diem nocti contra quam nonnullis uideatur hic anteponi. Cur dies unus potius dicatur quam primus, ac matutino fine concludatur. 143
    LIBER II.---DE OPERE SECUNDI DIEI. Ibid.
    CAPUT PRIMUM.---Operibus primi diei strictim recensitis, transit ad secundum diem; et in rerum creatione non nature possibilitatem, sed potentiam Dei spectandam docet. Ibid.
    CAP. II.---De firmamento celi et orbium concentu. 146
    CAP. III.---Firmamentum non idem esse ac celum: ueras aquas super ipso residere perperam negari. 148
    CAP. Iu.---Celum, nomen commune; speciale uero, firmamentum. Moralis interpretatio. 152
    CAP. u.---Quam perfecta Patris ac Filii in operibus suis coniunctio. 154
    LIBER III.---DE OPERE TERTII DIEI. 155
    CAPUT PRIMUM.---In aquarum congregatione Ecclesie figuram exprimi, et quomodo super flumina fundata sit. Ibid.
    CAP. II.---Terram superfusis aquis prius inuisibilem, iisdem unum in locum confluentibus apparuisse. Quam mirum aquas omnes uno loco contineri. 158
    CAP. III.---Collectionem aquarum unam et continuam esse. Item de lacubus et stagnis. 161
    CAP. Iu.---Terre precipuam qualitatem, cum arida uocatur, significari. Que sint elementorum quibus inuicem connectuntur proprietates. 163
    CAP. u.---Maris commendatio. Cetus ecclesiastici figuram refert. 164
    CAP. uI.---Terre suam speciem, que in germinatione ac uiriditate posita est, percommode additam esse; uocem Dei fecunditatis causam prebere. 166
    CAP. uII.---Cur pabulum pecoti prius creatum quam cibus homini. Herbam uirentem humane imaginem esse conditionis. 167
    CAP. uIII.---De uirtute seminaria, deque germinandi ac fructificandi modo admirabili. 169
    CAP. IX.---Noxia cum utilibus non sine ratione generari. Ordo in terre fructificatione seruatus. 171
    CAP. X.---Semina nunquam propria degenerare. uerbum Dei miram terre fecunditatem contulisse antequam homo peccaret. 173
     CAP. XI.---De ortu arborum, atque de rosa, que primo sine spinis nata, illis postmodum inhorruit, et uite nostre speculum facta est. 175
    CAP. XII.---Laudatur uitis, et cum ecclesia comparatur: nec non exemplum eius nobis ad imitationem proponitur. 176
    CAP. XIII.---De arborum utilitate, diuersitate, cultura; cum morali ad singula expositione. 178
    CAP. XIu.---De simplicium pomorum differentia, foliorumque diuersitate. 181
    CAP. Xu.---Stupende aque diuersitatis effectus. 182
    CAP. XuI.---Quomodo ad uocem Domini subito omne uirgultorum genus efflorescens uictum, delicias ac medicinam, ministrauerit. Quo etiam modo plante aut semen aut aliquid quod seminis uicem suppleat, in se habeant. 184
    LIBER Iu.---DE OPERE QUARTI DIEI. 187
    CAPUT PRIMUM.---Lectorem parat ad creationem solis recte intelligendam, declinandamque idolomaniam. Ibid.
    CAP. II.---Solem Dei Filio seruire, a quo ad ornamentum celi cum aliis luminibus creatus fuit. Fecunditatem a Deo terris inditam, non a sole. Sol de Christo, luna de Ecclesia interpretatur. 189
    CAP. III.---Aliud esse lumen diei, aliud siderum. Duplicem esse ignis operationem, illuminare et urere, que in retributione meritorum separabuntur. Deum dici ignem exurentem et qua causa. 191
    CAP. Iu.---Mathematicorum scientia refellitur. 192
    CAP. u.---Luminarium uicinitate uel remotione annuas tempestates definiri: quod Christo, synagoge atque Ecclesie accommodatur. 197
    CAP. uI.---Solis ac lune magnitudo ex illorum aspectu probatur. Soluitur obiectio, et de remotorum aspectu pulchre disputatur. 200
    CAP. uII.---Plurima que de sole dicuntur, lune etiam conuenire; eam tamen proprios quoque habere effectus, quorum aliqui hic recensentur. 202
    CAP. uIII.---Lune mutatio rerum instabilitatem docet: at ipsa turpiter in moribus nostris exprimitur. Christi mysterium atque Ecclesiam eadem representat; quam qui magicis cantibus de celo detrahi credunt irridendi. 203
    CAP. IX.---Conclusio quarti diei; quam uanum sit eum cauere, et unde in eumdem demonum ac gentilium offensio deriuata. 205
    LIBER u.---DE OPERE QUINTI DIEI. Ibid.
    CAPUT PRIMUM.---Ornatis superioribus duobus elementis, mari propria prerogatiua conceditur. Describitur aquarum obedientia ac fecunditas. Reptilia quid sint. Ibid.
    CAP. II.---uirtute huius uocis, Producant aque reptilia, multo plura in mari quam in terra esse producta; eamque gratiam aquis additam ut que in terris noxia in mari innoxia generentur. 207
    CAP. III.---Multiplicem piscibus rationem esse generandi, ac singularem in prolem pietatis sensum. Quanta sit eorum puritas. 208
    CAP. Iu.---Mutuam aque ac piscium necessitudinem docere qualis parentum et filiorum necessitudo esse debeat. Quomodo respirationis usum aqua suppleat in piscibus. 210
    CAP. u.---Pisces cur tam bene dentati. Auari quomodo piscibus comparentur. Ibid.
    CAP. uI.---Hominem esse piscem; sed piscem alium bonum, alium malum inueniri; bonum uero Petri hamum ac sinum timere non debere. 212
    CAP. uII.---Per mare Euangelium et Ecclesiam designari. Coniuges ad mutuam caritatem impelluntur. Ibid.
    CAP. uIII.---De astutia polypi et caucri, quibus fraudulenti homines adumbrantur. 215
    CAP. IX.---De prescientia echini. 216
    CAP. X.---Exemplo piscium humana leuitas et incontinentia reprehenditur. 217
    CAP. XI.---De piscibus Atlantici maris: item de sale, corallio et aliis quibusdam. Ob ea, sed maxime ob nauigationem mare terris prestare. De Iona et Petro. 220
    CAP. XII.---De uariarum auium suauitate disserit. 222
    CAP. XIII.---De alcyone, et quod a Deo opem exspectare  debeamus. De auibus imbrium aut uentorum presagis, deque fida anserum custodia. 224
    CAP. XIu.---Aues cum piscibus multiplici cognatione coniungi. De uariis auium generibus et differentiis. 225
    CAP. Xu.---De gruibus; et, hac occasione, de prisce reipublice statu, humaneque incurie causis. 227
    CAP. XuI.---Quomodo ciconie proficiscantur atque a cornicibus deducantur ac defendantur. Laudatur earumdem cornicum hospitalitas, ciconiarumque pietas filialis. 228
    CAP. XuII.---De hirundinis sedulitate, industria, pietate in filios, et ipsius paupertate. 230
    CAP. XuIII.---Amorem in filios a cornicibus homines edoceri, eorumque damnari impietatem. Accipitres et aquilas inclementie neutiquam accusandos; sed fulicam, que abdicatum aquile pullum nutrit, commendandam. 232
    CAP. XIX.---Laudatur ob uiduitatem turtur, et hoc nomine mulieribus anteponitur etiam christianis. 232
    CAP. XX.---uultures, que sine maris copula gignere dicuntur, uirginei partus possibilitatem astruere. 233
    CAP. XXI.---De auibus sub quadam reipublice forma constitutis. Ibid.
    CAP. XXII.---uolatilia cur dicantur uolantia super terram secus firmamentum celi; atque ibidem de corporis diuersitate que obseruatur in auibus. 236
    CAP. XXIII.---De uerme Indico, chameleonte, lepore ac phenice, quibus ad fidem resurrectionis ac mortis preparationem informamur. De uulture et locusta. 237
    CAP. XXIu.---De nocturnis auibus; in primis de luscinie incubantis cantu; de noctua, uespertilione et gallo; unde nonnulla ad nostros mores accommodantur. 239
    CAP. XXu.---Pia Auctoris precatio; lacrymarum commendatio; ad mysteria Dominici corporis inuitatio. 241
    LIBER uI.---DE OPERE SEXTI DIEI. Ibid.
    CAPUT PRIMUM.---Exordio eleganti conciliatur attentio. Ibid.
    CAP. II.---De bestiarum natura. Scripturam simpliciter accipiendam, et curiosas questiones fugiendas monet. 243
    CAP. III.---Animantibus inditam Dei uerbo generationis legem in specierum successionibus perseuerare. 245
    CAP. Iu.---De mira indole nonnullorum animalium et de naturalibus uirtutibus quos nos in illis imitari oporteat. 247
    CAP. u.---Qua ratione Dominus aliis bestiis colla breuiora, aliis longiora creauerit; de elephanto. 253
    CAP. uI.---Belluas ferocissimas homini subditas: eisdem minutissima animalia terrori esse. De serpentum utilitate. Homo ad sui cognitionem excitatur. 255
    CAP. uII.---Hominis creationem a consideratione Creatoris auspicatur, Filium Patris imaginem esse, inter eos unitatem distinctionemque inueniri demonstrat. 257
    CAP. uIII.---Corporis et anime dotes examinantur. Ostenditur totum hominem anime uocabulo designari. Exhortatio ad uigilantiam contra uitia. 259
    CAP. IX.---De corporis humani prestantia. 260
    CAP. X.---Quomodo Deus requieuisse dicatur, aperit, et Creatoris laudibus sermonem coronat. 272
    In librum de Paradiso admonitio. 273

LIBER DE PARADISO.
    CAPUT PRIMUM.---Paradisi auctor, natura, situs, incola indicantur; et res ad mysticum sensum traducitur. 275
    CAP. II.---Quod lignum scientie boni et mali in paradiso fuerit, quodque ibidem serpens exstiterit, non reprehendendum; et quid nonnulli per serpentem, Adamum et Euam intellexerint. 277
    CAP. III.---Per fontem paradisi, Christum; per quatuor flumina inde orientia, uirtutes cardinales et quatuor mundi etates designari. 279
    CAP. Iu.---uirum in paradiso non factum, sed positum; at in eo factam mulierem. 283
    CAP. u.---Examinatur preceptum de non edendo de ligno scientie boni et mali, et difficultates resoluuntur. 285
    CAP. uI.---Alias dubitationes circa preceptum Ade datum et Eue preuaricationem excitatas diluit. 287
    CAP. uII.---Utrum a Deo mors homini acciderit. 290
    CAP. uIII.---De prescientia Dei, et quod sit opinio boni et mali humanis mentibus diuinitus impressa. 291
    CAP. IX.---An decuerit preceptum homini de cibo dari; et cur non dictum moriemini, sed morte moriemini. 294
    CAP. X.---Cur Deus hominem non approbauit nisi post factam mulierem, et cur de costa creata sit. 297
    CAP. XI.---Quomodo animalia ducta fuerint ad Adam; quid sopor eiusdem et coste edificatio doceat; et quo pacto iusti in paradisum rapiantur. 298
    CAP. XII.---Serpentis sapientia; quomodo mulierem aggressus sit, qualisue huius responsio. 301
    CAP. XIII.---Quomodo tentamenta diaboli plena sint mendacii; et de deceptione mulieris et lausu Ade. 306
     CAP. XIu.---De increpatione, Ubi es? De mulieris excusatione et de mysteriis per hec significatis. 308
    CAP. Xu.---Peccatum mulieris quare uenia dignum, quidue per serpentem, feminam et uirum significetur. Qualis serpentis condemnatio. 311
    In libros de Cain et Abel admonitio. 313

DE CAIN ET ABEL LIBRI DUO.
    LIBER PRIMUS. 315
    CAPUT PRIMUM.---De ortu Cain et Abel, et quod per hos due secte hominum significentur. Ibid.
    CAP. II.---Cain Iudeorum figuram esse, Abel Christianorum. De sepultura Isaac et Moysis. Moysis et Christi sepulturarum comparatio. 318
    CAP. III.---Per Abel et Cain sapientie humane processus designari; per ordinem quo uterque frater nominantur nec non per eorumdem officia significari Abelem esse prestantiorem. 320
    CAP. Iu.---Malitiam tempore priorem esse, uirtutem dignitate. 321
    CAP. u.---Sollicitato a uoluptate uirtus meliora consulit; quomodo diabolicis tentationibus resistendum. Inuitatio ad conuiuium sapientie, et quo eius ebrietas a uinolentia discrepet. 324
    CAP. uI.---uirtutem studio et labore comparari. Mystica quedam de Abraham, Moyse, Iacob et Esau. 328
    CAP. uII.---Duplex defectus sacrificii Cain; oblationum nostrorum tria uitia. 329
    CAP. uIII.---De dotibus oblationis. 331
    CAP. IX.---Commendatur in oratione humilitas, secretum ac breuitas. Forma orandi; pro quibus orandum. 333
    CAP. X.---De primitiis anime Deo offerendis. De iuramentis Dei. Qui fuerint Chananei. Non possunt sine ope Domini animi motus pacari. 336
    LIBER II. 339
    CAPUT PRIMUM.---De partibus anime. Plebeior sensus mentis imperio domitari posse. De commixtione qua constamus, eiusque primitiis Deo offerendis. Ibid.
    CAP. II.---Primitias non tempore, sed sanctitate estimari. Bona opera fidei iungenda sunt. 342
    CAP. III.---Laborem fructu esse mutandum. Quod Christus uerus leuita sit, et quam utilis iustorum familiaritas. 345
    CAP. Iu.---Quare Moyses leuitas primogenitos et redemptores, eorumque urbes redemptrices appellauerit. 347
    CAP. u.---Adipes et pinguedo sacrificiorum et hostiarum quid significent. 349
    CAP. uI.---Explicatio uerborum: Si recte offeras, non recte autem diuidas, peccasti, quiesce. De quatuor generibus quibus sacrificia commendabantur. 350
    CAP. uII.---Deus in Adamo docuit, non peccandum; in Caino, non defendendum peccatum. 353
    CAP. uIII.---Cain admonitione spreta crimen auget, Eius uerbis, Eamus in campum, ostenditur prauis actionibus deserta et sterilia loca conuenire. Ibid.
    CAP. IX.---Responsio Cain impia in Deum et naturam: responsio Dei germanitatis docet pietatem. Deus iustos audit etiam mortuos. 354
    CAP. X.---uerba Dei, Si quis occiderit Cain, moraliter explicantur. Dementia Caini. 357
    In librum de Ne et arca admonitio. 359

LIBER DE Ne ET ARCA.
    CAPUT PRIMUM.---Ne omnium exemplar. Nobis ab operibus iniquitatis requiescendum. 361
    CAP. II.---Quid nomina filiorum Ne significent, quidue ordo quo illa recensentur. 363
    CAP. III.---Secuturo diluuio ideo abundasse filiorum procreationem, ut bona concessa diuine benignitati, penas uero nostre iniquitati imputemus. 364
    CAP. Iu.---Gigantibus qui uixerunt etate Ne similes esse homines cultui carnis sue studentes. Qui dicantur filii Dei, et quo pacto Deus dicatur irasci et moueri: quare, etiam irrationabilibus propter hominis peccatum deletis, Ne gratiam apud Deum inuenerit. 365
    CAP. u.---Terram iniquitate hominum fuisse corruptam; pro toto homine carnem sumi, cuius illecebris anima nostra corrumpitur. 367
    CAP. uI.---De constructione arce, in qua humani corporis figura describitur. 368
    CAP. uII.---Arca Ne cum arca federis comparatur; cuius dimensionibus denotari ostenditur, singulas humani corporis partes ad usum et decorem esse compositas. 370
    CAP. uIII.---Per ostium e transuerso in arca positum decenter exprimi partem corporis ignobiliorem. 372
    CAP. IX.---Per inferiora arce nos edoceri ciborum receptacula minimi esse facienda; et hac occasione de intestinorum conformatione ac usu disputatur. 373
    CAP. X.---De tribus causis ob quas muta animantia diluuii subiecta sint pene 375
     CAP. XI.---uirum iustum sibi ac suis saluti esse, licet nonnumquam studium relaxanti obrepat error. Non semper iustum esse apud Deum qui iustus sit apud homines. 376
    CAP XII.---Quod septimus numerus sacer ac plenus sit. In nobis septenarium quoddam femineum esse, sed ad uirilem conditionem ab erudito uiro promoueri. 378
    CAP. XIII.---Cur ingresso Ne in arcam, post septem dies diluuium factum sit. Cur Moyses dixerit illud quadraginta diebus et quadraginta noctibus durauisse. 379
    CAP. XIu.---Diluuium uerno tempore accidisse, ut maius eo cruciarentur homines; et sexcentesimo anno Ne ut hominum interitus cum eorum creatione congrueret. 383
    CAP. Xu.---Per arcam a foris clausam et in aquis fluctuantem, corpus hominis; per quindecim aque cubitos humanos sensus; denique per mortem omnis carnis, anime passionibus corrupte interitum adumbrari. 384
    CAP. XuI.---Cur dictum sit: Memor fuit Dominus Ne, nulla eius uxoris ac filiorum eius facta mentione. 387
    CAP. XuII.---Quid sensu mystico significent cataracte, ostium arce reseratum, emissio corui. 388
    CAP. XuIII.---Ut coruus malitiam, sic uirtutem columba exprimit. Ad hanc recipiendam semper iustum esse paratum ostendit Ne; idemque columbam septem aliis diebus retinens patientiam in corrigendo necessariam docet. 391
    CAP. XIX.---Columba quare dicatur ad uesperam regressa cum oliue ramo in ore; item unde aquas defecisse Ne cognouerit: tandem cur eadem columba post dies septem tertio emissa non reuersa sit. 393
    CAP. XX.---Quod alio die imminuta aqua, alio siccata terra memoretur, accommodatiue explicatur. De denudatione arce. Quare primus uel secundus mensis uerni temporis dies dictus. 395
    CAP. XXI.---Cur Ne ut exiret ex arca Dei preceptum exspectauerit. Ordinem quo idem ingressus atque egressus describitur spiritualiter explicatur. 397
    CAP. XXII.---Qua de causa Ne aram iniussus Deo edificauit, quidue Deo et non Domino. Quare e bestiis ac uolatilibus mundis obtulerit; et quid sit quod ait Dominus: Recogitans non adiiciam maledicere terram, etc. 398
    CAP. XXIII.---Quod ait Dominus: Semen et messis, frigus et estus non requiescent, duplici sensu explicatur. 399
    CAP. XXIu.---De prerogatiua potestatis hominibus in cetera animalia per benedictionem qua Ne cum suis donatus est, diuinitus attributa. 401
    CAP. XXu.---An oleribus magis quam carnibus uescendum Dominus preceperit; et quemadmodum nos munierit Moyses contra opiniones philosophorum de anima, quorum uaria placita referuntur. 402
    CAP. XXuI.---Peiorem bestiis esse qui fratrem occiderit. Cuique a propriis cogitationibus ac uerbis cauendum. Quomodo dictum de homine: Ad imaginem Dei fecit eum. 405
    CAP. XXuII.---Promittitur diluuium numquam eiusmodi futurum esse, ut terram omnem corrumpat; idque ad animi passiones traducitur. De arcu celesti. 407
    CAP. XXuIII.---Generationem Cham ideo prius esse memoratam, ut eius peccatum amplificetur, et ex eodem profecta impia generatio demonstretur. 408
    CAP. XXIX.---Quomodo Ne factus sit agricola; quodue inter agricolam et operatorem terre discrimen; et quomodo terram suam alter excolit, alter operatur. Quare idem Ne uineam primum plantauerit; id est, rem non necessariam, cum fontes ad potum sufficiant. Cur etiam de illo scriptum: Et bibit de uino: ubi de gemina ebrietate; postremo de gemina anime nudatione disseritur. 409
    CAP. XXX.---Quare Cham tum dictus sit pater Chanaan cum hic nundum esset genitus; et qui in persona Cham patrem deridentis intelligendi sint. 411
    CAP. XXXI.---Sem et Iaphet pietas commendatur. Quomodo sobrius factus sit Ne. 412
    CAP. XXXII.---Cur in benedictione Sem dictum fuerit: Benedictus Dominus Deus Sem; et cur huius seruituti non Cham, qui peccauit, sed filius eius addicatur. 414
    CAP. XXXIII.---De CCCL annis quos Ne post diluuium uixisse traditur; tum de posteritate Iaphet. 415
    CAP. XXXIu.---Qualis Cham illius improbi filius senior fuerit, et de filio Chus Nembroth gigante et uenatore. Ibid.
    FRAGMENTUM LIBRI DE ARCA Ne. Ibid.
    In libros de Abraham admonitio. 417

DE ABRAHAM LIBRI DUO.
    LIBER PRIMUS. 417
    CAPUT PRIMUM.---Que utilitas ex Abrahami exemplis petenda sit, auctoritate diuina et philosophorum collatione demonstratur. 419
    CAP. II.---Deuotio Abrahe quomodo diuini precepti uerbis probata. Exemplum Pharaonis quantum sit scelus adulterium demonstrat. 421
    CAP. III.---De ceteris Abrahe uirtutibus; ubi et de imprudentia Lot, de patrui in ipsum caritate, ac tandem de  accepto future posteritatis et Christi nascituri promisso. 424
    CAP. Iu.---Abraham ab adulterii crimine defenditur. Multa contra adulterium disputantur. Ad extremum queritur an decuerit circumcisionem institui, postea reuocandam et minimum in se perfectionis continentem. 428
    CAP. u.---De hospitalitate Abraham: quomodo uxorem in meriti partem adsciuerit. 435
    CAP. uI.---Sodomorum excidium Abrahe predicitur, predicaturque diuina in tolerandis peccatoribus ac peccatis examinandis ei condonandis indulgentia. uariis excidii Sodomorum circumstantiis breuiter tactis excusatoque filiarum Lot incestu, ebrietatis mala describuntur. 438
    CAP. uII.---Mors Abimelech ob tentatam Sare pudicitiam a Deo intentata quamum sit adulterii crimen monstrat. Mysteria in Abimelech, Isaac et Ismel. 442
    CAP. uIII.---Abrahamum Deus uarie tentat, sed maxime dato immolandi filii precepto. Precepti singula uerba expenduntur. Mysterium in ariete Isaaci. 445
    CAP. IX.---Moritur Sara ac sepelitur. Abraham filio suo uxorem prouidet, eamque ad rem delectum seruum sibi iuramento obligat. Quid in his mysterii et moralis discipline. 449
    LIBER II. 455
    CAPUT PRIMUM.---A quibus ad perfectam purgationem recedendum sit anime explicat; deinde promissam Abrahe posteritatem refert. Ibid.
    CAP. II.---Post Abrahami exitum Deus illi tanquam amico loquitur: moralis sensus. Quid sexagesimo anno significetur. Quo pacto sapiens animam suam possideat. 457
    CAP. III.---Perambulat Abraham usque ad Sichem. Hic Deum cernit: aram exstruit, sed non sacrificat, et cur. Iterum tamen, excitata ara, nomen Domini inuocat. 458
    CAP. Iu.---Abraham ubi commoratus esset in deserto, quo mentis tranquillitas adumbratur, in Aegyptum, que tentatio est, descendit fame compulsus. Cur ibi Saram sororem appellauerit. 461
    CAP. u.---Discedit Abraham ex Aegypto cum ueris anime diuitiis. Eius reditus in Bethel quid significet. Quare Lot auro et argento diues non dicatur. 463
    CAP. uI.---Quo sensu scriptum sit: Et Lot qui ambulabat cum Abram; itemque: Non capiebat eos terra. De Abraham et Lot pastoribus et de rixa inter eos. 465
    CAP. uII.---Ex uerbis Domini ad Abraham suum dogma, Omnia esse sapientis, hauserunt philosophi. Pugne Abrahe explicatio mystica. 471
    CAP. uIII.---Quid nos doceat Melchisedech, rex Sodomorum. Abrahamo ab aruspicinis superstitionibus defenso, sacrificii ab ipso oblati multiplex interpretatio subiungitur. 475
    CAP. IX.---Quare ceciderit excessus super Abraham; quidue redditum eidem oraculum significet. 483
    CAP. X.---Cum dicitur Abraham: Semini tuo dabo terram hanc, ei uera beatitudo promittitur: magis tamen prefiguratur Ecclesia, cuius typus in Sara sterili, ut synagoge atque heresum in Agar ancilla exprimitur. 489
    CAP. XI.---Preceptum circumcisionis Abrahe datum quid significet; quidue etiam infantibus octauo die non circumcisis intentatum sit exitium. Sare nomini una littera additur. Abraham in faciem cadit, et ridet. Num dubitauerit. Ipsi pro Ismele oranti annuit Dominus, ac filium ex Sara promittit. 493
    In librum de Isaac et anima admonitio. 499

DE ISAAC ET ANIMA LIBER UNUS.
    CAPUT PRIMUM.---Commendatur sanctus Isaac tam ex paterna origine et gratia quam ex Dominice generationis et passionis prefiguratione. 501
    CAP. II.---Quid sit homo, et in qua potissimum parte consistat; qualisue sit anima eius tam secundum sui naturam quam per irrationabilem sui partem, qua obnoxia fit corruptioni. 503
    CAP. III.---Perfecta anima, terrenis abdicatis, uitiisque domitis uerbum osculari desiderat: cui se Deus uerbum totus infundit. 505
    CAP. Iu.---Anima iusta eque Salomonis comparatur. Putei quos fodit Isaac quid significent. 507
    CAP. u.---Sponsus denuo sublapsus ab anima in cubili in noctibus, etc., in cassum queritur, et quare. Idem tamen postea inuenitur; quomodo ipse teneri debeat. Ipse quoque animam uariis laudibus exornat. 515
    CAP. uI.---Anima dormiens a sponso excitatur; sed dum moras trahit in surgendo, transit uerbum. Ipsa exiens per uulnera caritatis requisitum uix tandem inuenit. 519
    CAP. uII.---Anima laudatur a sponso ob constantiam in querendo aliasque uirtutes. 523
    CAP. uIII.---Eadem anima refugiens coram laudari, ait se descendisse in hortum nucis, etc., quibus amaritudines ac tentationes designantur. Mysticam interpretationem sequitur ad caritatem exhortatio. 526
     In librum de Bono mortis admonitio. 533

DE BONO MORTIS LIBER UNUS.
    CAPUT PRIMUM.---Quomodo mors non dicatur mala, licet sit uite contraria. 539
    CAP. II.---Premissa distinctione de triplici genere mortis, ostendit tertium genus bonum esse. 540
    CAP. III.---Mors naturalis definitur ac laudatur. Item mortificatio, que mortis quedam imitatio est. 542
    CAP. Iu.---Mortem multis nominibus esse bonam. 546
    CAP. u.---Hortatur ad contemptum mortis, mortificationisque usum. Dein quemadmodum anima ad similitudinem Dei exaltetur aperit. 547
    CAP. uI.---Hic omnia laqueis principatuum eriorum et potestatum mundi plena esse. 551
    CAP. uII.---Corpus regi oportere ab anima, que tamen ipsi nonnunquam compatitur. 552
    CAP. uIII.---Nihil terroris habere ipsam mortem, sed opinionem de morte terrori esse. 554
    CAP. IX.---Concluditur mortis bonum ex interitu corporis et immortalitate anime. 557
    CAP. X.---Scriptura quoque animarum immortalitas probatur. Exploditur philosophorum metempsychosis; ac deinde querela de iustorum dilata mercede diluitur. 559
    CAP. XI.---Septem ordine quibus digesta erit post hanc uitam iustorum letitia exponit; atque ut studiose ad Deum accedamus, hortatur. 561
    CAP. XII.---Aeternam felicitatem describit, quam nobis etiam destinatam esse demonstrat. 563
    In librum de Fuga seculi admonitio. 567

DE FUGA SAECULI LIBER UNUS.
    CAPUT PRIMUM.---Hominem non posse terrenas illecebras fugere nisi diuinum adsit presidium. 569
    CAP. II.---Seculum fugiendum docet lex de ciuitatibus refugii, de quibus quatuor questiones discutiuntur. 571
    CAP. III.---Memorata superiori capite uirtutum genera etiam in apostolo non tam adumbrata quam expressa haberi, collectis eiusdem uariis testimoniis demonstrat. 576
    CAP. Iu.---Quid sit fugere seculum cum exhortatione ad illud, eiusque contagionem fugiendam. 578
    CAP. u.---Cur hinc fugere debeamus, et quomodo transire cum Moyse, ut uideamus Deum. 581
    CAP. uI.---Qua ratione qui uelit fugere, eum uelociter fugere oporteat: quo etiam fugiendum sit, et ad quod bonum animas nostras erigere debeamus. 584
    CAP. uII.---Maximam esse causam quare hinc fugiamus, cum hec propria sit malitie sedes. 586
    CAP. uIII.---Quomodo, licet hic retineamur corpore, tamen animo fugere possimus, atque adeo debeamus. 590
    CAP. IX.---Urget ut hinc fugiamus, sicut fugit Iacob de patria, et sicut cerui ad fontes; quos qui desiderat, super se animam suam exemplo Susanne effundat oportet. 593
    In libros de Iacob et uita beata admonitio. 595

DE IACOB ET uITA BEATA LIBRI DUO.
    LIBER PRIMUS. 597
    CAPUT PRIMUM.---Ad uirtutum disciplinam, passionesque cercendas necessarium esse sermonem prudentem, ac mentem rationi intentam. Ibid.
    CAP. II.---Temperantia commendatur. 600
    CAP. III.---Temperantiam, sapientiam et disciplinam a Domino doceri; ad studium cohortatio: item culpam nostram ascribendam esse soli nostre uoluntati. 602
    CAP. Iu.---Quantum Deus homini concesserit, cum ei legem dedit, et gratiam adiunxit. 604
    CAP. u.---Qua ratione lex non suffecerit, sed necessaria fuerit gratia per mortem Christi donata; cum quo nos etiam mori, resurgere, et uersari debeamus. 606
    CAP. uI.---Promulgate legis fructus esse peccati confessionem ac humilitatem, immo et gratiam ipsam, et caritatis pignus. 607
    CAP. uII.---Eam in nobis debere esse caritatem, ut nullis aduersis a Christo separemur, cum illis non minuatur beata uita. 609
    CAP. uIII.---Sapientem ita delectari sanitate corporis aut liberis, ut si illa amittat, non ideo minus beatum se putet. 611
    LIBER SECUNDUS. 615
    CAPUT PRIMUM.---Iacob, etiam in exsilio fuisse beatum. Ibid.
    CAP. II.---Excusat parentes beati Iacob, et eorum exemplo quemadmodum alii parentes sese erga liberos gerere debeant docet. 616
    CAP. III.---Post benedictionem fratris iunioris quare senior ad seruiendum fratri fuerit damnatus. 618
    CAP. Iu.---Fratri necem minitatur Esau, qua occasione placande inuidie precepta proponuntur. 620
    CAP. u.---Iacob in patriam reuertitur ob Labani inuidiam. Hec si exorta sit, quomodo declinanda. 621
     CAP. uI.---Angelos in itinere uidet S. Iacob. Iacob et Esau congressus. Que omnia quid significent aperitur. 624
    CAP. uII.---Iacob cum Deo luctatur, et, claudicat. uim Dine illatam ulciscuntur, quos Iacob pater improbat. Bethel Ecclesiam prefiguratur. 626
    CAP. uIII.---De laudabili S. Iacob senectute. 628
    CAP. IX.---Iacob morti proximus atque oculis captus, tamen beatus ostenditur; cuius preterea multiplex commendatio. 629
    CAP. X.---Quante laudi fuerint Eleazaro supplicia tolerata, propter que uere beatus sit iudicandus. 632
    CAP. XI.---De admirabili fortitudine septem Machabeorum, quibus mater octaua addita fuit. 633
    CAP. XII.---Elegantissima beate illius femine septem filiorum martyrum parentis commendatio. 636
    In librum de Ioseph patriarcha admonitio. 637

DE IOSEPH PATRIARCHA LIBER UNUS.
    CAPUT PRIMUM.---Ioseph tanquam speculum castitatis proponitur; ubi etiam de parentum amore ac fratrum inuidentia aduersus eum, necnon de eiusdem obliuione iniuriarum paucis agitur. 641
    CAP. II.---Aequalem esse debere parentum affectum et filiorum gratiam. Excusatur tamen B. Iacob, ut qui Ioseph pluribus uirtutibus ornatum aliis pretulerit. 643
    CAP. III.---Quod supra Iacob dictus sit Iosephum obiurgasse, id non fecisse ob incredulitatem. 644
    CAP. Iu.---Ioseph ducitur in Aegyptum, atque a preposito coquorum emitur, in quo Christi sua seruitute nos liberantis figura est. 649
    CAP. u.---Iosephi commendatio, Putipharis uxori resistentis. 650
    CAP. uI.---Post breuem inuectiuam in mulierem, ad spadones, huius etiam iniurie auctores, transit; et, demonstrato quam fragilis sit eorum status, alterius somnium eiusque expositionem refert. Hinc seculi potentiam somnii similem esse ostendit. 653
    CAP. uII.---Iosephi premia, coniugium, liberos, frumenti distributionem mystice de Christo explicat. 657
    CAP. uIII.---Exhortatio Iacob ad filios, ut in Aegyptum ad escas cemendas sese conferant, quid significet. 659
    CAP. IX.---Itineris filiorum Iacob a Iosepho exceptorum uarie circumstantie de Pauli uocatione ac predicatione nec non Iudeorum infidelitate exponuntur. 660
    CAP. X.---Iosephi cum fratribus congressus mystica et moralis interpretatio. 663
    CAP. XI.---Historia scyphi in sacco Beniamini reperti mystice explicatur. 665
    CAP. XII.---Ioseph fratribus se ipsum manifestans, quem aduersus Iudeos adhibiturus erat Christus agendi modum exprimit. 666
    CAP. XIII.---Inuentos a Ioseph fratres gaudet Pharao, cuius erga eosdem humanitas explicatur. Quid munera que Ioseph suis confert significent. 668
    CAP. XIu.---Isrel ad puteum iuramenti, sacrificat. Hunc Deus promissis consolatur. Ingrediuntur in Aegyptum septuaginta quinque anime, ac demum filios ad se conuocat Isrel: et horum omnium que mysteria. 670
    In librum de Benedictionibus patriarcharum admonitio. 671

DE BENEDICTIONIBUS PATRIARCHARUM LIBER UNUS.
    CAPUT PRIMUM.---Quare tantam uim horum benedictioni Deus indiderit. Paternam benedictionem accipere Iosephum festinasse, atque etiam filios patri obtulisse benedicendos; et que in his mysteria. 673
    CAP. II.---De benedictione Ruben primogeniti, que non tam benedictio quam prophetia est. 675
    CAP. III.---Predicuntur que filiis Simeon et Leui erant euentura; nec non opinio Iudeorum circa mysticam istius benedictionis interpretationem confutatur. 676
    CAP. Iu.---De benedictione Iude, que Christo accommodatur. 678
    CAP. u.---Benedictione Zabulon Ecclesiam atque eius principes designari. 682
    CAP. uI.---De benedictione Issachar, que mystice de Christo Domino exponitur. 683
    CAP. uII.---De benedictione Dan, que futurum ex ea tribu Antichristum prenuntiat. 684
    CAP. uIII.---De benedictione Gad. 685
    CAP. IX.---De benedictione Aser. 686
    CAP. X.---De benedictione Nephtali. 687
    CAP. XI.---De benedicendo Ioseph longiorem fuisse Iacob, quia prefigurata in eo uidebat mysteria. 688
    CAP. XII.---De benedictione Beniamin. 692
    In librum de Elia et ieiunio admonitio. 693

DE ELIA ET IEIUNIO LIBER UNUS.
    CAPUT PRIMUM.---Sicut patres, in neomeniis diebusque letitie aut pugne tuba canebant, ita et nobis in diebus ieiunii paschalique festo tuba canendum. 697
     CAP. II.---Quam magna uirtus sit ieiunii. 698
    CAP. III.---Ieiunii commendatio, deque ieiunio sancti Ioannis; et qualis esca a nobis querenda sit. 699
    CAP. Iu.---De origine et antiquitate ieiunii. 700
    CAP. u.---Ne quod inebriatus fuerit ob ignorantiam excusatur: que mala ex uini usu, que bona ex eiusdem abstinentia nata sint. 701
    CAP. uI.---De lege ieiunii a Moyse data, et de ieiunio eiusdem. Quomodo matrum Samson et Samuelis sterilitatem abstinentia fecundauerit. 703
    CAP. uII.---In ieiunio tribus pueris et Danieli salus. Ibid.
    CAP. uIII.---Ieiunii commoda. 704
    CAP. IX.---Cur potentes uinum bibere prohibeantur. uarie ieiunii laudes enumerantur. 707
    CAP. X.---Mystica mensa ieiunio comparatur. Hec: Cum ieiunatis, ungite caput uestrum, moraliter ac mystice exponuntur. 708
    CAP. XI.---Ieiunii uirtus amariorum exemplo illustratur, et esca, licet dulcis, quam noxia sit. 710
    CAP. XII.---In ebrietatem et de luxurioso adolescente ad philosophiam conuerso. 711
    CAP. XIII.---Militarium hominum conuiuia cum pugna quadam atque spectaculo comparantur. 713
    CAP. XIu.---Reprehenduntur qui conuiuia ad temulentiam preparant. 715
    CAP. Xu.---Exposito Esaie loco; in lasciuiam popinonum inuehitur. 716
    CAP. XuI.---Ebrios demoniacis ipsis esse miseriores. 717
    CAP. XuII.---De obtestati nibus, sacramentis ac propinationibus compotantium. De prodigiosa quadam bibendi ratione. 719
    CAP. XuIII.---Feminarum ebrietas quam sit ipsis propudiosa ac perniciosa spectantibus. Quantum bonum sit sobrietas et quantum malum intemperantia. 720
    CAP. XIX.---Luxuriosis exitium Esaie prophetia denuntiari: mare a mercatoribus sollicitari non debere. Qua ratione nauibus comparentur uoluptuosi. 721
    CAP. XX.---In uerborum uilitate sepius maiorem inesse efficaciam. Quomodo canticum meretricis nationum congregatio cantauerit. 723
    CAP. XXI.---Prophetis futura presentia esse: nos Athletas esse atque ad coronam exerceri oportere. 725
    CAP. XXII.---Fugiendas comessationes. Nondum baptizati ad hanc gratiam inuitantur. 726
    In librum de Nabuthe Iezrelita admonitio. 727

DE NABUTHE IEZRAELITA LIBER UNUS.
    CAPUT PRIMUM.---Fastum, cupiditatem ac stultitiam diuitum insectatur Ambrosius. 731
    CAP. II.---Diuites quanto magis abundant censu, tanto pauperiores esse effectu. Petitio illa, Da mihi, quam abiecta sit perpenditur. 732
    CAP. III.---Diuites aliena concupiscere, ut alios homines excludant. Quam etiam turpe sit paternam possessionem ob luxuriam diuendere. 734
    CAP. Iu.---Cur dicatur Achab panem suum non manducasse. Abstinentie diuitum ac pauperum elegans comparatio. 735
    CAP. u.---Multorum pauperum sanguine ac uita constare diuitum mensas; atque inibi de patre quodam, cuius, a diuite coacti ad uendendum filium dolor ac estus animi pulcherrime describuntur. 736
    CAP. uI.---Quam nulla sit opum efficacia, et cur ille diuitie appellentur. Locus Euangelii, Quid faciam . . . . . destruam horrea mea, etc., expenditur. 738
    CAP. uII.---Ostendit auaros, cum de bonis benefacere deberent, malle pecunias in edificando consumere. 740
    CAP. uIII.---Quam inepte sese ab impertienda eleemosyna diuites excusent. 742
    CAP. IX.---Quomodo Iezabel, que est auaritia, diuitibus possessionem quam contra iustitiam desiderant polliceatur. 743
    CAP. X.---Diuites, cum aliena rapere non possunt, pre tristitia cibum non capere. Quid ieiunium aut preces Deo acceptas reddat. 744
    CAP. XI.---Cur meretrices in sanguine Achab dicantur sese lauature. De supplicio Iezabel. 745
    CAP. XII.---Quam abiectus fuerit rex Achab coram Elia; et quomodo peccator semper deprehendatur. 746
    CAP. XIII.---Diuites in prosapia insulse gloriari: aurum offensionis lignum esse. 747
    CAP. XIu.---Quo diuites ad emendam auro libertatem ac salutem inducat, uarias rationes proponit. 749
    CAP. Xu.---Qui diuitiis uti non nouerint, eos illarum seruos esse. 751
    CAP. XuI.---Diuites ut Domino confiteantur impellit. 753
    CAP. XuII.---Cur Achab, promissa uenia, uictus atque occisus fuerit. 754
    In librum de Tobia adomonitio. 755

DE TOBIA LIBER UNUS.

    CAPUT PRIMUM.---Tobie in mortuos pietas. Sepeliendi munus predicatur. 759
    CAP. II.---Qua ratione Tobias cecitatem tulerit, ne quid furti admitteretur cauerit, et commodatam Gabelo pecuniam non repetierit nisi senio fessus. 761
    CAP. III.---Ambrosius feneratorum inhumanitatem eorumque artes oculis subiicit. 762
    CAP. Iu.---Qua ratione feneratores Iude et diabolo comparentur. 763
    CAP. u.---Pecunia feneratorum mari comparatur. De sortibus utriusque Testamenti. Quanta mala feneratoribus generentur. 765
    CAP. uI.---Quanta moliantur feneratores, ut incautos adolescentes depredentur. 767
    CAP. uII.---Miserrima debitoris sors describitur. Ibid.
    CAP. uIII.---Eiusdem thematis continuatio, et quomodo feneratio preuaricationis materia sit. 769
    CAP. IX.---Peccati feneratorem diabolum esse. De centesima usure ac centesima oue; deque creditoris nomine, quod sibi imponit uerus exactor. 770
    CAP. X.---Feneratoris ne debitoris cadauer ad sepulturam efferretur prohibentis historia. 771
    CAP. XI.---Feneratoris in aleatores tyrannis, et que leges aleatorum. 772
    CAP. XII.---De feneratorum exactione et uariis uocabulis quibus utuntur. 774
    CAP. XIII.---Ostenditur usuram leporibus ac plantis quibuslibet fecundiorem esse, feneratorisque auiditate omnem aliam superari. 775
    CAP. XIu.---Usuram prohiberi lege diuina. uestimentum pignori acceptum ante noctem reddendum esse. 777
    CAP. Xu.---Alienigenam a quo usuras licet exigere, solum esse eum quem licet occidere. Quamlibet usuram proscribi. 779
    CAP. XuI.---Ex Euangelico precepto fenerandum his a quibus nichil exspectetur, immo etiam inimicis. 780
    CAP. XuII.---Occurritur obiectioni qua nonnulli negant generaliter prohibitum ne pignus retineatur, sed ad pauperum pignora Legem restringant. 781
    CAP. XuIII.---Ut obiicientibus nos diuina lege ad fenerandum incitari fiat satis, inquiritur quid iustus, u. g. Petrus, fenori dare ualeat. 782
    CAP. XIX.---Iudeos primo gentibus fenerasse, postmodum gentes in Christum credentes uicem illis reddidisse. 784
    CAP. XX.---Premisso pignoris, commendati ac depositi discrimine, ostendit spirituale pignus esse, quod reddi lege iubeatur. Bonum amictum esse Dei uerbum. 785
    CAP. XXI.---Reprehenduntur qui cum soluendo non sint pares mutuum sumunt. 789
    CAP. XXII.---Quem feneratorem imitari debeamus. 791
    CAP. XXIII.---Oggerentes usure antiquitatem refelluntur. Quam cauendum sit ne quis pro alio se obliget. Ibid.
    CAP. XXIu.---Quomodo Tobias nobis imitandus; quodue fenerandi genus idem nos doceat. 793
    In libros de Interpellatione Iob et Dauid admonitio Ibid.

DE INTERPELLATIONE IOB ET DAuID LIBRI QUATUOR.
    LIBER PRIMUS.---DE INTERPELLATIONE IOB ET DE HOMINIS INFIRMITATE. 797
    CAPUT PRIMUM.---Multas in hac uita perturbationes esse, multas consolationes, sed his illas longe superari. Dauid et Iobum pro nostris infirmitatibus interpellasse, unde huius operis argumentum. Ibid.
    CAP. II.---Quomodo beatus Iob, amissis omnibus preter uxorem, tamquam bonus Athleta perturbationibus non cesserit, nec certare recusauerit. 798
    CAP. III.---De misera conditione hominis, quamque stulte cogitet peccata sua Dei cognitionem fallere posse. 799
    CAP. Iu.---Quomodo amici Iob dolorem eius acerbauerint: et quam magnifice idem senserit de diuina potestate ac redemptionis mysterio. 801
    CAP. u.---Deum fecisse montes inueterascere, id est litteram ueteris Testamenti in spiritalem sensum conuertisse. De conterendis nauibus Tharsis, quibus corpora nostra designantur. Ibid.
    CAP. uI.---uerba Iob, quibus humanas infirmitates aperit, expenduntur. Confitenti ueniam promitti, ac iustum iniquitates suas agnoscere ostenditur. 804
    CAP. uII.---Omnium etatum maxime lubricam adolescentiam: nos eorum etiam peccatorum que uitare nequiuerimus rationem esse reddituros. 806
    CAP. uIII.---Quomodo beatus Iob resurrectionem atque uiam Domini in consummatione futuram significauerit; et quam desiderauerit ex hac uita euolare. 808
    CAP. IX.---Non curiosius sapientie adyta rimanda. Eius  cognitionem soli Deo, et quibus eam ille reuelauerit, patere. 809
    LIBER II.---DE INTERPELLATIONE DAuID. 811
    CAPUT PRIMUM.---Post absolutam uehementiorem interpellationem Iob sequitur placidior interpellatio Dauid. Hunc non inepte ceruo comparari. Ibid.
    CAP. II.---Quam desiderauerit Dauid ex hac uita liberari, et lacrymarum utilitas. Eiusdem aule paucis tanguntur delicie, cum qua etiam Ecclesia comparatur. 813
    CAP. III.---Non mirum si Dauid huius uite malis, etsi consolatione sua minime careant, turbatus sit, cum ipse Christus, turbari uoluerit. 815
    CAP. Iu.---Per Iordanem adumbrari Christum. Christum montem fuisse magnum per diuinitatem, modicum per incarnationem. 816
    CAP. u.---Deum hominis susceptorem esse, tum ob creationem, tum ob conseruationem. 819
    CAP. uI.---Quam beatum sit ex utero in Deum proiici, et qua ratione illud Christo accommodetur. 820
    CAP. uII.---Dum exoptatus Christo aduentus differtur, seuisse diabolum, ut in Christum credituros obtereret, et in ipsis signa deligeret sua: ubi de signis que sequi et que fugere nos oporteat, disseritur. 821
    CAP. uIII.---Dauid ab iniquorum causa suam discerni postulat, non autem Christus. 824
    CAP. IX.---Prophete uerbis significari Deum hominibus per passionem Christi reconciliatum. Item ut in domum Dei ingrediamur, nos multiplici ratione fuisse a Christo renouatos. 825
    LIBER III.---DE INTERPELLATIONE IOB. Ibid.
    CAPUT PRIMUM.---Moueri plerosque etiam prudentes, cum prosperis hic affluere iniustos, iustos autem affligi uiderint, que librorum sequentium materia est. 827
    CAP. II.---Quomodo Iob conuiciatores suos redarguerit; ubi presertim silentium eius necnon Dauidis atque Apostoli nobis proponitur ad imitandum. 829
    CAP. III.---Iob uerborum certamine uictor renuntiatur: et quemadmodum post responsum lenius, idem fortioribus uerbis importunius calumniantes repulerit. 830
    CAP. Iu.---Amicos mala semper delictorum causa euenire asserentes retundit Iob. Quis uere beatus. Denique impios non eternitate, sed falsa eius imagine potiri demonstrantur. 832
    CAP. u.---Impios in bonis seculi finire uitam, at postea requie celesti carere: contrarium uero nobis optandum. Impiorum amentia. 834
    LIBER Iu.---DE INTERPELLATIONE DAuID. 837
    CAPUT PRIMUM.---Dauid frequenter de seculi uanitate disseruisse in psalmis, sed maxime in LXXII, ubi se ob improborum prosperitates et calamitates proborum grauiter initio commotum esse, ac tamen postea correctum significat. Ibid.
    CAP. II.---Deum iustis, etiam dum affligi permittit, esse bonum: bonum etiam improbis esse Deum. 838
    CAP. III.---Fateri Prophetam se tantum non esse prolapsum, dum peccatorum pacem emularetur, flagellari post mortem inutile, in hac uita perutile. 840
    CAP. Iu.---Peccatores iniquitate propria uestiri. Iudeorum iniquitatem magnam ac deliberatam exstitisse. 841
    CAP. u.---Qui os suum in celum ponunt, eos esse qui omnia stellarum necessitati attribuunt. Isrel reditus mysterium declaratur. 842
    CAP. uI.---Prophetam, cum primo animo despondisset, postea cognouisse omnia euenire dispositione diuina. 843
    CAP. uII.---Emendato errore Dauid hunc unum laborem sibi cognoscit superesse, ut ingrediatur in adyta diuine cognitionis. Quis sit sanctorum finis. 844
    CAP. uIII.---Impios in interitu suo cum somnio bene comparari. 846
    CAP. IX.---Prophetam cognitione diuine prouidentie recreatum: ipsum et cum eo omnes homines comparatione celestium ciuium iumentis haud esse absimiles; eosdem tamen Dei gratia ad humanam reuocari dignitatem. 847
    CAP. X.---Si Deus nobis ad dexteram non fuerit, eum locum a diabolo occupatum iri. Christus diabolum sibi ad dexteram statuit quo gloriosius prosterneret. Ibid.
    CAP. XI.---Dauidem possessione Dei contentum nichil preter eum exoptare; debere enim terrena deleri obliuione ut succedant celestia, atque etiam ad Deum, qui neminem repellit, accedatur. 848
    In Apologiam prophete Dauid admonitio. 849

APOLOGIA PROPHETAE DAuID.
    CAPUT PRIMUM.---Quare apologiam Dauid scribere aggrediatur Ambrosius. Iudicandus non esse ostenditur, quem Deus iustificauerit: contra uero etiam laudandus. 851
    CAP. II---Laudatur Dauid ab humilitate confessionis; ac tres cause cur sanctis peccatum obrepere utile sit, idque  Deus permittat afferuntur. 853
    CAP. III.---Dauidem eo tentationi expositum fuisse quod athletas suos uariis certaminibus exerceri, et nobis exemplo esse Deus uelit. 855
    CAP. Iu.---Neminem a lapsu immunem inueniri Dauidis penitentia commendatur. 857
    CAP. u.---Parabola quam Dauidi proposuit Nathan exponitur, et Christo accommodatur. 859
    CAP. uI.---Quo differant boni et mali. Quibus operibus Dauid peccatum suum texerit. 860
    CAP. uII.---De pugnis Dauid contra gigantes et aque Bethleemitici lacus libatione: ex quibus aliisque indiciis concluditur suum ab eo peccatum tectum fuisse. 863
    CAP. uIII.---Cur psalmum L aliis quibusdam in res anteriores compositis premissus; et que mysteria in quinquagesimo numero comprehensa. 866
    CAP. IX.---Paucos peccata sua agnoscere, plures de illis gloriari; sapientem delicti sui numquam deponere memoriam; conscientie uis. 868
    CAP. X.---Dauid, licet humanis legibus liberum, se tamen Deo subiecisse, cui soli peccauit; et quot modis hoc intelligendum. Qui peccatorem se neget, mendacii ab eo accusari ipsum Deum, cuius patientia commendatur. 871
    CAP. XI.---Prophete uerbis doceri, qui in iniquitate non concipiatur esse neminem. Utrum parentum an prolis ea sit iniquitas. 873
    CAP. XII.---Confitenti peccatum celestia sacramenta diuinitus patefieri: cum hec incerta in psalmo dicuntur, significari non esse manifesta; sed precipue hoc loco baptismatis lauacrum prefigurari. 874
    CAP. XIII.---Dauid solo future remissionis auditu recreatus, fore ut ossa humiliata exsultent predicit; et que sint illa. 876
    CAP. XIu.---Quenam sint uiscera, quisue spiritus quorum hic loci sanctus Propheta meminit. 878
    CAP. Xu.---Rationalem naturam letitie salutaris solam capacem esse. Quis spiritus principalis. 879
    CAP. XuI.---Periti doctoris esse iniquos uias Domini edocere. Quomodo id tum Christi, tum Dauidis persone accommodetur. 880
    CAP. XuII.---Dauidem uerbis suis peccatum sibi dimissum significare cum Deus peccatori os occludat. Nonnulla de sacrificio Christi atque martyrum propositis. 881
    In alteram Dauidis apologiam admonitio. 883

APOLOGIA ALTERA PROPHETAE DAuID.
    CAPUT PRIMUM.---Quosdam offendi posse quod in adulterium inciderit Dauid, et Christus oblatam sibi adulteram absoluerit. Sed, ut Dauid errauerit, Christum errare non potuisse ostenditur. 887
    CAP. II.---Ambrosius quo ordine et apud quos homines Dauid errantis causam sit defensurus explicat. 888
    CAP. III.---Gentiles monet ne tam errantem quam penitentem Dauid respiciant. 889
    CAP. Iu.---Iudeos perperam credentes Dauid qui obnoxius fuit peccato, uel Salomon cui dicta de Christo non conueniunt, esse Filium Dei, redarguit. 893
    CAP. u.---Confirmat rationes aduersus Iudeos atque Gentiles adductas, et sermonem ad Ecclesiam conuertit. 897
    CAP. uI.---Cur Dauid ac plerique alii Dominici generis auctores in errorem labi permissi sint. De homicidio et adulterio Dauidis. 899
    CAP. uII.---Mysteria sub Dauid ac Bethsabee adulterio, necnon sub ipsius partu uelata. 900
    CAP. uIII.---Quid domus regia in qua deambulat Dauid: quid nudatio et lauatio Bethsabee; quidue quod statim nuda uisa amata sit, significet. 902
    CAP. IX.---Eamdem materiam mystice prosequitur. 905
    CAP. X.---De mysterio Incarnationis per adulterium Dauidis significato. 907
    CAP. XI.---Parabola Nathan proponitur atque ad sensum moralem, moxque ad allegoricum traducitur. 909
    CAP. XII.---Dauid peccatum suum Deo confitetur, composito psalmo L, cuius hic uersus aliquot explicantur. 911
    In duodecim psalmorum enarrationes admonitio. 915

ENARRATIONES IN XII PSALMOS DAuIDICOS.
    In psalmum primum enarratio. 921
    In psalmum XXXu enarratio. 951
    In psalmum XXXuI enarratio. 965
    In psalmum XXXuII enarratio. 1009
    In psalmum XXXuIII enarratio. 1039
    In psalmum XXXIX enarratio. 1057
    In psalmum XL enarratio. 1067
    In psalmum XLIII enarratio. 1087
    In psalmum XLu enarratio. 1133
    In psalmum XLuII enarratio. 1145
    In psalmum XLuIII enarratio. 1155
    In psalmum LXI enarratio. 1165


